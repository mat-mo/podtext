<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
    <title>פודטקסט</title>
    <link>https://mat-mo.github.io/podtext</link>
    <description>Transcripts for my favorite podcasts</description>
    <language>en-us</language>
    <atom:link href="https://mat-mo.github.io/podtext/rss.xml" rel="self" type="application/rss+xml" />
    <lastBuildDate>Wed, 28 Jan 2026 05:26:42 -0000</lastBuildDate>
    
    
    <item>
        <title>[עושים היסטוריה] 259: על ההיסטוריה של שמות, חלק ב'</title>
        <link>https://mat-mo.github.io/podtext/episodes/vshym-hystvryh/vshym-hystvryh-259-l-hhystvryh-shl-shmvt-khlq-b.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-259-l-hhystvryh-shl-shmvt-khlq-b.html</guid>
        <pubDate>9 בדצמבר 2018</pubDate>
        <description>Transcript for [עושים היסטוריה] 259: על ההיסטוריה של שמות, חלק ב' from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 260: סמל"א – סייבר מודיעין ולוחמה אלקטרונית, ברפאל</title>
        <link>https://mat-mo.github.io/podtext/episodes/vshym-hystvryh/vshym-hystvryh-260-sml-syybr-mvdy-yn-vlvkhmh-lqtrvnyt-brpl.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-260-sml-syybr-mvdy-yn-vlvkhmh-lqtrvnyt-brpl.html</guid>
        <pubDate>23 בדצמבר 2018</pubDate>
        <description>Transcript for [עושים היסטוריה] 260: סמל"א – סייבר מודיעין ולוחמה אלקטרונית, ברפאל from עושים היסטוריה</description>
        <content:encoded><![CDATA[
            מגיש 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה'... תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. מגיש 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. ג'ינגל 02:30 רשת עושים היסטוריה. שמעון פרנס 02:50 שלום, כאן שמעון פרנס. אני רוצה להזמין אתכם לפודקאסט החדש שלי, 'עושים שיחה'. בכל פרק אארח לשיחה אדם שמרתק אותי באופן אישי, ויחד איתו נצלול לעולמות עיתונות, קולנוע, ספרות, תקשורת, ספורט, פסיכולוגיה, עולם הנסתר, מוזיקה ונושאים רבים אחרים. שמעון פרנס מגיע לעושים היסטוריה. עושים שיחה, תוכנית חדשה, בקרוב. רן לוי 03:31 שלום וברוכים הבאים לעושים היסטוריה, פרק 260. סמלה: סייבר, מודיעין ולחימה אלקטרונית ברפא"ל. שלום. הפרק שתשמעו מיד הוא לא פרק רגיל של עושים היסטוריה. קודם כל, לא אני עשיתי אותו. אמנם תשמעו את קולי בפרק, אבל מי שערכה את התחקיר, כתבה וערכה את הפרק היא אור לוי, היוצרת המוכשרת שאחראית גם על ארץ ישראל מבעד לזכוכית, סדרת פרקים שהפקנו בשיתוף מוזיאון ישראל על ההיסטוריה של ארץ ישראל כפי שהיא משתקפת במוצגי האגף לארכיאולוגיה במוזיאון. הפרק שתשמעו מיד הופק במקור עבור רפא"ל, הרשות לפיתוח אמצעי לחימה, וספציפית עבור סמלה - יחידת הסייבר, מודיעין ולחימה אלקטרונית של החברה. רפא"ל היא חברה ביטחונית שלא משחררת יותר מדי מידע על הנעשה בתוכה, וסמלה היא אולי אחת היחידות המסווגות ביותר בתוך רפא"ל. אז כשנפלה לידי ההזדמנות הנדירה, באמת נדירה, להשמיע לכם את הפרק על ההיסטוריה של היחידה המרתקת הזו, לא היססתי לרגע. מה גם שאני עצמי ביליתי חלק ניכר מהקריירה שלי כמהנדס ברפא"ל ויש לי המון סנטימנטים לחברה המיוחדת הזו. ועוד דבר, מכיוון שאני מתייחס לפרק הזה כמין פרק בונוס מחוץ למניין, החלטתי להעלות עוד השבוע פרק נוסף של עושים היסטוריה, גם הוא קצת לא שגרתי. אני לא אעשה לכם ספוילרים, אז פקחו את העיניים וחפשו את הפרק הבא שיעלה לאוויר כבר בימים הקרובים. האזנה נעימה. רן לוי 05:41 ביום שבת, ה-6 באוקטובר 1973, בשעה 2:00 אחר הצהריים, בעיצומו של צום יום הכיפורים, החלה המלחמה שנחשבת עד היום לאחת הצלקות הכואבות בתולדות המדינה. עם תחילת המלחמה, חיל האוויר הישראלי ספג אבדות קשות. חיל האוויר התארגן בשני אופנים, או לפחות חשב שהוא התארגן, עד שהופיע ה-SA-6 בזירה וטרף לנו את הקלפים. באוקטובר 73' לא היינו מוכנים לעימות עם ה-SA-6. כך אמר לימים ראש חיל האוויר, תת אלוף רפי הרלב זכרו לברכה, ששימש כראש מחלקת מודיעין בחיל האוויר בזמן המלחמה. עד אותה מלחמה למדו כבר טייסי חיל האוויר להתגונן מטילים סובייטיים כמו ה-SA-2 או ה-SA-3, אבל ה-SA-6 הייתה סוללה חדשה ומשוכללת, ומערכות ההגנה הקיימות לא ידעו להתמודד איתה. נראה שהטכנולוגיה של אותן סוללות הייתה שונה מכל מה שהכיר חיל האוויר עד לאותה תקופה. עשרות מטוסי חיל האוויר הופלו על ידי ה-SA-6. גורמים במערכת הביטחון הבינו שחייבים למצוא פתרון. כאן נכנסה לתמונה סמלה, יחידת הסייבר, מודיעין ולחימה אלקטרונית שיושבת ברפא"ל. חיים 07:09 הביטחון עשה עבודה יוצאת מן הכלל משך השנים בלשמור על העסק הזה חסוי. תמיד אמרתי שסמלה זה אחד הסיירות הכי פחות ידועות או לגמרי לא ידועה. זהו חיים, שאת שם משפחתו לא נחשוף מטעמי ביטחון, ואת השם שהוא אמר, סמלה, רובנו לא מכירים. גם חיפוש בגוגל לא יביא אתכם להרבה תוצאות רלוונטיות. אבל לא מדובר בטעות, השם הזה לא נאמר הרבה פעמים בקול רם. ככה זה כשמדובר באחד הגופים הביטחוניים הסודיים והחשובים ביותר במדינה. סמלה היא בעצם גוף שמאגד שרלוק הולמסים שכאלה. המעט שניתן לספר על הפעילות שלהם נשמע כאילו לקוח מאחד מספריו של סר ארתור קונאן דויל. כדי להתחיל את הסיפור שלנו, נחזור 45 שנים אחורה בזמן אל איום ה-SA-6 במלחמת יום הכיפורים. ברקע הלחימה החל מבצע נגד השעון שמטרתו להבין מה שונה באותן סוללות טילים מדגם SA-6 ולפתח מערכת נגד שתאפשר לטייסי חיל האוויר לבצע את משימותיהם ולהתמודד עם האיום. השלב הראשון היה לנסות ולמצוא חלקים ושאריות מאותם טילים בכדי להבין את המנגנונים המכניים והאלקטרוניים שלהם. בימים הראשונים של הלחימה היו צוותים משותפים של חיל האוויר ושל באמת אנשי רפא"ל שהגיעו לאזורי לחימה ממש, אם זה רמת הגולן, אם זה סיני, וחיפשו שברים, ממש חיפשו חלקים של הטילים האלו כדי להבין מה קורה שם, למה שום דבר לא עובד, למה לא מצליחים לשבש. ובאמת לאט לאט הצליחו למצוא אם זה בסיני ואם זה ברמת הגולן חלקים כאלו. קיבלנו שברים של טיל SA-6 ואז התחילה הפעילות. מה שזכור לי זה שני צריפים או לפחות שניים מאוד גדולים עם הרבה מאוד אנשים גם מרפא"ל ובכירים של רפא"ל וגם מהאקדמיה, פרופסורים שהיו מרצים שלי שהסתכלתי בהם בהדרת כבוד מלמטה למעלה והם עסקו בניתוח השברים בהתחלה ובשלב יותר מאוחר כשהגיע נפל יותר שלם היה להם יותר קל, אז התחילה הפעילות האמיתית שלהם ופענוח של המערכת. ובאותו שלב אז בעצם אני פעם ראשונה שהתחלתי לשמוע על לוחמה אלקטרונית. אור לוי 10:08 מה אמרו באותה תקופה? סר 10:10 זה לא אמרו אלא ממש עשו. זו סר. לאחר שסיימה את לימודי הנדסה בטכניון היא הצטרפה בשנת 1972 לשורות רפא"ל ולאחר מכן לסמלה. בזמן המלחמה היא הייתה חוקרת צעירה. אור לוי 10:28 אור לוי שלנו נפגשה איתה ושאלה מה אפשר ללמוד משברים של טילים. סר 10:33 תקחי כוס, את הכוס ששתית ממנה ויש שברים. את מנסה על סמך השברים האלה לנחש מה המקור או איפה זה היה ממוקם ומה המבנה. אז ברור שברגע אם יש לך את רוב השברים את יכולה להרכיב חצי פאזל או שלושה רבעי פאזל ולהגיד אוקיי, מדובר בכוס זכוכית עגולה בגובה כך וכך, לתת את האפיון. זה מה שהיה לנו. אור לוי 10:57 איך אפשר להפיק מידע רק משברים? חיים 11:00 במאמץ רב מאוד, אבל אפשר להפיק מידע, אפשר להבין איך הטיל למשל עובד באופן כללי, איך נראה המנוע שלו, מה המבנה האווירודינמי שלו. לכאורה למה צריך לדעת איך עובד מנוע או מה המבנה האווירודינמי לצורך לוחמה אלקטרונית? הנקודה היא שזה כן משהו שדרוש כדי לבנות בסופו של דבר את אותה סימולציה כי הסימולציה מדמה את כל הפעולה של מערכת הנשק. ואם זה טיל אז היא מדמה גם את המנוע, גם את המעוף, בעצם כל שלבי הפעולה ולכן חשוב לדעת גם את הדברים האלה. הדברים נעשים מורכבים יותר כאשר מגיעים למערכות האלקטרוניות כי לפעמים באמת לא שורד מהם הרבה, אבל מוצאים כרטיסים, מוצאים רכיבים, מוצאים אנטנות, לאט לאט בונים פאזל, לפעמים נדרשות מספר מערכות שונות שנפגעו באופן שונה כדי לבנות מערכת אחת שפחות או יותר עובדת או שלפחות אפשר להבין איך היא עובדת. רן לוי 11:58 מטרת פענוח השברים הייתה ללמוד כל מה שאפשר על טילי ה-SA-6 וגם לבנות את אותה סימולציה עליה דיבר חיים. סימולציה ממוחשבת הייתה השלב הראשון בדרך לפיתוח מערכת לוחמה אלקטרונית שתוכל להתמודד נגד ה-SA-6. אבל מה היא בעצם לוחמה אלקטרונית? חיים 12:16 בשדה הקרב נעשה שימוש בהרבה מערכות שמשתמשות בגלים אלקטרומגנטיים. זה יכול להיות מערכות שמעבירות מידע, זה מערכות שקולטות מידע, זה מערכות שעובדות באופן פסיבי, מערכת אלקטרו-אופטית למשל קולטת אור נראה או קרינה תרמית. יש מערכות שמשמשות לתקשורת, יש מערכות שמשמשות לגילוי מטרות. מערכת שעובדת באופן אקטיבי זה למשל מכ"ם, מגלה כיוון מרחק, ובלועזית רדאר. זו מערכת למשל שעובדת באופן אקטיבי, היא משדרת, קולטת, ועל פי זמן וכיוון הקליטה היא מגלה שיש מטוס באוויר או ספינה בים או אפילו לצורך העניין בן אדם שהולך בשדה. המערכות האלו כמובן מאוד מאוד חשובות כדי לדעת שיש משהו שמשדר, משהו שנע, כל דבר שיכול להוות מטרה, ובסופו של דבר היא משמשת לכיוון של מערכת נשק, אם זה תותח או טיל או כל דבר אחר. לכל צד יש רצון, שאיפה, לשבש או למנוע את הפעולה של המערכות האלה מהצד השני. ופה נכנס כל העולם של לוחמה אלקטרונית. בגדול זה לשלול מהמערכות של האויב את היכולת לגלות אותך, לאכן אותך, זאת אומרת לדעת איפה אתה נמצא, לדעת שאתה שם בכלל, זאת אומרת לפעמים רוצים לשמור על חשאיות מוחלטת. ויש מגוון רחב מאוד של אמצעים שמופעלים לצורך העניין. ואם בסופו של דבר כן מגלים אותך, כן מאכנים אותך, זאת אומרת יודעים איפה שאתה נמצא ויורים עליך משהו, אז מפעילים מה שנקרא את האמצעי ל"א של הקו האחרון וזה למנוע מאותו אמצעי, טיל או פגז או כל דבר אחר של האויב, לפגוע בך. אירועים של לוחמה אלקטרונית אפשר לזהות כבר מתחילת המאה ה-20. פריצת הדרך המשמעותית הייתה במלחמת העולם השנייה. הגרמנים עשו שימוש במערכות ניווט שהתבססו על שידור אלקטרומגנטי, הם הפעילו מערכות מכ"ם יחסית מתקדמות ואז התחילה באמת אותה מלחמה סודית, א' לחקור את המערכות האלקטרוניות הגרמניות וב' לפתח מולן אמצעים. חלק מהמאמץ הזה אפילו אורגנו פעולות קומנדו שנועדו לחטוף ואמנם חטפו מערכת מכ"ם גרמנית, הביאו אותה לבריטניה, חקרו אותה, פירקו אותה ועל בסיס המחקר הזה גם פיתחו אמצעי נגד. מערכות אחרות גילו כשלל על מטוסים גרמנים שהופלו, גם הן נחקרו מאוד מאוד לעומק ועל בסיס המחקר הזה פותחו מערכות לוחמה אלקטרונית בריטיות. בחלק מהמקרים מדובר באמצעים פשוטים, קשה לקרוא לזה אפילו מערכת, זאת אומרת אם זה מוץ שזה פשוט סיבים או סרטים מצופי מתכת שהוטלו ממטוסים כדי ליצור מטרות שווא, גם זה בתחום הלוחמה האלקטרונית. זה לא בדיוק מערכת אבל היו גם מערכות אלקטרוניות שנועדו לשבש באופן אקטיבי את פעולת המכ"ם הגרמני. כל התחום הזה נקרא קרב הקרניים, The Battle of the Beams, קרב בין הגרמנים לבריטים. הגרמנים השתמשו במערכת, ופה תמיד חייבים לציין את זה ובצער שהם היו באמת מאוד יצירתיים ועם כושר המצאה מאוד מאוד משמעותי. כדי לכוון את ההפצצות המדויקות מעל בריטניה הם בעצם שידרו אלומות אלקטרומגנטיות מאוד כיווניות ממספר מקומות באירופה שהצטלבו מעל עיר בבריטניה. עכשיו המפציצים הגרמנים טסו על קרן אחת והאזינו לצליל, וכשהם שמעו באוזנייה השנייה את הצליל מהקרן השנייה הם ידעו שהם נמצאים בדיוק בנקודה שהם צריכים להפיל את הפצצות. ושמה הם הפציצו. הבריטים לא הבינו בהתחלה איך הם עושים את זה, איך הם מגיעים לדיוקים כאלה בלילה, עד שהם באמת תפסו מערכות על מפציצים גרמנים שנפלו ונשארו פחות או יותר שלמים, הם חקרו אותם, הבינו איך הם עובדים, ואז בעצם התחילו לשדר שידורי שווא אל המפציצים ופשוט המפציצים הגרמנים הפילו את הפצצות באזורים פתוחים, לא בערים אלא פשוט הם שמעו את הצליל הנכון מבחינתן, הפילו את הפצצות ואז חזרו או הופלו או כל דבר אחר. אור לוי 15:57 וזה ממש הבסיס של לוחמה אלקטרונית, ההסוואה וההטעיה הזו. חיים 16:12 וזה בדיוק השלבים הראשונים של לוחמה אלקטרונית. יש עוד סיפור שגם הוא נמצא בתחום ההטעיה של לוחמה אלקטרונית. לבריטים הייתה מערכת מכ"ם משלהם, קראו לה הום צ'יין (Home Chain), והיא הייתה מבוססת על מגדלים מאוד גבוהים ומאוד בולטים בשטח. והשאלה הגדולה היא למה הגרמנים לא הפציצו אותם, למה לא השביתו את מערכות המכ"ם. מסתבר שהם ניסו ואמנם פגעו, אבל מה שהבריטים עשו הם היו שמים משדרי דמה קטנים יותר ששידרו כאילו המכ"ם ממשיך לעבוד. הוא לא באמת עבד, ואז אחרי כמה אירועים כאלו הגרמנים אמרו טוב, אנחנו לא מבינים מה קורה, אנחנו מפציצים מפציצים וזה ממשיך לעבוד אז אנחנו נפסיק. בפועל זה לא עבד, ואז הבריטים פשוט חזרו והקימו את המגדלים. אור לוי 18:14 זה ממש משחק שח וזה ממש מלחמת מוחות. חיים 18:33 זו הייתה ממש מלחמת מוחות בין הבריטים לגרמנים, בשלב מסוים כמובן גם האמריקאים הצטרפו. מי שהוביל את המאבק הזה מהצד הבריטי היה פיזיקאי בריטי בשם אר.וי ג'ונס שבעצם אפשר לומר הוא ייסד גם את העולם הזה של לוחמה אלקטרונית וגם את השלב המקדים של המודיעין הטכנולוגי. זאת אומרת של איך לחקור מערכת אויב, איך לעשות לה רוורס אנג'ינירינג (Reverse Engineering). אור לוי 18:14 מה זה אומר? חיים 18:33 זה אומר לקבל מערכת לפעמים עם אפס מידע תומך, זה לפרק אותה, זה להבין את המרכיבים האלקטרוניים שלה, זה להבין את המרכיבים האלקטרומגנטיים שלה, את המקלטים, את המשדרים, להבין באיזה תחום תדר היא עובדת כדי להבין מה בכלל היא עושה, איך היא עושה את זה. ומתוך הבנה מאוד מעמיקה של איך היא עושה גם בסופו של דבר מגלים נקודות תורפה. זאת אומרת אין מערכת שאין לה נקודת תורפה. תמיד יהיה איזשהו איזושהי חולשה, ואני שואל פה מושג מעולם הסייבר כי יש פה הקבלה. כשמישהו מתכנת נשארים באגים. זה משהו שתמיד קיים שם, וחלק מהבאגים האלה הם חולשות שבסופו של דבר ההאקר מסוגל לנצל כדי לפרוץ למערכת הפעלה או לתוכנה או לכל מערכת ממוחשבת. רן לוי 19:05 רוורס אנג'ינירינג, הנדסה לאחור בתרגום חופשי, היא עמוד התווך של הלוחמה האלקטרונית. כדי לפתח מערכת נגד לסוללות הטילים, צריכים החוקרים לנסות ולהיכנס לראש במירכאות של המהנדס מהצד השני. רק אחרי שמגיעים להבנה מלאה של המערכת, ניתן להתחיל לפתח מערכת נגדית. לאחר שהגיעו שברים שונים של טילי SA-6 הגיע גם נפל. טיל כמעט שלם שנורה לעבר מטוסנו אך לא התפוצץ ונפל על הקרקע. כוחותינו שהגיעו לאזור הצליחו לחלץ את הטיל ולהעבירו אל מעבדות המחקר. סר 19:41 כבר על סמך השברים אפשר המעט שברים שהיו בשלב הראשון אפשר היה כבר לעשות מעט ניחושים, מה שנעשו כמובן. כמובן שברגע שהגיע הנפל אז התחיל הפענוח המסיבי של המערכת, של כל החלק החשמלי שלו, של הייתי אומרת כל המוח שדואג להתבייתות של הטיל הזה לכיוון המטוס. ועל סמך המידע שאספו, על סמך הפענוח גם גילו את נקודות תורפה כדי לפתח לוחמה אלקטרונית נגדו. וזה הבסיס. אור לוי 21:09 מגיע בעצם נפל, כמה הוא שינה את התמונה? סר 21:20 הוא אפשר לנו ממש פענוח מדויק לפרטים של הכל, של כל המערכת. מקצה לקצה כולל כמובן מה שחשוב זה ראש ביות שהוא המוח של הטיל שמפיק את כל מה שצריך כדי שהטיל יוכל להתביית לכיוון המטוס המטרה ועליו בעצם מבצעים או מפעילים אחר כך לוחמה אלקטרונית. כמובן שהיה מדובר יותר בדברים מכניים כי החלקים החשמליים היו לא תקינים ושרופים כך שאי אפשר היה כל כך לדעת עליהם או לפענח אותם בצורה טובה, אבל חלקים מכניים יותר אפשר היה. איך הולך תהליך שחזור כזה? ממש כמו פאזל, לוקחים, מחברים, רואים מי מתאים למי, מודדים. דוגמה, יש מרכיב שנקרא גלבו (Waveguide), שזה צינור פשוט צינור כמו צינור השקיה רק בצורה מלבנית. והוא יש את הממדים שלו, ומתוך הממדים אפשר לדעת את התדר שעובר בו. כאלה דברים. מחברים, אחר כך יש עוד רכיבים שונים דומים שאז אומרים ברגע שמוצאים אותה אומרים אוקיי זה רכיב אלקטרוני מסוג כך וכך שעושה כך וכך והוא היה מחובר לכאן וכאן. ובצורה כזאת אפשר לקבל איזושהי תמונה של חלק מהדברים. אור לוי 21:12 ממש אתם קצת משחקים בשרלוק הולמס. סר 21:58 בוודאי, אבל זה תמיד אנחנו עושים גם כשזה לא שברים. גם שיש לנו מערכת שצריך לפענח ואין לנו מידע אבל יש לנו מערכת לדוגמה. זה עדיין שרלוק הולמס. חיים 22:12 בעבודה מאומצת נגד הזמן, החוקרים של סמלה חקרו מכל כיוון את ה-SA-6 כדי להצליח ולהבין איך הוא פועל, מה מיוחד בטכנולוגיית הביות שלו, ויותר מכל מה עליהם לעשות על מנת לבנות מערכת נגד שתנצח אותו. תוך מספר ימים הם הצליחו לפצח את החידה של ה-SA-6. SA-6 מתביית או מונחה באופן שונה מאשר הטילים מהדורות הקודמים. ה-SA-2 ו-SA-3 הם טילי פיקוד. זה אומר שיש מכ"ם קרקעי שעוקב אחרי המטרה, הוא עוקב אחרי הטיל והוא מכוון בעצם הוא משדר אל הטיל הוראות איך להגיע אל המטרה. הוא סוג של מכונית על שלט. ההתמודדות של המטוס המתגונן היא במקרה הזה להטעות את המכ"ם הקרקעי. למנוע ממנו לעקוב אחרי המטוס ובכך למנוע ממנו אפשרות לכוון במדויק את הטיל. כלומר העבודה של מי שינסה לבנות מערכת נגד לטיל היא בכלל על המכ"ם הקרקעי. אם אותו מהנדס יקבל שברים של הטיל עצמו זה יעזור לו? זה יעזור שוב להבין למשל באיזה תדרים הטיל קולט את ההוראות ואולי גם לנסות להפריע בדרך הזו. זה כמובן מאפשר לבנות סימולציה של כל מערכת הנשק, של המעוף של הטיל וכולי. אבל באמת הטיל פה הוא הרבה פחות קריטי. ה-SA-6 היה דור חדש לחלוטין של מערכת שעשה ביות באופן שקוראים לו חצי אקטיבי. מה זה אומר חצי אקטיבי? לטיל עצמו בראש הביות שלו הייתה אנטנת קליטה. הוא לא שידר אותות אל המטוס, אבל הוא כן היה מסוגל לקלוט. ומה הוא קלט? הוא קלט משהו שנקרא אלומת הארה. זאת אומרת אותו מכ"ם קרקעי שדיברנו עליו קודם המשיך לעקוב אחרי המטוס, אבל במקביל שידר אלומה של הארה אל המטוס. האותות האלה, הקרינה האלקטרומגנטית ששודרה מהקרקע מוחזרת מהמטוס ומי שקלט אותה הפעם זה הטיל עצמו. ואז הוא מתביית אל המטוס. האופן ביות הזה, אופן פעולה הזה של טילים חצי אקטיביים הוא מאפשר דיוקים הרבה יותר משמעותיים מה שהפך את הטיל להרבה יותר קטלני. זאת אומרת באמצעות טיל יחסית יותר קטן ויותר נייד היה אפשר להגיע לביצועים יותר טובים מול המטוסים, ואמנם הרבה מאוד הפלות של מטוסי חיל האוויר שקרו כתוצאה מהמערכת נשק הזאת. חיים 23:42 המכ"ם הקרקעי גם במקרה הזה היה מכ"ם שעבד באופן שונה מאלה של ה-SA-2 ו-SA-3 ואותן מערכות ל"א שהיו אפקטיביות מול SA-2 ו-SA-3 או התחילו להיות אפקטיביות לקראת סוף מלחמת ההתשה כבר לא היו יעילות לחלוטין, לא מול המכ"ם של ה-SA-6 ולא מול הראש ביות של ה-SA-6. הטכנולוגיה הזו של טיל חצי אקטיבי זו טכנולוגיה חדשה באותה תקופה? זה משהו חדש באותה תקופה, אפילו האמריקאים לא הכירו, לא ידעו איך עובד ה-SA-6. זאת אומרת זה עדיין היה נעלם מאוד גדול בכל העולם המערבי. חיים 25:20 למרות שפה חייבים להגיד במאמר מוסגר, חלק גדול מההיסטוריה של הריגול של המאה ה-20 כרוכה בזה שכל צד ניסה להשיג מקסימום מידע על המערכות הנשק של הצד השני. בשנות ה-50 הנספח הצבאי השוודי בוושינגטון היה בעצם מרגל רוסי שהצליח לגנוב את התוכניות של טיל אוויר-אוויר המתקדם ביותר האמריקאי, להעביר אותן לרוסים והרוסים העתיקו. כמה שנים אחרי זה אריק, יש אריק ידוע שערק מרוסיה ולקח איתו את התוכניות של אותו דגם של ה-SA-2 שהיה בזמנו. זאת אומרת הרבה מאוד מאמץ הושקע במלחמת המודיעין להשיג מידע על מערכות נשק. במקרה הזה המערב לא ידע על ה-SA-6. רן לוי 26:17 העובדה כי המערב לא הכיר סוללות טילים כאלה העניקה למחקר הישראלי חשיבות עולמית. פענוח הטיל, שיטת הפעולה שלו ואופיו הייחודי כחצי אקטיבי סללו את הדרך לייצור מערכת לוחמה אלקטרונית. סר 26:33 כשאנחנו מדברים למשל על טילים כמו דוגמת ה-SA-6 ולוחמה אלקטרונית נגדו, יש את המטוס שמתגונן. הוא מרגיש נניח יש לו מערכת שמזהה שהמכ"ם הקרקעי מאיר כמו פנס, כך שהוא יודע מי מאיר עליו. על סמך הזיהוי והקליטה של אותו אות כי הפנס מאיר גם את מערכת הל"א גם את המטוס, קולטים את האות, מבשלים אותו ומשדרים משהו שהוא מרמה את הטיל. אומר לו אני לא כאן, או תחפש אותי יותר נכון. אור לוי 27:12 גורם לו בעצם להישלח למקום אחר? סר 27:20 אפילו לא להישלח, להגיד לו אתה לא רואה אותי. קריין 27:23 אחת מטכניקות הל"א נקראת גניבה בטווח ומטרתה להעלים מטוס מעיניו של מכ"ם. איך זה עובד? מכ"ם שולח פולס של קרינה אלקטרומגנטית. הפולס פוגע בגוף המתכתי של המטוס ונוצר הד חוזר שנקלט על ידי המכ"ם. משך הזמן בין היציאה של הפולס מהמכ"ם עצמו ועד לחזרתו של ההד מעיד על הטווח של המטוס מהמכ"ם. כאשר מכ"ם כבר גילה מטוס, הוא מצפה שבפולס הבא המטוס יהיה פחות או יותר במרחק שבו הוא התגלה על ידי הפולס הקודם. אז איך טכניקת הל"א מעלימה במירכאות את המטוס? כאשר מטוס מבין שמשודר לכיוונו פולס, הוא משדר מיד פולס חוזר שמגיע אל המכ"ם יחד עם ההד, אבל עוצמתו גדולה מעוצמת ההד כדי שהמכ"ם ישים לב במירכאות אליו יותר. כאשר הפולס הבא של המכ"ם יגיע למטוס, הוא לא ישדר את הפולס החוזר מיד אלא ישדר אותו בהשהיה קטנה. כך המכ"ם יחשוב שהמטוס נמצא במרחק קצת יותר גדול מכפי שהוא באמת. בכל פולס עוקב שהמכ"ם משדר, המטוס ישדר בחזרה פולס בהשהיה הולכת וגדלה, והמכ"ם יחשוב שהמטוס הולך ומתרחק. בשלב מסוים המטוס יפסיק לשדר את הפולסים החוזרים ולא יתקבל שום אות במכ"ם, ולכן למעשה מבחינתו המטרה נעלמה. ההד החוזר שיגיע מהמטוס שלא באמת נעלם מוגדר מחוץ לטווח של המטוס ולכן המכ"ם יפסיק להתייחס אליו. הפולסים המשודרים על ידי המטוס הם למעשה שידורי הלוחמה האלקטרונית. מערכות מסוג זה נקראות מערכות הגנה עצמית, בהן המטוס מפעיל את הל"א בעצמו ומגן על עצמו. עם זאת, מערכת ההגנה שפותחה כנגד ה-SA-6 הייתה מסוג אחר שנקרא הגנה מנגד, ובמערכות האלו מטוס מרוחק שנמצא מחוץ לאזור האיום של הטילים הוא זה שמשדר את הל"א ומושך אליו את הטיל הרחק מהמטוס המאוים. יורם 29:24 אחד המהנדסים שהובילו בזמן אמת את פיתוח מערכת ההגנה כנגד ה-SA-6 הוא יורם. מה שיפה אתה מחוץ לאזור הטילים, שם מערכות הגנה ואתה לא תלוי בסוג המטוס שחודר. אם חיל האוויר משנה את דגם המטוסים של התקיפה מערכת ההגנה עדיין עובדת באותה מידה. זאת אומרת אם יש לך מערכת הגנה עצמית אתה מחליף מטוס מחליף מערכת. כל הזמן. מערכות הגנה מנגד אין צורך. הן יודעות לטפל במטוסים שחודרים. הנקודה היא פסיכולוגית. טייס שחודר עם מטוס קרב צריך להסכים שיש לו חבר מחוץ לאמה שמגן עליו. זה לא קל. זה נשמע פשוט זה לא פשוט. סר 30:05 לאחר פיתוח ראשוני של המערכת בוצע ניסוי שדה. לא ניסית לא וידאת שאומנם הלוחמה האלקטרונית עובדת ועובדת כפי שצריך. אנחנו צריכים בפיתוח טכניקות לוחמה אלקטרוניות רמות סמך מאוד גבוהות. וזו הסיבה שאנחנו עושים, בזמנו לפחות עשינו ניסוי עם מטוס אמיתי ועם מערכת ל"א אמיתית. בניסוי כזה קודם כל מה שעמד לרשותנו זה היה הנפל של ראש הביות שאותו חקרנו. לא מעיפים בניסוי כזה טיל, לא משגרים כמובן, אלא ראש הביות מוצב על הקרקע. מאירים את המטוס. יש מטוס עם מערכת ל"א שתלויה עליו שטס בכיוון ראש הביות שאנחנו מציבים אותו על הקרקע. אנחנו מאירים את המטוס הזה עם מאיר שאנחנו כמובן בנינו לצורך הזה. וראש הביות האנטנה שלו קולטת את האותות מהמטוס כולל האותות ממערכת הל"א ואנחנו עוקבים אחרי האותות האלה ורואים מה קורה לראש הביות, איך הוא מגיב. האם הוא מגיב כפי שציפינו או שיש בעיות מסוג כזה או אחר. יכול להיות בפיתוח שלנו או במערכת הל"א עצמה. צריך לבחון את הדברים. לא תמיד המציאות היא זהה למה שהיה לנו בראש בזמן הפיתוח. אז לכן צריך לזהות אם יש בעיות כאלה או אחרות. צריך לזהות אותן מתוך ניסוי. סר 30:36 ובמקרה ההוא זה היה מוצלח מאוד. עמדתי שם ראיתי את המאיר, את ראש הביות, ראיתי את המטוס מתקרב וראיתי את הצהלה של כולם. יש ממש התרגשות ברגעים כאלו? בוודאי, כמו בנאס"א. כן, התרגשות גדולה. הייתה התרגשות גדולה, כן. מפתחים רעיון על סמך שברים שלא הגיעו עם איזה ספרי הפעלה ושרטוטים, לא היה כלום. ועל סמך הערכה בונים מודל, עושים ניסוי ורואים שכל מה שאמרנו עובד. במכה ראשונה אגב. זה מסכם פעילות מאוד אינטנסיבית ומאוד חריגה שהצליחה. ועם אתגר כמובן גדול. והיה לנו אנשים מאוד חשוב להם לתת תשובה ל-SA-6 שדי כאב לחיל האוויר. אחד הדברים שאני זוכרת עד היום התבטאויות שלפחות אני שמעתי יד שנייה לא ראשונה כמובן בזמנו, על טייסים על תגובות שלהם על החרדות שלהם השאיפה באמת למצוא פתרון ל-SA-6. סר 31:49 לקראת סיומה של המלחמה כבר יהיו מטוסים בחיל האוויר שצוידו באמצעים שהגנו עליהם מפני ה-SA-6 ואותה מערכת המשיכה לשרת את כוחות הביטחון למשך כ-30 שנים. ואגב פיתוח מערכת לוחמה אלקטרונית בשלושה שבועות הוא כנראה שיא עולמי. רק כדי לסבר את האוזן יש מערכות ל"א שפיתוחן נמשך עשרות שנים. זה כלום, זה אפס זמן, זה אפס זמן במחקרי מערכת מהסוג הזה. יחד עם זאת צריך לזכור שהייתה כאן מסה של אנשים שבו זמנית עבדו על זה, והאנשים הכי טובים שיש. ממש הכי טובים שיש. אגב בנינו מערכת על סמך ציוד מעבדתי קיים. אחרת אי אפשר בשלושה שבועות לפתח מערכת זה שטויות. יורם 33:30 כמה המבצע הזה משנה את האופן בו מערכת הביטחון מסתכלת על לוחמה אלקטרונית? אני חושב שהוא משנה באופן דרמטי את ההסתכלות, כי בעצם מה שנתן פה פתרון מול איום שהיה מאוד דרמטי ומאוד משמעותי מבחינת חיל האוויר הייתה לוחמה אלקטרונית. זאת אומרת בלי הפתרון הזה שנתנה לוחמה אלקטרונית, אני מניח שבסופו של דבר היו מנצחים את המלחמה והיו משמידים את המערכות אבל זה היה עולה במחיר הרבה הרבה יותר משמעותי. חיים 33:41 והדרך הכי טובה להבין איך מערכת הלוחמה האלקטרונית השפיעה על הלחימה בפועל היא לדבר עם הטייסים עצמם. שוחחנו עם אלוף משנה במילואים אביאם סלע, כיום דוקטור למערכות מידע, ובזמן מלחמת יום כיפור סגן מפקד טייסת 69. בשנת 1982 פיקד אביאם על מבצע ערצב-19. מבצע שנחשב עד היום כמופת של שימוש בלוחמה אלקטרונית ובמהלכו הושמדו בתקיפה אחת כל מערך טילי הקרקע אוויר הגדול והחדש של צבא סוריה בבקעת הלבנון. אביאם סלע 34:13 קודם כל יש לי פינה חמה לרפא"ל בכלל ופינה חמה במיוחד לסמלה ולעוד כמה גורמים ברפא"ל. קודם כל אני פוגש טילי קרקע אוויר כטייס קרב במלחמת ההתשה, שהמצרים ירו לנו טילים שונים. נפל בחלקי הכבוד המפוקפק להיות הטייס הראשון שהמצרים ירו עליו SA-3, כשאז עוד לא ידענו מה זה SA-3. ועם ההתנהגות שלו והצלחתי לשרוד את המשימה הזאת ואחר כך כמובן לתקוף הרבה תקיפות טילים. ולימים בשנות ה-70 הראשונות התכוננו במשך כמה שבועות לצלם את ה-SA-6 הראשון שהיה בסוריה, שעליו אז הגדות עם שהטיל הזה יכול לפגוע בכל מטוס בכל טווח בכל דבר. ונערכנו במשך נדמה לי איזה חודש התאמנו לגיחת צילום הזאת. מפקד הטייסת של פנטומים ברמה דוד ואני. ובסופו של דבר הגענו ליום הבחירות שהיו בסוריה כדי שהם יהיו יותר רגועים ולא יהיו על ההדק. הגענו דרך לבנון, הגענו בגיחה מטורפת, טסנו במהירות של סדר גודל 1000 קמ"ש בגובה של בערך 20-30 מטר וצילמנו את ה-SA-6 עם מצלמות שאפשר היה לזהות אם הבורג שב-SA-6 הוא פיליפס או בורג שטוח ובעצם כל המידע אפשר היה להפיק מהגיחת צילום הזאת. וזה בעצם שירת הרבה מאוד שלבים אחרי זה להבנת המערכת הטילים הזאת ולניתוח שלה שלימים פגשנו אותה לאחר מכן במלחמת יום הכיפורים, שהשתתפתי בלא מעט תקיפות וכמובן גם הלחימות עם כל סוגי הטילים שישנם. אור לוי 36:17 איך זה משנה את העבודה שלך בשטח כטייס, זה שיש איתך מערכת ל"א? אביאם סלע 36:23 ההיסטוריה של הל"א בחיל האוויר היא היסטוריה בעייתית. בשלבים מסוימים של מלחמת ההתשה אנחנו נשענו על כל מיני שיטות לוחמה אלקטרונית, בסופו של דבר במלחמת ההתשה למצרים היו מערכות לחימה שלא התכוננו אליהן. ונפל שם מפקד טייסת פנטום ונפגעו הרבה מאוד מטוסים. ובקרב טייסי חיל האוויר היה חוסר אמון ביכולת הלוחמה האלקטרונית. ולכן השנים שלאחר מלחמת יום הכיפורים, להחזיר את הביטחון אחרי שנכנס SA-6 ואיבדנו הרבה מטוסים ומערכות שבחלקן לא התאימו לזירה ומערכות שבחלקן כפו עלינו טקטיקות שאי אפשר ליישם, זאת סוגיה שלא נפתרה בפקודה ולא נפתרה על הנייר. זה דורש חיכוך מתמיד ופיתוח תהליכים משותפים ושיטות משותפות וזה מה שנעשה. ובחלק הזה לרפא"ל זכויות עצומות. הלחימה אין יום אחד, יש עשרות ימים. ויש צד שני שתמיד רוצה להטעות אותנו. ויש טעויות שלנו. ויש תקלות אצלנו. לכן זה סל של פתרונות ולא פתרון אחד. בתוך זה המרכיבים של לוחמה אלקטרונית ושיבוש אלקטרוני הם מרכיבים משמעותיים. מה זה משמעותיים? אני מציע לכל השומעים לנסות לדוג ספר שנכתב ב-1983 תורגם לעברית ב-1988, לא ניתן להשיג אותו, יש עותקים בודדים ממנו. הספר הזה נכתב על ידי שר ההגנה הסורי. אכן, לא כל כך חשוב מה אני אומר, בואו נשמע מה הוא אומר. הוא הקים צוות שהוא עמד בראשו, מוסטפא טלאס. הוא הלך לעולמו לפני כמה שנים, היה דמות צבעונית, היה רמטכ"ל סוריה, לימים היה שר ביטחון. והצוות שלו היה מפקד חיל האוויר ועוד איזה חמישה שבעה קצינים בכירים מאוד. ספר מדהים. הם מנתחים את כל הקרבות אוויר שעשינו ואת כל הלחימה שעשינו במהלך כל העשור של שנות ה-70 כולל מלחמת יום הכיפורים ולאחר מכן, וגם כל הלחימה בלבנון כולל מבצע שלום הגליל. הם מנתחים את זה בחלק עם תיאור פרטני מאוד, שבגין כזה בשעה כזאת טסו שני פנטומים כאן ושני F-15 כאן ואלה טסו מכאן, זה כל מה שאני אומר זה כל מה שהם כותבים. בחלק הזה הם מבינים לא רע בכלל מה אנחנו עשינו. כשהוא מגיע לחלק של הלחימה בטילים, כשהוא מגיע לחלק הזה, הוא אומר שהישראלים ניצחו בזכות שני דברים. אחד המטוסים שהם קיבלו אמריקאים ולנו הסורים המסכנים היה רק מטוסים סוריים. והדבר השני שהוא אומר זה הלוחמה אלקטרונית. זה מה שהוא אומר. עכשיו אם הוא אומר את זה, אז זה לא חשוב מה אני אומר, כי זה מה שהם מבינים. עכשיו מה הוא אומר? הוא אומר הישראלים האלה היו מנוולים. הם ב-73 אנחנו דפקנו אותם, אנחנו הפלנו להם מטוסים, אנחנו ניצחנו. הם מ-73 פיתחו מערכות לוחמה אלקטרוניות שלא השתמשו בהן, שמרו אותן בסוד והפעילו אותן ב-82. ואנחנו לא ראינו כלום. לא שמענו כלום. לא יכולנו לעשות שום דבר. ולכן ביום שהשמדנו את הטילים הוא אומר העלינו את כל חיל האוויר הסורי לשמיים בלי שאנחנו יכולים לנהל אותו, היהודים הפילו לנו את כל המטוסים. אנחנו הפלנו להם בסך הכל קרוב ל-100 מטוסים שמה, השמדנו 28 סוללות טילים ולא איבדנו שום מטוס אחד. לא פה כמובן שהוא חושב שהפילו לנו את המטוסים, טייסים סוריים אמיצים מאוד וכל מיני אגדות עם. הוא גם עכשיו לא יודע מה באמת היה שם. אבל הוא תולה את כל ההצלחה שלנו בשני דברים. אחד בטכנולוגיה של מטוסים והשני בלוחמה אלקטרונית. ואם זה מה שהוא חושב, עשינו את שלנו. רן לוי 40:06 המשימה שעמדה מול חוקרי סמלה ביום כיפור הייתה קשה ובעלת חשיבות לאומית מהמעלה הראשונה. כמו בכל סיפור בלשי טוב, שילוב של ידע טכני, יכולת אבחנה והסקה מוצלחת, אינטלקט וסקרנות הצליחו להפוך את הבלתי אפשרי למציאות. ואלה בדיוק התכונות הדרושות מאנשי סמלה. יורם 40:28 אנשים בסמלה זה אנשים שיש להם ראייה מולטי-דיסציפלינרית. הם לא רק בקיאים בנקודה אחת. אגב המקצוע ל"א לא נלמד בטכניון. אין כזה מקצוע. סילבוס, אין מקצוע כזה. למה אין מקצוע? כי זה מקצוע של הרבה מקצועות. זאת אומרת צריך להתמצא באלקטרואופטיקה, צריך להתמצא במכ"ם, בעיבוד תמונה, צריך להתמצא בתורת לחימה. הרוחב שצריך לדעת בל"א הוא שונה לגמרי מאלה שיודעים משהו מאוד ספציפי מאוד צר. זה סוג אחר לגמרי של עבודה. כי אנחנו משחקים פה במלחמה, שכאת מוצאת פתרון אז הצד השני הוא מוצא פתרון לפתרון. זו תחרות שמתקיימת כל הזמן. זה לא פתרת ואת הולכת לישון. פה התחרות בין הצדדים היא קיימת וכל הזמן זאת אומרת פתרת, ההוא מוצא סדק, נכנס בסדק, את צריכה לפתור שוב את הבעיה מחדש. זה לא למצוא פתרון שהוא גנרי, טוב לטווח ארוך. כמעט בלתי אפשרי. אני חושב שהנושא של יצירתיות פה ברור. ומי שלא יצירתי אז שיחפש עבודות אחרות. סר 41:48 תשמע את אוהבת להרכיב פאזל? אם כן אז טוב. קודם כל את צריכה לאהוב באמת ולהיות מספיק סקרן להכיר מערכות בפרטים הקטנים, אבל לא שמישהו יספר לך מה הפרטים אלא את צריכה למצוא את הפרטים. אז אם יש לך את הסבלנות והסקרנות אז זה אחד התנאים כמובן. ברור שצריך גם יכולת, אבל זה כבר מאוד אישי, כל אחד יש לו מידה כזו או אחרת של יכולת ובהתאם לזה גם הצלחה. חיים 42:19 במובנים מסוימים נדרש פה משהו שהוא קשה למהנדס. מהנדס רוצה לפתח מערכת והוא רוצה לפתח מערכת שתעבוד באופן הכי טוב שיכולה. חוקר או מהנדס שעובד בתחום הזה א' צריך לנסות להיכנס לראש של המפתח של הצד השני, להבין מה הוא רצה לעשות, איך איך הוא עשה את זה, איך הוא תכנן, אבל גם מעבר לזה לנסות למצוא את הנקודות שבהן המערכת נכשלת. זאת אומרת להבין איפה נקודות החולשה, איפה נקודות התורפה שהוא יכול לנצל כדי להיכנס למערכת בדלת האחורית ולהשפיע עליה באופן כזה שהיא לא תעבוד כמו שצריך. אז יש פה היבט של יצירתיות קונדסית כזאת. זאת אומרת לבוא ולראות אוקיי איך אני יכול להרוס את זה, איך אני יכול לשבור את זה. זה לא כולם נכנסים בקלות לנישה הזאת, לערוץ העשייה הזה. זה דורש באמת איזשהו סוג של מיוחדות. גם פה אפשר לומר שיש פה דמיון לעולם הסייבר. אם אנחנו מדברים על האקרים, האקרים כובע לבן שהמטרות שלהם טובות, שמחפשים איך המערכת איפה היא נכשלת. לא איפה היא עובדת אלא איפה היא נכשלת, לנצל את נקודות הכשל. רן לוי 43:43 ואולי זו בדיוק הנקודה שהופכת את החוקרים של סמלה ליותר ממהנדסים. במשך שנים הם חוקרים ומכירים מכל זווית את הטכנולוגיה של הצד השני, ובעצם מנהלים סוג של מערכת יחסים עם מהנדסי האויב. יש בזה משהו מאוד אינטימי. חיים 44:04 לתפיסתי מדובר פה באמת בסיירת. זאת אומרת מהנדסים באמת מבריקים, חוקרים מהדרגה הראשונה שגם מסוגלים להיכנס לתפיסה הזאת של אוקיי מה הוא רצה לעשות ואיך אני יכול להפריע לו. זאת אומרת יש פה משחק עם המפתח מהצד השני. ואגב אנשים כמו סרה עם העשרות שנות ניסיון ואנשים נוספים, הם כבר עברו כל כך הרבה דורות של מערכות שהם חקרו, שבאות מאותו בית יוצר בצד השני שהם כבר תופסים איך הראש של המהנדסים שם עובד. זאת אומרת אולי הם לא מכירים אותם שמית והם אף פעם לא ייפגשו, אבל הם מסוגלים להגיד הרבה מאוד על איך החבר'ה האלה חושבים, איך החבר'ה האלה עובדים, מה הבחירות הטכנולוגיות וההנדסיות שהם מיישמים במערכות שלהם. ובאמת המשחק שח הזה זאת אומרת אולי הפרצופים בצד השני עמומים ומורפלים אבל הוא כל הזמן נמצא שם. אור לוי 45:34 הם כבר סוג של קולגות. חיים 45:48 כן, כן. האמת קולגות. בחלק מהמקרים, וזה אנחנו לא מהססים להגיד, יש לנו הרבה מאוד הערכה להנדסת מערכת הרוסית. מבחינה טכנולוגית הטכנולוגיה שלהם איננה עדיפה בשום צורה על טכנולוגיה מערבית, אולי להפך. אבל דווקא בגלל זה הפתרונות שהם נותנים לפעמים פתרונות מאוד מאוד יצירתיים. פשוטים, עובדים, אמינים, והם קולגות או יריבים לא קלים. זאת אומרת צריך לפעמים להשקיע הרבה מחשבה בלפצח את החידות שהם מטמינים במערכות שלהם ובסופו של דבר למצוא את נקודות התורפה. לשמחתי אנחנו ממשיכים לעשות את זה בהצלחה. יורם 46:47 משחק השח הזה עשוי להיות לעיתים עוצמתי וסוחף מאוד. ואולי הדוגמה הטובה ביותר לכך היא איך גם היום יותר מ-40 שנה אחרי המלחמה יורם מספר בעיניים דומעות על הרגע שבו אחרי אינספור מחקרים על שברים ודגמים הוא ראה במו עיניו את ה-SA-6. אני כל שנה נסעתי לסלון פריז, שאני לא זוכר אני חושב משנות ה-90 מתחילת שנות ה-90 הרוסים התחילו להופיע גם בתערוכה הזאת. והציגו את הראש של ה-SA-6. זה... אני מתרגש מזה אתם מבינים? הסתובבנו סביבו כמו ילד. רצינו לראות איך זה נראה באמת. הרי הרוסים כרגע הם אף פעם לא חילקו פרוספקטים. אבל צילמנו את זה כמה פעמים וזה וראינו איך זה נראה באמת. ובעצם אולי זה לא שח, אולי זה טנגו. הריקוד עדיין בעיצומו ובשנים האחרונות אולי יותר מאי פעם. מספיק לקרוא עיתונות גלויה כדי להבין מה יכולות למשל שהרוסים מביאים לאזור שלנו כשהם מגיעים לסוריה. הרוסים בעצמם מאוד מפותחים בלוחמה אלקטרונית ויש להם אמצעים מאוד מאוד משמעותיים וגם זה חלק מהמשחק. מפקד הכוחות המיוחדים האמריקאי הצהיר בכנס באופן גלוי שאין היום מקום על פני כדור הארץ שהוא יותר אינטנסיבי מבחינת לוחמה אלקטרונית מאשר סוריה. ישראל כמדינה קטנה יחסית היא משחקת פה במגרש של ממש הגדולים. זאת אומרת מבחינת יכולות ל"א אנחנו בהחלט כתף מול כתף עם המעצמות המערביות המובילות גם המעצמות המזרחיות המובילות וכמובן מטיל עלינו מהמסה לא קטנה מבחינת השקעה וכולי וכולי אבל זה משהו שבאמת הוא אילוץ. זאת אומרת גילינו בדרך הקשה שאין לנו ברירה אלא להיות במשחק הזה ולהיות שחקנים מאוד טובים במשחק הזה כי אחרת נעשה קשה. בשקט בלי רוח וצלצולים העבודה של אנשי סמלה, יחידת הסייבר מודיעין והלוחמה אלקטרונית אשר יושבת ברפא"ל, הופכת את חיינו פה לבטוחים יותר. בין אם זה בפיצוח ה-SA-6 במלחמת יום הכיפורים ובין אם אינספור פעולות ומערכות נוספות שפוצחו והומצאו מבלי שרובנו נדע על כך דבר. אנשים כמו סרה יורם וחיים עובדים מתוך תחושת שליחות והידיעה שהעבודה שלהם מצילה חיי אדם. והם לא היחידים. ג'ינגל 48:40 לפרקים נוספים של עושים היסטוריה, היכנסו לאתר הבית בכתובת רשת עושים היסטוריה או הורידו את האפליקציה של רשת עושים היסטוריה בחנות האפליקציות של אפל או אנדרואיד.
        ]]></content:encoded>
    </item>
    
    <item>
        <title>[עושים היסטוריה] 261: הסיפור האמיתי – קטעי ראיונות שלא ראו אור</title>
        <link>https://mat-mo.github.io/podtext/episodes/vshym-hystvryh/vshym-hystvryh-261-hsypvr-hmyty-qt-y-ryvnvt-shl-rv-vr.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-261-hsypvr-hmyty-qt-y-ryvnvt-shl-rv-vr.html</guid>
        <pubDate>24 בדצמבר 2018</pubDate>
        <description>Transcript for [עושים היסטוריה] 261: הסיפור האמיתי – קטעי ראיונות שלא ראו אור from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 262: Gene Drive – לוחמה גנטית נגד המלריה, חלק א'</title>
        <link>https://mat-mo.github.io/podtext/episodes/vshym-hystvryh/vshym-hystvryh-262-gene-drive-lvkhmh-gntyt-ngd-hmlryh-khlq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-262-gene-drive-lvkhmh-gntyt-ngd-hmlryh-khlq.html</guid>
        <pubDate>6 בינואר 2019</pubDate>
        <description>Transcript for [עושים היסטוריה] 262: Gene Drive – לוחמה גנטית נגד המלריה, חלק א' from עושים היסטוריה</description>
        <content:encoded><![CDATA[
            רן 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה כך...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן 01:21 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במ מדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן ושני 02:31 שני: 'רן, שמעת? צריך לכתוב פרסומת לאאוטלנד.' רן: 'מה, החברה הזאת של הביגוד הטרמי?' שני: 'לגמרי. קיצור מה חשבתי, שנינו בחופשת סקי.' רן: 'קר לי! איזה קור!' שני: 'אמרתי לך, בגדים טרמיים, דניאל.' רן: 'מאיפה לי?' שני: 'מאאוטלנד!' רן: 'יואו, איזה נדוש. אני לא מאמינה שמישהו משלם לך משכורת על הרעיונות האלה. תן לי, תקשיבי: שנינו בטירונות.' שני: 'עד מתי?!' רן: 'שתוק צעיר!' שני: 'שונא את המקום הזה. על מה אנחנו שומרים? מתגעגע לאמא שלי וכפו... קר לי!' רן: 'אתה כזה צ'ונג. למה לא שמת בגדים טרמיים?' רן: 'קיצור, יש לי, שמעי, שמעי...' רן 03:42 מה אתם עושים פה? נו, בחייכם, זה עבודה, על זה אני משלם לכם? ככה, ככה עושים: אאוטלנד, חברת הביגוד הטרמי המובילה בישראל, המוכרת מגוון פריטי לבוש טרמיים במשלוחים לכל הארץ. רוצים להתייעץ? התקשרו ליועצי אאוטלנד. לא מרוצים? יש אפשרות החזרה. מעוניינים בהנחה? קנייה קבוצתית תאפשר לכם את זה. אז אם אתם בדרך לחופשה או מתגייסים או פשוט קר להם, שיכנסו לאאוטלנד 365 נקודה סי-או נקודה איי-אל. שניכם ממש גרועים, תנו לי. ככה עושים פרסומת... רן 04:19 שלום וברוכים הבאים לעושים היסטוריה. פרק 262: ג'ין דרייב - לוחמה גנטית נגד המלריה. נכון שיתושים מעצבנים? קרה לכם פעם שניסיתם להירדם ופתאום 'זזזז'? מרגיז, אה? ברגע כזה אני פתאום מבין את ת'אנוס, הנבל של סדרת הנוקמים. גם לי מתחשק שתהיה לי מין כפפת פלא שכזו שאוכל לנקוש באצבעות וכל היתושים המעצבנים האלה פשוט ייעלמו. פוף. ואתם יודעים מה? אולי אם הייתה לי כפפת פלא שכזו, אולי לא הייתי מפסיק שם. מי צריך ג'וקים? למה זה טוב? וזבובים? אני שולח אתכם לחודש מילואים אחד בבקעת הירדן באוגוסט ואני מבטיח לכם שתסכימו איתי שזבוב הוא היצור המעצבן ביותר בכדור הארץ. אולי חוץ מיתושים. הבעיה נפתרה. רן 05:59 טוב, ברור לכם שזו עוצמה גדולה מדי בכדי לשים אותה בידיו של אדם אחד. זו הסיבה שת'אנוס הוא נבל. במקום להשמיד את היתושים הוא החליט שצריך להעלים חצי מהאנושות. אתם יודעים מה? אולי זו עוצמה גדולה מדי כדי לשים אותה בידיים כלשהן, ולא משנה אם מדובר באדם פרטי, חברה או ממשלה. מי יודע מה יכול לקרות כשיש לך עוצמה כזאת בידיים. אני אומר לכם מי ידע מה יכול לקרות: אנחנו. יש לנו את כפפת הפלא הזו. קוראים לה ג'ין דרייב, ולאבן החן הקסומה שטבועה בה קוראים קריספר. אל תדאגו אם לא הבנתם את הרפרנס לסרטי הנוקמים. מה שחשוב הוא שבפעם הראשונה בהיסטוריה האנושות אוחזת בידה את הכוח הנורא ביותר שאפשר לדמיין. היום יותר מכל פצצת אטום. היכולת להשמיד כמעט במחי יד מין שלם של יצורים חיים בכל העולם. רן 07:34 לפני קצת יותר מ-150 שנה גילה נזיר ממוצא גרמני בשם גרגור מנדל איך עובדת התורשה ביצורים חיים, ומאז ועד היום אנחנו לומדים את עיקרי התורה שלו בשיעורי ביולוגיה בתיכון. הרעיון הבסיסי פשוט למדי. יש לנו גנים שקובעים את התכונות שלנו ואנחנו מעבירים את הגנים האלה לצאצאים שלנו. בבעלי חיים שמתרבים ברבייה מינית, כמונו, מחצית מהגנים של הצאצא מתקבלים מהאם ומחציתם מהאב. יש מי שטוענים שהערבוב הגנטי הזה תורם בדרכים שונות ליכולת ההישרדות של המין כולו, אבל אל תאמינו להם - הסיבה האמיתית היא כדי שאם הילד עושה משהו ממש ממש מטופש נוכל להאשים את בן או בת הזוג שלנו שההתנהגות הזו מגיעה מהצד שלו של המשפחה. בכל אופן, אם אנחנו מקבלים מחצית מהגנים שלנו מהאב ומחצית מהאם, המשמעות היא שרק חצי מהגנים של כל הורה עוברים לדור הבא. ב-די-אן-אי שלנו ושל מרבית בעלי החיים המורכבים, לכל גן יש שני עותקים לא זהים. מכל זוג גנים שכזה רק אחד עובר לצאצא. העותק השני - טוב, מה אפשר לעשות, זה הגורל. הטבע הטיל מטבע, רק זרעון אחד מתוך מאות מיליונים הצליח להפרות את הביצית, והגנים שלא היה להם מזל - הם ירדו איתנו לקבר והם לא יעברו הלאה לדורות הבאים. באסה, אבל כך העולם עובד. לפחות ביצורים שמתרבים ברבייה מינית. חוץ מזה שזה לא נכון. זה מה שמלמדים אותנו בבית הספר כי זה נכון ברוב המקרים והמורים לא רוצים לסבך אותנו, אבל במציאות המדענים יודעים כבר מזה זמן רב שבמקרים מסוימים כללי התורשה של מנדל לא תמיד תופסים. רן 11:15 למשל, בשנות ה-60 של המאה ה-20 הבחינו הגנטיקאים כי במין מסוים של זבובים הופיעה לפתע קבוצה חדשה של גנים שלא היו שם קודם. החוקרים יכלו לומר בוודאות שמדובר בקבוצת גנים חדשה כיוון שהזבוב המדובר, דרוזופילה מלנוגסטר, נחקר באינטנסיביות לכל אורך המאה ה-20 ודוגמאות קפואות שלו מראשית המאה היו זמינות במקררים של מכוני המחקר. ההשוואה לזבובים מראשית המאה העלתה תגלית מפתיעה. הסתבר שאותה קבוצת גנים שמכונה 'פי אלמנטס' הצליחה בדרך כלשהי להתפשט בקרב אחוז גבוה מאוד מאוכלוסיית אותו מין של זבובים בכל העולם, ואפילו לעבור למיני זבובים אחרים, בתוך כמה עשרות שנים בלבד. פרק הזמן הזה של כמה עשרות שנים הוא קצר להדהים במונחים ביולוגיים. בדרך כלל שינויים גנטיים באוכלוסיות שלמות מתרחשים בקנה מידה של מאות אלפי או מיליוני שנים, וזאת בעיקר הודות לכללי התורשה של מנדל. הרי אפילו אם מתרחשת מוטציה מועילה בזבוב כלשהו, שינוי גנטי שתורם ליכולת שלו להתרבות ולשרוד, עדיין רק חצי מהצאצאים שלו יזכו לקבל אותה, ורק חצי מהצאצאים שלהם וכן הלאה וכן הלאה, מה שמגביל מאוד את קצב ההתפשטות של המוטציה באוכלוסייה. אבל כאן החוקרים ראו ממש לנגד עיניהם שינוי גנטי שמתפשט באוכלוסיית הזבובים כהרף עין במונחים אבולוציוניים. מה קרה? רן 13:00 התגלית הזו שפכה אור על סוג מסוים של מאבק אבולוציוני שרובנו לא מכירים. אנחנו רגילים לסרטי טבע שבהם קריין סמכותי מתאר לנו כיצד האריה והאנטילופה מנהלים קרבות לחיים ולמוות בסוואנות הרחבות של אפריקה, אבל אנחנו לא שומעים על הקרבות שמתנהלים בזירה אחרת לגמרי - ה-די-אן-אי שלנו. המלחמות שם, מתברר, הן לא פחות הרות גורל ולא פחות אכזריות ומלוכלכות מכל דבר שתראו בסוואנה. ישנה קבוצה קטנה של גנים שלא משחקת לפי הכללים של התורשה המנדליאנית. תקראו להם גנים אנוכיים או גנים מניאקים - הם פשוט רוצים לעבור לדור הבא ויהי מה, והם לא מוכנים שהסיכוי שזה יקרה יהיה רק 50%. הגנים האלה למדו איך לתחמן את המערכת כדי שהסיכוי שהם יעברו לצאצא יהיה גדול יותר מ-50%, והם עושים את זה על ידי כך שהם 'חוטפים' במירכאות את מערכות ייצור החלבונים של התא ומנצלים אותן כדי לפגוע בגנים אחרים מתחרים. למשל, אמרנו שלכל גן יש שני עותקים ושהם אינם זהים. ישנו גן מסוים בעכברים שגורם לכך שתאי זרע שלא נושאים אותו, אלא את העותק המתחרה - מתים. זאת אומרת, הגן גורם לכך שגופו של העכבר ייצר חלבון - זה הרי מה שגנים עושים, הם נותנים הוראות ייצור לשאר המנגנונים של הגוף - והחלבון הזה תוקף והורג תאי זרע שאין בהם את העותק של הגן האנוכי. התוצאה היא שכל הזרעונים שיצליחו לפגוש את הביצית של הנקבה מכילים רק עותק של הגן האנוכי, או במילים אחרות - עכשיו ההגרלה כבר לא אקראית כי הסיכוי שהגן האנוכי יעבור לדור הבא הוא כבר לא 50% אלא קרוב יותר ל-100%. רן 15:00 במקרה אחר, גן אנוכי בחיפושית גורם לכך שצאצאים שאינם נושאים עותק שלו לא מתפתחים היטב והם מתים בגיל צעיר. זאת אומרת, בשלב ההפרייה עדיין הסיכוי לעבור אל הצאצא הוא רק במירכאות 50%, אבל כיוון שהצאצאים היחידים ששורדים הם אלה שנושאים את הגן האנוכי, בסופו של דבר הוא הגן היחיד שעובר אל הדורות הבאים. זה גם מה שקרה לזבובים. הגנים המשתייכים לקבוצת 'פי אלמנטס' מסוגלים, כך מסתבר, לקפוץ בתוך הגנום. הם יוצרים עותקים חדשים של עצמם ומכריחים את התא לשתול את העותקים החדשים האלה במקומות אקראיים בתוך הגנום. התפוצה הרחבה שלהם בתוך הגנום מבטיחה שלפחות חלק מהעותקים האלה יעברו לדור הבא. המדענים יודעים היום לומר שלתחמונים במירכאות של הגנים האנוכיים הייתה השפעה גדולה על התפתחותם של יצורים חיים לאורך הדורות, ולא תמיד השפעה חיובית. מעצם טיבם הגנים האנוכיים מסוגלים לעיתים להתפשט באוכלוסיות למרות שהם גורמים לנזק מסוים ליצור שנושא אותם, לפחות כל עוד העיוות שהם מכניסים בחוקי התורשה נמוך מהנזק שהם גורמים ליצור מבחינת יכולת ההישרדות והרבייה שלו. כמובן שבמלחמה כמו במלחמה יש גנים שנלחמים בגנים האנוכיים ופיתחו מנגנוני התחמקות מהמתקפות נגדם, ויש יצורים שמצאו דרכים לנצל את ההתנהגויות השליליות של הגנים האנוכיים לצרכים חיוביים יותר לטובת כלל האורגניזם. מין מרוץ חימוש אבולוציוני שמתנהל בתוך מסגרת ה-די-אן-אי. מרוץ החימוש הזה מסקרן מאוד את הגנטיקאים והם לומדים את הטכניקות שבהן משתמשים הגנים האנוכיים לצרכיהם שלהם. רן 17:15 כך למשל הוביל גילוי הפי אלמנטס בזבובים לפיתוחה של טכניקה חדשה לחלוטין של הנדסה גנטית ששימשה את החוקרים במשך שנים רבות. אוסטין ברט הוא ביולוג אבולוציוני, מומחה לגנטיקה של אוכלוסיות, שנושא הגנים האנוכיים ריתק אותו עוד בשנות ה-90. באותה תקופה הוא חקר במעבדה שלו באימפריאל קולג' בלונדון קבוצה של גנים אנוכיים בשם איי-אי-ג'י (HEG), בתרגום חופשי ראשי תיבות של גנים מתבייתים חותכי די-אן-אי. הגנים האלה, גילה ברט, גורמים לתא לייצר אנזים שהוא סוג של טיל מתביית. על מי מתביית אותו האנזים? ניחשתם נכון: גנים מתחרים שמתמודדים עם הגן האנוכי על אותה המשבצת ב-די-אן-אי של הדור הבא. האנזים מאתר את הגן המתחרה בתוך הסולם הסלילי של ה-די-אן-אי, חותך אותו - פיזית, ממש פוצע את ה-די-אן-אי - ובכך מוציא אותו מהמשחק. דמיינו לעצמכם שאתם שחקן שמגיע לאודישן לתפקיד בסרט ויש עוד שחקן נוסף שמתמודד איתכם על אותו התפקיד בדיוק. אם אתם ממש רעי לב וגם לא מתחשק לכם להמשיך למלצר בגיל 50, אז אתם יכולים למשל להתקשר למשטרה ולהודיע שראיתם מישהו שמבצע פשע היום ושממש במקרה הוא נמצא איתכם באותו המסדרון. השוטרים יגיעו, יעצרו את הבחור המסכן לחקירה, ואתם תישארו לבד באודישן. זדוני, נכון? אבל זה יכול לעבוד. אבל הסיפור לא מסתיימת כאן. בכל די-אן-אי צריכים להיות שני עותקים של כל גן, ואם האנזים המתביית שהפעיל הגן האנוכי חיסל במירכאות את העותק השני, התא חייב לדאוג לתקן את הנזק כך שבסופו של דבר יהיו שוב שני עותקים. למרבה המזל, ישנם בגרעין התא מנגנונים שתפקידם לזהות די-אן-אי פגום ולתקן אותו. איך מתבצע התיקון? ובכן, אחת הדרכים היא באמצעות העתקה. אמרנו שלכל גן יש שני עותקים. התא מאתר את העותק השני של הגן הפגום ומשכפל אותו כדי לסתום את החור שנוצר ב-די-אן-אי. ומי הוא אותו עותק שני שבמקרה לגמרי נמצא שם וזמין להעתקה? נכון, הגן האנוכי. הרצחת וגם ירשת בגרסה המולקולרית. כעת כששני העותקים של הגן זהים, לא משנה מי מהם עובר לדור הבא - הגן האנוכי הבטיח את הישרדותו. רן 18:40 זה המנגנון שחקר אוסטין ברט ולא רק הוא, היו עוד מדענים שחקו את אותו העניין. ההבדל הוא שכמעט כל החוקרים האחרים באו מתחום הרפואה וחקרו את האנזימים המתבייתים כדי לפתח בעזרתם ביום מן הימים טיפולים רפואיים חדשים. ברט, לעומת זאת, הוא גנטיקאי של אוכלוסיות, ומכאן שגם כיוון המחשבה שלו לגבי הפוטנציאל המעשי של החלבונים המתבייתים היה מוטה לכיוון הזה. במאמר פורץ דרך שפרסם ברט ב-2003 הוא תיאר כיצד ניתן לנצל את האנזימים המתבייתים האלה כדי להשפיע על מינים שונים של בעלי חיים. הרעיון שהציע ברט מבוסס על רעיון בשם ג'ין דרייב, 'דחיפת גנים' בתרגום חופשי. נאמר לצורך הדוגמה שלמין מסוים של דגים יש סנפירים לבנים ואנחנו לא אוהבים את זה. אל תשאלו אותי למה, אולי זה לא אופנתי יותר, מי יודע. אז אנחנו מאתרים את הגן ב-די-אן-אי של הדגים ששולט על צבע הסנפיר ומחליפים אותו בגן אחר שצובע את הסנפירים בצבע קרם שמנת. כן, אני יודע, זה כמעט אותו הדבר, מה ההבדל? אבל כשאמרתי את זה לאשתי שרצתה לצבוע את הקירות בבית, בסוף ישנתי יומיים על הספה, אז אני לא מתווכח יותר - רוצים קרם שמנת, יהיה קרם שמנת. אז אנחנו תופסים דג אחד, מחזיקים אותו חזק, אתם יודעים שלא יחליק, ומחליפים את הגן הלבן בגן של קרם שמנת. זה קשה, זה מסובך, יש הרבה תאים בתוך הדג, אני יודע, אבל בסוף הצלחנו. קיבלנו דג עם סנפירים בצבע אוף-וייט... לא, סליחה, קרם שמנת, שזה משהו אחר לגמרי. עכשיו אנחנו משחררים את הדג המסכן לטבע והוא עובר טיפול פסיכולוגי ארוך כדי להתגבר על הטראומה שעשינו לו, ובסוף מוצא לו דגה אחרת והם עושים ילדים. ומה אז? בדור הבא רק חצי מהצאצאים שלהם יקבלו את הגן של הקרם שמנת, ובדור שאחריו רק חצי מהחצי. במילים אחרות, אם ניתן לחוקי התורשה להתנהל בהתאם לחוקי מנדל עם סיכוי של 50% לכל גן לעבור לדור הבא, אחרי כמה דורות יהיו לנו באוכלוסייה רק מספר מועט יחסית של דגים בעלי סנפירים יפים בצבע קרם שמנת, והמון המון דגים עם סנפירים לבנים מכוערים. כל ההנדסה הגנטית שעשינו לדג הראשון הייתה כמעט לחינם. רן 19:24 מה שאנחנו צריכים זה ג'ין דרייב. מנגנון שירמה את חוקי מנדל ויגרום לכך שכל הצאצאים של הדג הראשון יכילו את הגן החדש וכל הצאצאים שלהם וכל הצאצאים שלהם וכל הצאצאים שלהם וכן הלאה וכן הלאה. ברט הראה שאם תהיה לנו טכנולוגיה שמאפשרת לנו לשנות את ה-די-אן-אי של יצור חי ובנוסף מערכת מסוג ג'ין דרייב שמסוגלת לעקוף את חוקי התורשה של מנדל, שניהם יחד יאפשרו לנו להפיץ שינוי גנטי שנעשה ביצור אחד בכל האוכלוסייה שלו בתוך מספר מועט יחסית של דורות. המפתח הוא השילוב. שני מנגנונים גנטיים שעובדים ביחד כדי לשנות את ה-די-אן-אי ולהפיץ את השינוי הזה ביעילות באוכלוסייה. עד כאן התיאוריה. במציאות כמו תמיד העניינים קצת יותר מסובכים. למרות שאנחנו יודעים על קיומם של אנזימים מתבייתים שכאלה, אנחנו לא בדיוק מבינים איך הם עובדים ויותר חשוב - אנחנו לא מבינים אותם ברמה הדרושה כדי לגרום להם לעבוד בשבילנו. זאת ועוד, כל שיטות ההנדסה הגנטית שהיו זמינות בראשית המאה ה-21 היו מורכבות ומגושמות מאוד. אוסטין ברט וחמה מעמיתיו באימפריאל קולג' השקיעו כמעט עשור של מחקר בפיתוח אנזימים מתבייתים מלאכותיים שכאלה, אבל ההתקדמות הייתה איטית ומאוססת. ואז בשנת 2012 הגיע קריספר. רן 21:11 אני יודע מה אתם חושבים לעצמכם. אפליקציה לעריכת תמונות סלפי. איך סבתא שלי הייתה אומרת ביידיש? 'א גרויסע מציאה'. נכון, אז זו אחת האפליקציות המצליחות ביותר בעולם וכל הסלבים משתמשים בה. אז מה? בסך הכל תמונות סלפי, לא? אז זהו, אם יש משהו אחד שלמדתי בתור מהנדס זה שדווקא הדברים שנראים הכי פשוטים וטריוויאליים במקרים רבים מסתירים מאחוריהם את הבעיות ההנדסיות המורכבות ביותר. כפי שמיד יספר לנו ירון אינגר, ה-CTO של לייטריקס, עיבוד תמונה הוא קל כשאתה רוצה לעשות אותו על שרת בבאק-אנד. עיבוד תמונה בזמן אמת על המכשיר הנייד של הלקוח, לעומת זאת, הוא אתגר הרבה יותר מורכב. רן וירון 21:56 ירון: 'בעוד שחשוב לנו לתת חוויה למשתמש שהיא בעצם נותנת לו אינטראקציה בזמן אמת מול המוצר. היינו יכולים לתת אינטראקציה שבה משתמש מסמן למשל באזור שהוא רוצה לערוך, ואז הוא מעלה את זה לאיזשהם שרתים שלנו שנמצאים בענן שמבצעים את העיבוד ומחזירים את זה חזרה. אבל החוויה הייתה מאוד לא טובה. אם אין לך אינטרנט אתה לא יכול להשתמש באפליקציה, אם החיבור שלך איטי אז אתה צריך לחכות המון זמן. ולכן בעצם את כל העיבוד הזה אנחנו מבצעים על המכשיר בעזרת כרטיס הגרפי שנמצא על המכשיר. והאתגר פה זה בעצם לבוא ולקחת אלגוריתמים שהם אלגוריתמים קלאסיים שעיצבו אותם לרוץ על ה-CPU של אותו מכשיר ולהתאים אותם לאלגוריתמים שמסוגלים לרוץ בזמן אמת על המעבד הגרפי.' רן: 'אני יודע שהרבה חברות טלפונים מכניסות לשימוש שבבים ייעודיים לרשתות נוירונים מלאכותיות. זה משהו שאתם יכולים להיעזר בו, חושבים להיעזר בו בעתיד?' ירון: 'כן, אנחנו בהחלט משתמשים בדברים האלה. יש לנו מוצרים, למשל יש לנו מוצר בשם קוויקשוט שאתה יכול להחליף בקליק אחד את השמיים בתמונה לשמיים אחרים כרצונך, עם כמות עננים שאתה רוצה, עם תאורה שאתה רוצה, ואנחנו יודעים גם לשנות את התאורה המקורית של התמונה כך שהיא תתאים לשמיים שבחרת. ואז אנחנו בעצם יכולים להעביר את הדבר הזה לווידאו. כלומר, התקווה שלנו זה שאנחנו נוכל בנתן סרט למשל שבו יש שמיים שתרצה להחליף, ב-real time בזמן שאתה מנגן את הסרט ב-30 פריימים בשנייה, לבוא ולבצע את אותן מניפולציות שהיום אנחנו מבצעים פעם אחת על תמונה שאתה טוען לעריכה.' רן 23:31 לעשות פוטושופ על וידאו בזמן אמת על מכשיר נייד בעזרת רשתות נוירונים. לא יודע מה איתכם, לי זה נשמע קצת כמו מדע בדיוני. למזלכם, אתם יכולים להיות הבמאים של הסרט הזה. לייטריקס מגייסת במגוון תחומים: מתכנתים, מעצבים, אנשי מרקטינג, מחקר ועוד, למטה החברה בירושלים. סביבת העבודה מקסימה, יש שאטלים יומיים מתל אביב עד למשרד, והחברה שמה דגש מיוחד על מנטורינג, הדרכות וקידום אישי ומקצועי. הצטרפו ללייטריקס, שלחו את קורות החיים שלכם ל-lightricks.com/careers או חפשו בגוגל: לייטריקס משרות. רן 24:12 קריספר מגיע אלינו מתחום אחר, עולם החיידקים. לנו ולחיידקים יש אויב משותף: הווירוסים. אבל בעוד שלנו, היצורים הרב תאיים המפותחים, יש מערכת הגנה משוכללת מאוד כנגד וירוסים ומזיקים אחרים - תאי דם לבנים, נוגדנים וכדומה - לחיידקים אין את כל זה והם צריכים להסתפק במנגנונים הרבה פחות מורכבים ומסובכים. קריספר היא מערכת ההגנה של החיידקים כנגד הווירוסים, והיא באמת פשוטה למדי. החיידק שומר ב-די-אן-אי שלו דוגמיות של די-אן-אי של וירוסים שהוא ואבותיו פגשו בעבר, משהו כמו ספר ובו תמונות של עבריינים מבוקשים. כשהחיידק מגלה די-אן-אי זר שחדר לתוכו, הוא משווה את ה-די-אן-אי הזה אל הדוגמיות ששמורות אצלו בספר התמונות, ואם ישנה התאמה - זאת אומרת, ה-די-אן-אי הזר מתברר כווירוס שמאים על החיידק - קריספר נכנסת לפעולה. בשלב הראשון, החיידק מייצר מולקולה מיוחדת שמסוגלת להתביית על ה-די-אן-אי של הווירוס הפולש ולהיצמד אליו. בשלב השני, מגיעה מולקולה אחרת, חלבון בשם קאס-9 (Cas9), נצמדת אל המולקולה הראשונה וגוזרת את ה-די-אן-אי של הווירוס בדיוק באותה נקודה. זה קצת כמו סצנת התנקשות בסרט הוליוודי. הצלף מכוון קרן לייזר אדומה למרכז המצח של קורבנו והכדור פוגע בדיוק באותה נקודה. המולקולה המתבייתת היא הנקודה האדומה וקאס-9 הוא הכדור שיפלח את ה-די-אן-אי הנגיפי באותו המקום עליו היא מצביעה. מהרגע שנתגלה אופן הפעולה של מנגנון הקריספר בחיידקים, זו הייתה רק שאלה של זמן עד שיצליחו החוקרים להבין כיצד ניתן לרתום אותו לשירותנו. 2012 הייתה השנה הקריטית שבה הפכה קריספר מתגלית מדעית לכלי. החוקרים הבינו כיצד ניתן לתכנת במירכאות את המולקולה המתבייתת כך שהיא תהיה מסוגלת להיצמד לא רק ל-די-אן-אי נגיפי כלשהו אלא לכל פיסת די-אן-אי שנגדיר לה, ואז לגזור אותה. בין לילה קריספר חוללה מהפכה בהנדסה גנטית. כל שיטות ההנדסה הגנטית הקודמות שפותחו במרוצת השנים מחווירות ביחס לדיוק וליעילות שלה, ועידן חדש - ולא, זו לא הגזמה ספרותית - עידן חדש החל בעולם הגנטיקה. את רוב תשומת הלב קיבלו מטבע הדברים טיפולים רפואיים חדשניים, אבל בקרב הביולוגים, ובמיוחד אלה שהתמחו בגנטיקה של אוכלוסיות, הדהד עדיין הרעיון שהעלה בזמנו אוסטין ברט: כיצד להשתמש במולקולות מתבייתות כדי 'לדחוף' במירכאות שינויים גנטיים שיתפשטו באוכלוסיות של יצורים חיים. רן 27:00 אז הרעיון הזה היה מרתק ובעל פוטנציאל מרחיק לכת, אבל לברט ולעמיתיו לא היו את הכלים המתאימים ליישם אותו - עד עכשיו. ב-2014, שנתיים בלבד לאחר שהופיעה קריספר לראשונה, פרסם קווין אסוולט, חוקר מאוניברסיטת הרווארד שבארצות הברית, מאמר ובו תיאר את האופן שבו ניתן להשתמש בקריספר כבסיס לטכנולוגיית ג'ין דרייב. שנה אחת בלבד לאחר מכן כבר ערכו אסוולט ועמיתיו ניסוי ראשון שבו הדגימו את יישומה של התיאוריה במציאות. זה היה קו פרשת המים. האנושות מאז ומעולם השפיעה על מינים של בעלי חיים בסביבתה. הכחדנו את הממותות ואת הדודו, הפכנו את הזאב הפראי לכלב נאמן וביייתנו את חיטת הבר. אבל עד היום עשינו את זה לאט ובקנה מידה מקומי, על ידי ציד מתמשך או דורות על גבי דורות של אילוף, ביות והכלאה. כעת, בפעם הראשונה בהיסטוריה, יש בידינו טכנולוגיה שמסוגלת להשפיע על אוכלוסיות שלמות של יצורים חיים בכל העולם ובפרקי זמן של שנים ספורות במקום אלפי שנים. רובה צלפים שפועל לא נגד מטרות בודדות אלא נגד מינים שלמים. הייתם יכולים לצפות אולי שבקרב המדענים תהיה איזו התלבטות מסוימת כנגד איזה מין של יצור חי לכוון את כלי הנשק האימתני הזה - אבל לא. לא הייתה שום התלבטות, כמעט מהרגע הראשון. למין האנושי יש והיו במרוצת השנים אויבים רבים - מהטיגריס הסיבירי שארב לאדם הקדמון בפתח המערה ועד נגיפים ובקטריות רבות מספור. אף אחד מהם לא מתקרב אפילו לקרסוליו של האויב הגדול ביותר של ההומו ספיינס, לפחות ב-500 השנים האחרונות: היתוש. רן ואלון 29:07 אלון: 'אני אלון זילברבוש, אני מרצה במכללת אורנים בחוג לביולוגיה של מכללת אורנים, דוקטור אלון זילברבוש. ואני מתעסק באקולוגיה של יתושים.' רן: 'מעצבן, מרגיז, מביא לנו את הסעיף. יש הרבה שמות תואר שאפשר להצמיד ליתוש, אבל לאלון חשוב להבהיר כבר מההתחלה שלא כל מיני היתושים הם אויביהם של בני האדם. ראיין את דוקטור זילברבוש נתן פוזניאק, איש התחקירים שלנו.' אלון: 'רוב מיני היתושים לא מתקרבים בכלל לבני אדם. חלק מהם בכלל אינם עוקצים שום דבר. אז יש מינים שאוכלים מעט מאוד כבוגרים, הניזונים - התזונה העיקרית היא של הזחל, וכשהבוגר מגיח ויש לו כמה ימים להזדווג ולסיים את מחזור החיים וההתרבות, הם אוכלים או צריכים מעט מאוד בשביל לעבור את השלב הזה. בדרך כלל זה איזשהו חומר צמחי, צוף או כל דבר אחר כמו הרבה מאוד חרקים אחרים. החומר הזה, החומר הצמחי הזה הוא בעיקר מים וסוכר, מכיל מעט מאוד חלבון, ומכאן מגיע הנושא של הדם. זאת אומרת, מאיפה נקבה תיקח את תוספת החלבון שהיא צריכה לביצים שלה, והתשובה היא - מאיתנו, או מבעלי חיים אחרים.' רן: 'כיצד מוצאת נקבת היתוש אותנו, את הטרף שלה? ובכן, האבולוציה ציידה את היתושים בחוש אחד מפותח במידה מדהימה.' אלון: 'תחשוב על בעלי חיים שמתפקדים בלילה, בחושך מוחלט, והוא צריך למצוא אותך, הוא צריך למצוא באותה מידה דברים אחרים, גם אחד את השני. החוש עיקרי שעובד כאן הוא חוש הריח. חושך מוחלט, אנחנו עפים בחושך מוחלט בסבך, ואנחנו אמורים לזהות את המקור שטוב לנו לדם. החוש ריח שלהם פשוט לא ייאמן. מה שהם יודעים לזהות זה פשוט - אני לא חושב שאנחנו - אנחנו עכשיו רק מתחילים להבין את זה, את הרמת הרגישות שלהם. הם יודעים לזהות, הם מקבלים המון מידע גם על הפונדקאי שלהם, על ההוסט (Host). הם יודעים לזהות בדיוק מה עומד לפניהם, וגם לאחר מכן כאשר הנקבה, אותה נקבה כשהביצים שלה מוכנות והיא מחפשת מקור הטלה, היא צריכה למצוא שוב מקור מים לפעמים בגודל כזה בחושך מוחלט, והיכולת שלה לדעת מה נמצא שם, הרכב המים, האם זה טוב לזחלים, רע לזחלים - היכולת שלה לעשות את זה היא פנומנלית וזה כנראה מתבסס בעיקר בעיקר על ריח. זה פשוט בלתי נתפס הריכוזים הנמוכים שהם מסוגלים לקלוט, זה משהו שאנחנו רק עכשיו מתחילים להבין, עד כמה החוש הזה מפותח אצלם.' רן ואלון 31:42 רן: 'עכשיו אנחנו מגיעים לשורש העניין. היתושים מציקים, נכון? הם עוקצים אותנו ושותים את דמנו ומשאירים אותנו כועסים ומגרדים. אבל אם בזה היה מסתיים הסיפור, לא היינו שומעים את אלון אומר את המשפט הבא.' אלון: 'כשאנחנו מדברים על מין של איזשהו מין ביולוגי שהרג הכי הרבה אנשים בהיסטוריה זה כנראה זה.' רן: 'העובדה שיתושים ניזונים מדמנו הופכת אותם לגורם מעביר מחלות, וקטור בשפה המקצועית, יעיל מאין כמוהו. היכולת שלהם להריח אותנו, לפלח את שכבת העור המגינה עלינו באמצעות מנגנונים ביולוגיים ששוכללו לידי שלמות במרוצת מאות מיליוני שנות אבולוציה, הופכת אותם לפונדקאים המושלמים עבור טפילים אחרים שלא היו מסוגלים להזיק לנו אלמלא למדו להיעזר ביתושים כנשאים. מחלות שמפיצים היתושים מלוות את המין האנושי מזה עידן ועידנים. דנגי, קדחת הנילוס המערבי, זיקה, וכמובן מעל כולם - המלריה. המלריה היא ללא עוררין המחלה הקטלנית ביותר בכדור הארץ בימינו, ואולי כפי שמציין אלון, גם המחלה שהרגה הכי הרבה בני אדם לאורך ההיסטוריה. כשש מאות אלף איש מתים בכל שנה ממלריה ועוד כמאתיים מיליון אחרים חולים וסובלים מתוצאותיה בדרגות שונות של חומרה - מהאופן זמני ומי בנכויות לכל החיים. הגורם למלריה הוא יצור חד-תאי זעיר בשם פלסמודיום שמועבר על ידי מין ספציפי של יתושים בשם אנופלס גמבי. מחזור החיים של הפלסמודיום מתחיל בנקבת האנופלס שעוקצת אדם חולה במלריה ושואבת ממנו דם שמכיל פלסמודיום. היצור החד-תאי מתפתח ומתרבה בתוך המעיים של נקבת האנופלס במשך שמונה ימים ולאחר מכן הוא נודד אל בלוטות הרוק שלה. מכאן ועד סוף ימיה של הנקבה, בכל פעם שתעקוץ היתושה מישהו כדי לינוק מדמו, היא תחדיר לזרם הדם שלו גם את הפלסמודיום. בתוך גופו של הקורבן הפלסמודיום נודד אל הכבד, שם הוא מוגן יחסית מפני מערכת ההגנה של הגוף ומתרבה פחות או יותר ללא הפרעה. הפלסמודיום תוקף כדוריות דם אדומות וניזון מההמוגלובין שבהן, והנזק שהוא גורם לכדוריות הדם הוא גם זה שמוביל לפגיעתה הקשה של המלריה. כדוריות הדם הפגועות מצטברות וחוסמות כלי דם עדינים, והאנמיה שנוצרת מחלישה את מערכות הגוף השונות עד כדי קריסתן המוחלטת בחלק לא מבוטל מהמקרים.' רן 34:30 כפי שאמרתי קודם, המלריה אינה המחלה היחידה עמה נאלץ להתמודד האדם. היו וישנן מחלות קטלניות ומסוכנות לא פחות ואפילו יותר מהמלריה. די שנזכיר שמות כמו דבר, אבעבועות שחורות, חצבת, טיפוס, אפילו HIV. אבל ההבדל ביניהן ובין המלריה הוא שכמעט לכל המחלות האיומות האחרות מצאנו פתרונות ואפילו פתרונות טובים. למדנו לשמור על היגיינה, לצמצם אוכלוסיות מזיקים שמעבירים את המחלה, להפיק חיסונים ולחסל חיידקים באמצעות אנטיביוטיקה. הסתדרנו עם כל המחלות חוץ מהמלריה. כל התרופות והטיפולים שאנחנו מכירים כנגד המלריה, כולל הקינין המפורסם, לא אפשרו לנו להשתלט על המחלה הזו ולמנוע ממנה להרוג כל כך הרבה אנשים בכל שנה. בעיקר באפריקה אבל לא רק. ישנן תרופות שמונעות הדבקה במחלה, אבל הן יקרות והן גורמות לתופעות לוואי בעייתיות - באופן כללי אי אפשר לחלק אותן למיליארדי בני אדם בכל העולם שנמצאים באזורי הסיכון. הדרך היחידה שבה הצלחנו להתמודד עם המלריה ואפילו להעלים אותה לחלוטין באזורים מסוימים היא באמצעות סילוקה של הפונדקאית שלה: נקבת יתוש האנופלס. רן 35:30 יתושי האנופלס מתרבים במקווי מים עומדים. נקבת האנופלס מטילה את ביציה במים, שם הם מתפתחים לזחלים שאחר כך הופכים לבוגרים. ייבוש ביצות ומקווי מים דומים דחק את יתושי האנופלס והעלים אותם במדינות מפותחות. אלפי חלוצים מתו בארץ ישראל ב-150 השנים האחרונות בדיוק לשם המטרה הזו. אבל במדינות העולם השלישי, במיוחד באזורים טרופיים, אי אפשר לייבש את כל מקווי המים והביצות, ואפילו במדינות מפותחות כל צמיג נטוש או קערת מים לחיית מחמד יכולים להפוך בקלות לחממת גידול מעולה ליתושים. המאה ה-20 הביאה עמה מגוון שיטות התמודדות עם יתושי האנופלס. הראשונה והמפורסמת ביותר היא ריסוס מקווי המים באמצעות די-די-טי (DDT), רעל שקוטל את זחלי יתושי האנופלס ביעילות רבה. ה-די-די-טי חולל מהפכה בהתמודדות כנגד המלריה והשימוש המסיבי בו בזמן מלחמת העולם השנייה מנע את מותם של עשרות מיליוני בני אדם באירופה. באותם הימים נדמה היה שה-די-די-טי הוא סוג של תרופת פלא שתפתור את האנושות מאימת המלריה. אבל כבר בשנות ה-50 החלו מתגלות תופעות הלוואי ההרסניות של החומר הקטלני הזה. יותר ויותר מחקרים הצביעו על הנזק שגורם ה-די-די-טי והחומרים אליהם הוא מתפרק לבעלי חיים נוספים, ובעקיפין דרך שרשרת המזון גם לבני האדם. החדשות הרעות באמת עם זאת היו המחקרים שהראו שיתושי האנופלס פיתחו עמידות כנגד הרעל. ברגע שזה קרה, ה-די-די-טי הפך מאויב מר לידידם הטוב ביותר של היתושים כשחיסל את אויביהם הטבעיים. אלון ורן 37:11 אלון: 'תחשוב על יתושים שיש להם מקווה מים גדול, לא כמו בארץ אני מדבר על ביצות ענקיות כמו שיש במקומות אחרים באזורים יותר רטובים. הביצות האלה מכילות חרקים טורפים וחרקים שמתחרים איתם והחיים שלהם די קשים שם. ריססת אותם ב-די-די-טי, פתרת להם את הבעיה. אם היתוש הזה עכשיו הוא יותר עמיד כלפי... הזחל של היתוש הוא עמיד כלפי ה-די-די-טי, יש להם עכשיו אזור מסוים לפרוח ולשגשג בו ואף אחד לא... בלי הרבה טורפים ובלי הרבה תחרות. בגלל זה זאת אחת הסיבות שאנחנו מנסים לעבור לחומרים ביולוגיים יותר ידידותיים שבעיקר מתפרקים, הטווח פעולה שלהם הוא יותר קצר.' רן: 'אוקיי, אז ה-די-די-טי כבר לא רלוונטי, אבל יש אופציות נוספות, טבעיות יותר. למשל דג צפון אמריקני קטן בשם גמבוזיה, המוכר גם בשם דג היתוש בזכות יכולתו המרשימה לטרוף זחלי יתושים במים.' אלון: 'דג הגמבוזיה למשל זה שוב - זה מין פולש. זה מין שמקורו במרכז אמריקה, עד כמה שאני יודע לארץ הביאו אותו הבריטים בשנות ה-20 בניסיון להילחם במלריה. הוא אוכל - הוא מאוד מאוד יעיל בטריפה של זחלים של יתושים, אבל הוא מאוד יעיל גם בטריפה של כל דבר אחר. עושה נזק למינים המקומיים. הם עושים נזקים גם לדו-חיים בארץ, הם מחרסמים אצבעות של זחלי ראשנים של סלמנדרות למשל, כן, וכל מיני... זה לא משהו שאנחנו היינו מעדיפים שזה לא יהיה. אבל ברגע שהם נכנסו אתה לא יכול להוציא אותם כי הם מתרבים בכמות... הם מתרבים בצורה אסטרונומית. הם משריצים ולדות חיים והם מתרבים בנקבה אחת פשוט משריצה ומשריצה ומשריצה ותעמיד מחזור מאוד גדול של צאצאים לדור הבא. הם עמידים מאוד מאוד מאוד, וזה חלק מהסיבה שהם הפכו להיות מדביר ביולוגי כל כך טוב. הם יכולים לחיות במים מאוד חמים, מעט מאוד חמצן, הם יכולים בכלל לחיות במקומות מים שקופאים. בריכה עם שכבה גבוהה של קרח והם יישארו שם טיפה מים מלמטה והם יעבירו שם את החורף בשמחה. מניסיון שלנו, וזה משהו שאנחנו... ניסיון שלי עכשיו בארץ, הנקבות מיועדות להריח ספציפית את דגי הגמבוזיה, נקבות היתושים, ולברוח מזה כמו מאש. לא רק בארצות הברית אלא גם בארץ, שזה מין פולש והם לא אמורים כל כך להכיר אותו - הם מזהים אותם והם פשוט בורחים מזה כמו מאש.' רן 39:53 טוב, אז גם הגמבוזיה התגלה כחרב פיפיות. מחד היתושים למדו איך להסתדר איתו ומאידך הוא יוצר בעיות חדשות. שיטת הדברה ביולוגית מוצלחת ומבטיחה ביותר נגד יתושי האנופלס נתגלתה כאן בישראל בשנות ה-70. פרופסור יואל מרגלית, חוקר יתושים מאוניברסיטה העברית, ערך סקר ארצי לגילוי מיני יתושים חדשים. באחד הימים כשהלך לאורך התוואי של נחל הבשור, גילה בריכה קטנה שכל זחלי היתושים שבה היו מתים. בתחילה חשב מרגלית שמדובר בזיהום כלשהו, אולי כימיקלים או ביוב שזרם לנחל, אבל עד מהרה הוא הבחין שכל שאר בעלי החיים הקטנים בבריכה - ראשני צפרדעים, סרטנים וכדומה - בריאים ושלמים והיחידים שנפגעו מהזיהום המסתורי היו זחלי היתושים. במוחו של מרגלית התעורר החשד שאולי אין מדובר בזיהום מלאכותי כלל ועיקר אלא במחלה שתוקפת את היתושים. פרופסור מרגלית לקח את הזחלים המתים אליו למעבדה, בודד את החיידקים שבגופם וגידל אותם בתרבית. לאחר מכן הוא הכניס את החיידקים השונים לגיגיות ובהן זחלי יתושים, ועד מהרה הוא זיהה את החיידק שחיסל אותם. זה היה מין חדש ובלתי מוכר שפרופסור מרגלית העניק לו את השם בצילוס תורינגנסיס ישראלינסיס, או בקיצור בי-טי-איי (BTI). ה-בי-טי-איי התברר כהצלחה אדירה. דוקטור אלון זילברבוש. אלון ורן 41:13 אלון: 'זה מין של חיידק, נתחיל בזה, שהפך להיות עד כמה שאני יודע חומר הדברה ביולוגי נפוץ ביותר, המוכר ביותר והיעיל ביותר נגד יתושים. המנגנון שלו הוא מאוד מאוד מעניין. נתחיל בזה שהוא הורג רק זחלים של יתושים. הוא ספציפי רק לזחלים של יתושים. בצילוס תורינגנסיס זה זן של חיידקים שמתרבה בקיבות של חרקים, חיידקים שמתרבים בתוך קיבה של חיידק... של חרק, בתוך מעי של חרק, משתמשים בהם נגד מינים אחרים כמו עש הטבק. המין הישראלי תוקף יתושים. מה זה אומר? הוא חי במים, הזחל של היתוש בולע אותו, והוא מייצר ארבעה רעלנים במקביל. רעלני קריסטל שהם מתלבשים על איזושהי רקמה שקיימת רק בגוף של היתוש, במעיים של היתוש, וחומר רביעי שיוצר אפקט סינרגטי עם כולם, וכל אחד מהם לבד יכול להרוג את הזחל. בסופו של דבר מה שקורה זה שהמעיים מתפוצצות והחיידק שהתרבה בפנים יוצא החוצה. הזחל מת בייסורים נוראיים, אבל מה שמאוד יפה בזה שהוא בגלל שהוא מתלבש על רקמות מאוד מאוד ספציפיות, הוא יודע לזהות רק זחל של יתוש. זאת אומרת, אם אתה תאכל את החיידק הזה לא יקרה לך כלום. אם החתול או כלב ישתו את המים לא יקרה להם כלום, וגם אם חרקים אחרים שחיים במים לא קורה להם שום דבר. זאת אומרת, אנחנו הופכים... אנחנו כאן כשאתה מרסס מאגר מים ב-בי-טי-איי, אתה למעשה משמיד את היתושים אבל לא את האויבים הטבעיים שלהם ולא את המתחרים, לא מינים אחרים שחיים שם.' רן: 'היתושים לא מגלים עמידות במהלך השנים לבי-טי-איי?' אלון: 'שאלה יפה. מבחינה אבולוציונית זה הגאוניות של החיידק הזה. הסיכוי שבשביל לגלות עמידות הוא צריך במקביל לגלות עמידות לפחות לשלושה רעלנים שונים במקביל. זאת אומרת, אם יש לנו מוטנט של יתוש שעמיד בפני רעלן אחד, זה לא נותן לו שום יתרון לגבי האוכלוסייה, הוא עדיין ימות מהרעלנים האחרים. הסיכוי מבחינה אבולוציונית שיבוא לנו מוטנט שהיה עמיד בפני כל הרעלנים הוא מאוד מאוד נמוך.' רן: 'ל-בי-טי-איי אם כן יש יתרונות מרשימים, אבל... תמיד יש אבל, נכון?' אלון: 'הבעיה של החומר הזה - הוא יקר. כן, אנחנו מחפשים חומר זול. ודאי, והוא מתפרק בקלות, הוא מתפרק ב... בקרינת השמש, והוא... אבל זה שהוא מתפרק והוא קצר טווח זה דווקא דבר טוב בניגוד ל-די-די-טי שחי שם לנצח. זה חומר ביולוגי והוא מתפרק.' רן 44:06 אז בשורה התחתונה אין לנו עדיין פתרון טוב, יעיל, זמין וזול כנגד יתושי האנופלס, והתוצאה היא שעד היום היינו פחות או יותר חסרי אונים נגד המלריה. עד היום. בפרק הבא, חלקו השני של הפרק הזה, נתאר את האופן שבו מתכננים החוקרים להיעזר בטכנולוגיית הג'ין דרייב כדי להכות את יתושי האנופלס סוף סוף מכה ניצחת, מכה שאולי לא יצליחו להתאושש ממנה לעולם. נשמע על הניסוי המהפכני שערכו אוסטין ברט ועמיתיו ועל ההשלכות שיהיו או לא יהיו על המערכת האקולוגית העולמית אם בעוד שנה או חמש שנים ייעלם אחרון יתושי האנופלס מהעולם. ג'ין דרייב: הפתרון האולטימטיבי כנגד המלריה או ההמצאה המסוכנת ביותר של המין האנושי מאז ומעולם. כל זאת ועוד, בפרק הבא של עושים היסטוריה. רן וחוקרי סמלה 45:51 רן: 'אוהבים חידות ולא מפחדים מפאזלים? הייתם רוצים להיות הגיבורים של ספר בלשים? מכון המחקר הלאומי סמלה (SAMLA) - סייבר, מודיעין ולוחמה אלקטרונית - מחפש אתכם. שאלנו את מיטב החוקרים בסמלה מה לדעתם דרוש כדי לעמוד בדרישות התפקיד.' חוקר 1: 'אנשים בסמלה זה אנשים שיש להם ראייה מולטי-דיסציפלינרית. הם לא רק בקיאים בנקודה אחת. זה מקצוע של הרבה מקצועות.' חוקר 2: 'אנחנו משחקים פה במלחמה שאת מוצאת פתרון, אז הצד השני מוצא פתרון לפתרון. זה תחרות שמתקיימת כל הזמן. זה לא פתרת ואת הולכת לישון. פתרת, ההוא מוצא סדק, נכנס בסדק, את צריכה לפתור שוב את הבעיה מחדש.' חוקר 3: 'צריך לזכור שבסופו של דבר בסוף התהליך הזה, ההבנה של האיום היא מצילה חיי אדם בסוף. כשאנחנו מסתכלים על התהליך הזה, אז אפשר להסתכל עליו כתהליך שהוא בניית יכולת אתגרית, אבל בסופו של דבר המערכות למדף האלה מותקנות על מטוסים, והמטוסים האלה אמורים לטוס באזורים שהם אזורים מאיימים. וכשהטכניקה עושה את העבודה ואותו חוקר הגיע למסקנה שכך זה הדרך הנכונה והכי טובה לעשות את זה - היא בפירוש מצילה חיי אדם.' רן: 'רוצים להיות גם אתם חלק מחוד החנית של המחקר הביטחוני? בסמלה מחפשים מהנדסים מצוינים, בעדיפות לבעלי תארים מתקדמים, למשרות מחקר בכל התחומים: מערכות RF, מערכות אלקטרו-אופטיות, אלגוריתמי עיבוד אות, GPS, תקשורת, בקרה וסייבר. הגישו עוד היום קורות חיים לאתר הדרושים של רפאל וציינו שאתם מעוניינים לעבוד בסמלה. בנוסף, אתם מוזמנים להאזין לתוכנית שלמה שהקדשנו לסיפורה של סמלה במלחמת יום הכיפורים. קישור אליה תמצאו בדף הבית של רשת עושים היסטוריה: ranlevi.com.' רן 48:00 אנחנו בפודקאסט ישראל עובדים במרץ מאחורי הקלעים על המון הפקות פודקאסטים חדשות, ואני שמח לשתף אתכם בפודקאסט חדש שהפקנו בשם 'בעין הביקורת', הפודקאסט של משרד מבקר המדינה ונציב תלונות הציבור. מניסיוני יש תפיסה מסוימת בציבור הרחב שלמבקר המדינה אין כל כך שיניים. הוא יכול לדבר ולהתריע אבל לא ממש להשפיע. אז עכשיו, אחרי חודשים של עבודה על הפודקאסט החדש, אני יכול לומר לכם שהתפיסה הזו שגויה לחלוטין. לא רק שלמבקר יש סמכויות הרבה יותר נרחבות מכפי שרובנו מאמינים, כולל סמכויות ענישה, אנשי המשרד עוסקים גם בתחומים ונושאים מאוד מרתקים שבמקרים רבים בכלל לא מגיעים לידיעת הציבור כי הם לא מספיק סקסיים עבור כלי התקשורת. למשל, ידעתם שיש דוח ביקורת על כמויות המזון שנזרקות לפח בארגונים כמו צה'ל וארגונים ממשלתיים אחרים? או ביקורת על קניונים שנבנים במרכזי הערים ואיך הם משפיעים על המרכזים האלה? את בעין הביקורת מגיש העיתונאי הוותיק וכיום דובר מבקר המדינה שלמה רז, ובכל פרק הוא מארח מומחה אחר מאנשי המשרד לשיחה על דוח ביקורת ספציפי ומה אפשר ללמוד ממנו. בפרק הראשון שלמה סוחח עם פרופסור יורם רבין, היועץ המשפטי למבקר המדינה, על השאלה שהעליתי קודם: האם למבקר המדינה יש שיניים? אם אהבתם את הפרק הראשון, יש עוד שני פרקים נוספים שכבר מחכים לכם בנושאי הגנת העורף וביקורת על בחירות הפריימריז במפלגות השונות, ואתם מוזמנים לחפש את בעין הביקורת בכל אפליקציות הפודקאסטים וקישור תמצאו גם באתר הבית של רשת עושים היסטוריה. אחרי מפגש המאזינים המוצלח מאוד של עושים פוליטיקה לפני שבועיים, שני אירועים נוספים מתרגשים עלינו. על הראשון סיפרתי לכם בפרק הקודם - מפגש מאזינים של עושים תנ'ך עם סיור מודרך בחפירות עיר דוד בירושלים, ב-5 באפריל 2019. כרטיסים זמינים לרכישה באתר של עושים היסטוריה, חפשו את הבאנר של הסיור של עושים תנ'ך. האירוע הנוסף שמתקרב אלינו הוא מיני מפגש מאזינים של עושים רפואה שיהיה משולב באירוע תרומת שיער ליצירת פאות לחולות סרטן. אם יש לכם שיער באורך של מעל 30 סנטימטר ואתם רוצים לעשות קצת טוב לעולם, וגם אם אין לכם שיער ארוך ואתם סתם רוצים להביע הזדהות, אתם מוזמנים לרחבה של שרונה בתל אביב ב-1 בפברואר הקרוב 2019 בשעה 12:00 בצהריים. גם עידן כהן ודוקטור יובל בלוך מעושים רפואה יהיו שם ויקליטו פרק בשידור חי. מה עוד חדש ברשת עושים היסטוריה? בעושים תנ'ך פרק ראשון מתוך שלושה על סיפורי האהבה הגדולים של התנ'ך. יותם שטיינמן ודוקטור אהובה אשמן מדברים על אהבה ויחסים במקרא. בעושים רכב עם אסף בר-שי - עולם ללא מכוניות. בעושים טכנולוגיה ארנון זמיר ואורחים מסוחחים על הגבול המיטשטש בין המציאות המוחשית והמציאות הווירטואלית. ובאחרון חביב, בעושים עסקים השבוע חגי גולן מסוחח עם אלדד תמיר על הטלטלה הגדולה שחוו לאחרונה הבורסות בכל רחבי העולם. רן 51:53 שאלת עושים היסטוריה חוזרת והפעם ברוח הפרק הזה: מה החוויה הכי נוראית שהייתה לכם עם חרק או בעל חיים דוחה אחר? אצלי התשובה ברורה. לפני הרבה שנים הלכתי לישון בחדר בתוך ספינת טילים של חיל הים והתעוררתי באמצע הלילה עם תחושה מוזרה בבית החזה. פתחתי את האור וראיתי שלוש חולדות גדולות מכוערות מתכרבלות איתי בשמיכה. אין לי מילים לתאר את תחושת הגועל והבעתה. פשוט אין מילים. אז מה הסיפור שלכם? כתבו לי בדף הפייסבוק של עושים היסטוריה. רן 53:05 כתמיד אם אתם אוהבים את עושים היסטוריה ומעוניינים לתמוך בה, אתם מוזמנים לרכוש אחד מספרי בחנות שבאתר או להיכנס ל-speakers.ranlevi.com ולבחור מבין שורת המרצים המעולים שלנו לאירוע הבא שלכם. אם חשבתם לפרסם בפודקאסטים באנגלית לקהל האמריקאי, שימו לב לעדכון הבא. פרט לעושים היסטוריה אני מגיש גם פודקאסט בשם Malicious Life, תוכנית שעוסקת באבטחת מידע באנגלית לקהל בינלאומי, בעיקר בארצות הברית. אני שמח לספר ש-Malicious Life מצליחה מאוד ומדורגת באופן קבוע ב-50 המקומות הראשונים בקטגוריית הטכנולוגיה ב-iTunes, עם מאות אלפי האזנות מצטברות. לאחרונה פתחנו את Malicious Life עבור מפרסמים שרוצים לקחת חסות על פרקי התוכנית. אז אם ההזדמנות הזו נשמעת לכם כמו משהו שעשוי להיטיב עם הארגון שלכם, צרו עמי קשר ב-info@podai.net. מילה אחרונה לקראת סיום. השבוע אנחנו נפרדים מהמפיק והעורך יוסי מץ שעוזב אותנו ויוצא לדרך חדשה. אני רוצה להודות ליוסי על העבודה הנפלאה שהוא עשה בפודקאסט ישראל. בהצלחה בהמשך יוסי. עושים היסטוריה הם דניאל זיסמן ודור קומט בעריכה ובהפקה, שרה סילבצקי מנהלת הסיכום המשפטי בספיקרס, אביב שם טוב מנהל המכירות שלנו, דני תימור המנהל העסקי ואני רן לוי כותב ומגיש. אנחנו נשתמע בעוד שבועיים. להתראות.
        ]]></content:encoded>
    </item>
    
    <item>
        <title>[עושים היסטוריה] 263: Gene Drive – לוחמה גנטית נגד המלריה, חלק  ב'</title>
        <link>https://mat-mo.github.io/podtext/episodes/vshym-hystvryh/vshym-hystvryh-263-gene-drive-lvkhmh-gntyt-ngd-hmlryh-khlq-b.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-263-gene-drive-lvkhmh-gntyt-ngd-hmlryh-khlq-b.html</guid>
        <pubDate>20 בינואר 2019</pubDate>
        <description>Transcript for [עושים היסטוריה] 263: Gene Drive – לוחמה גנטית נגד המלריה, חלק  ב' from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל: 'רגע, אבל אם הוא עשה ככה...' תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:47 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 כימאים, פיזיקאים, מהנדסי כימיה, מכונות, חומרים ותעשייה וניהול, אינטל רוצה אתכם. ענקית הטכנולוגיה העולמית וחברת ההייטק הגדולה מגייסת לשורותיה מהנדסים ממגוון תחומים, גם בעלי ניסיון וגם בוגרים טריים בתחילת דרכם המקצועית. אינטל נמצאת בחזית הטכנולוגיה בכמעט כל תחום: מתקשורת ומחשוב ועד בינה מלאכותית ורכבים אוטונומיים. מפעל השבבים של אינטל בקרית גת הוא המפעל המתקדם והגדול ביותר של אינטל ובעולם בכלל. כאן עושים היסטוריה בקנה מידה עולמי. למידע נוסף על המשרות הפתוחות, חפשו 'אינטל דרושים' בגוגל. רן לוי 03:01 שלום וברוכים הבאים לעושים היסטוריה. פרק 263. ג'ין דרייב, לוחמה גנטית נגד המלריה, חלק ב'. רן לוי 03:41 מעצבן. ולא רק מעצבן. היתושים ובייחוד יתושים ממין בשם אנופלס גמביה הם אולי האיום הטבעי הגדול ביותר לבני האדם בימינו. המחלות שהם מעבירים, כדוגמת המלריה, אחראיות למותם של מאות אלפי בני אדם בכל שנה. בפרק הקודם סקרנו את מגוון השיטות והדרכים שפותחו במרוצת השנים כדי להתמודד עם היתושים מעבירי המחלות. מחומרי הדברה מלאכותיים כגון ה-DDT ועד אמצעי הדברה ביולוגיים כדוגמת דגי הגמבוזיה וחיידק ה-BTI. לרוע המזל, אף אחת מהשיטות האלה לא מסירה מאיתנו את האיום העוקצני. עוד בפרק הקודם סיפרתי לכם על סוג מסוים של גנים שמצאו דרך לעקוף את כללי התורשה שניסח גרגור מנדל במאה ה-19. אם ברבייה מינית הסיכוי של גן כלשהו לעבור לדור הבא הוא רק 50%, אותם גנים 'אנוכיים' במירכאות מצאו דרכים ושיטות להבטיח שהם יעברו לדורות הבאים בסבירות גבוהה יותר, בדרך כלל על ידי התנקשות יזומה בגנים מתחרים בתוך ה-DNA. גילויה של המלחמה השקטה שמתנהלת בתוך ה-DNA, ובמקביל פיתוחה של טכניקה הנדסה גנטית מהפכנית בשם קריספר, אפשרו למדענים לפתח את מה שנקרא ג'ין דרייב. טכנולוגיה שמאפשרת לנו בפעם הראשונה לבצע שינויים מדויקים ותכליתיים ב-DNA של יצור חי, ואז לדחוף במירכאות את השינויים האלה כך שיתפשטו במהירות בתוך האוכלוסייה של אותו היצור. בשנים הספורות שחלפו מאז הופיע קריספר, עשו החוקרים צעדים משמעותיים לקראת פיתוחה של מערכת ג'ין דרייב המותאמת ליתושי האנופלס. הצעד הראשון היה ב-2015, דווקא עם מין אחר של חרקים מעופפים: זבוב הפירות. איתן בייר וולנטינו גנץ, שני חוקרים מאוניברסיטת סן דייגו ו-UC Irvine שבארצות הברית, הדגימו כיצד אפשר להיעזר בקריספר כדי לשנות את צבען של נקבות זבוב הפירות מחום לצהוב, ולשנות את מנגנון התורשה של הזבובים כך שהגן הצהוב יעבור לדורות הבאים בסבירות של כ-95 עד 100 אחוזים מהמקרים. הם הרבו את נקבות הזבובים שעברו את השינוי עם זכרים נורמליים, והתוצאה הייתה שכל אוכלוסיית הזבובים במעבדה הפכה לצהובה בתוך דורות ספורים בלבד. לאחר שיישמו את הג'ין דרייב בהצלחה על זבובים, הצליחו בייר וגנץ לפתח מערכת דומה גם עבור יתושי האנופלס. כאמור, אנופלס גמביה הוא לא המין היחיד שמעביר את המלריה, אבל הוא בהחלט מהווה את האיום המשמעותי ביותר, בעיקר באפריקה. בייר וגנץ החדירו שינוי גנטי בשני יתושים זכרים שגרם להם להיות עמידים בפני הידבקות בפלסמודיום, היצור החד-תאי שגורם למלריה. דהיינו שינוי שמונע מהפלסמודיום לחיות ולהתרבות בתוך המעיים של נקבת האנופלס. הם הכניסו שני יתושים זכרים לכלוב עם יתושים ויתושות אחרים, ועקבו אחר התפשטות התכונה החדשה באוכלוסייה. הניסוי היה הצלחה מסחררת. בתוך מספר דורות ספורים כ-99% מכל היתושים בכלוב נשאו את הגן החדש. אבל הניסוי הזה היה עדיין רק דמו, רק הוכחת יכולת. בייר וגנץ ידעו מראש שהחיסון הגנטי במירכאות שהכניסו ביתושים לא יחזיק מעמד בטבע וסביר להניח שהפלסמודיום יוכל לפתח עמידות נגדו בתוך זמן קצר יחסית. השאלה שנותרה פתוחה כעת הייתה אם כן איזה שינוי יש לבצע בגנום של יתושי האנופלס כדי להבטיח שהגנים החדשים יתפשטו באוכלוסייה הרחבה של היתושים ביעילות מרבית ולאורך זמן. זו שאלה לא פשוטה. ניסויים קודמים הראו שבתנאים מסוימים דחיפת הגנים עלולה להיכשל אפילו אם מעוותים את חוקי התורשה כך שהגנים החדשים יעברו לדורות הבאים ב-100% מהמקרים. למשל, אם השינוי שמכניסים ב-DNA של יצור מהונדס יוצר אצלו חיסרון כלשהו ביחס לאחיו הלא מהונדסים, הברירה הטבעית עלולה להביא לכך שהיצורים המהונדסים פשוט ימותו מהר מדי לפני שהשינוי הגנטי מספיק להתפשט באוכלוסייה כולה. החוקרים חיפשו בגנום של יתוש האנופלס גן שאם ישנו אותו, הוא יוכל מצד אחד להתפשט באוכלוסייה במהירות, ומהצד השני הוא יהיה עמיד בפני לחצים סביבתיים. ב-2018 נמצא הגן המבוקש. קבוצת חוקרים מהאימפריאל קולג' הלונדוני וביניהם גם אוסטין ברט, שכאמור היה הראשון שהציע להשתמש בג'ין דרייב כדי להשפיע על אוכלוסיות של מינים שלמים, פרסמה מאמר ובו הם תיארו ניסוי דרמטי שערכו ביתושי האנופלס. איתנו כדי להסביר לנו על הניסוי המדובר, דוקטור אמיר ספיר. ריאיין את אמיר נתן פוזניאק. אמיר ספיר 09:40 שמי אמיר ספיר, אני חוקר במחלקה לביולוגיה וסביבה באוניברסיטת חיפה באורנים. הדבר הראשון שצריך לדעת כדי להבין את הניסוי של ברט ועמיתיו הוא שהגנום בכל יצור חי, וגם ביתושים כמובן, הוא בסך הכל סוג של הוראות הרכבה. הגנים מגדירים איך צריך הגוף החי לפעול ולהתפתח, ובתאים ישנן מערכות שהתפקיד שלהן הוא לתרגם את ההוראות האלה הלכה למעשה ולייצר את החלבונים השונים על פי המידע בגנום. הדבר הזה נכון למשל בכל מה שקשור להתפתחות של איברי המין. אצלנו, אם נשליך את זה לבני אדם, יש זכר ונקבה. הזכר הוא XY, נקבה היא XX. אבל מעבר לעניין של הכרומוזומי מין, הפרט, זאת אומרת הזכר או הנקבה, מעבר לזה שהם נושאים את XX או את XY, הם צריכים שיהיה איזה שהוא תרגום של הקיום של לדוגמה הכרומוזום Y שווה זכר, תרגום של הדבר הזה בעצם לאיברים השונים, של האיברים של הזכר ושל האיברים של הנקבה. אז יש פה מין מערכת שמתרגמת את הרקע הגנטי, כן, הרקע של ה-DNA של האורגניזם למתרגמת אותו לפקודה שעוברת בעצם לתאים ולרקמות 'תתפתחו לזכר' או 'תתפתחו לנקבה'. אמיר ספיר 11:17 החוקרים זיהו ביתושי האנופלס את הגן שאחראי על תרגום ההוראות ליצירת איברי מין אצל נקבות, ובעזרת קריספר פגעו בו ורק בו. כפי שציינתי קודם, לתא החי יש מנגנונים שמזהים DNA פגום ומתקנים אותו, ובמקרים רבים התיקון הזה מתבצע באמצעות החלפת ה-DNA הפגום ב-DNA תקין שהתא משיג ממקום אחר. בדרך כלל המקור החלופי הזה הוא העותק השני התקין של אותו הגן. אבל במקרה הזה החוקרים סיפקו לתא גם תבנית של DNA חיצונית שהכילה את המידע החדש שהחוקרים רצו להזריק לגנום של היתוש. במילים אחרות, החוקרים לא רק השמידו את הגן המקורי, אלא גם אילצו את התא להחליף אותו במידע חדש. מה שבעצם הם עשו במחקר, הם שינו את המערכת שבעצם מתרגמת את הכרומוזומים לפקודות שעוברות לאיברים בעצם של היתוש, שגם נקבות שנושאות בעצם את ה-XX כרומוזום, וצריכות להתפתח במצב נורמלי לנקבות קינות, בעצם התרגום של הפקודה של 'אנחנו נושאים XX ולכן את נושאת XX ולכן תפתחי לדוגמה איברי מין נקביים, תפתחי שחלות', הפקודה הזאת בעצם נפגעה. ואז מה שקורה זה שבעצם יש לנו מעין מצבי ביניים. זאת אומרת, נקבות שמכילות את השינוי שהם עשו, אומנם הן XX, אבל איברי המין שלהן הם איברי מין של אינטרסקס, זאת אומרת זה קצת יכול להזכיר הרמפרודיט או טרנסג'נדר, אוקיי, מצב ביניים. זאת אומרת מבחינה כרומוזומלית היא נקבה מלאה של יתוש, אבל לא בתפקוד. יש פגיעה בשחלות, יש פגיעה באיברי המין. מה שיותר מעניין, לא רק שיש פגיעה בשחלות ובתפקוד של המין, של איברי המין, הנקבות האלה גם לא עוקצות. הרי אנחנו יודעים שנקבות עוקצות כדי לקבל מנת דם, כי זה בעצם מה שדרוש כדי שהצאצאים יתפתחו. הנקבות האלה, מעבר לזה שהן סטריליות, זאת אומרת שאין להן צאצאים כי בעצם התכונות הן קיבלו על עצמן תכונות גבריות למרות שהגנטיקה שלהן היא גנטיקה נקבית, הן גם קיבלו על עצמן התנהגויות זכריות, זאת אומרת הן גם לא עוקצות. אמיר ספיר 12:09 בואו נסכם את הניסוי עד הרגע הזה. בידי החוקרים היו כעת יתושי אנופלס מהונדסים גנטית בעלי שתי תכונות עיקריות. הראשונה נוגעת להתפתחות של איברי מין. יתושים זכרים התפתחו כרגיל ללא שום הבדל בינם ובין זכרים רגילים, ויתושות נקבות לעומת זאת מתפתחות בצורה לא תקינה. איברי המין שלהן לא מתפקדים והן לא יכולות להביא צאצאים ואפילו לא לעקוץ ולמצוץ דם. התכונה החשובה השנייה היא הג'ין דרייב. ההבטחה שהגן החדש, זה שגורם לנקבות להיות עקרות, עובר בתורשה לכל הצאצאים בדור הבא במקום רק ל-50% מהצאצאים כפי שחוזה הגנטיקה של מנדל. מה שהם בעצם ראו זה שהאסטרטגיה הזאת גרמה להתמוטטות של אוכלוסיות אחרי מספר דורות יחסית מועט, אני חושב שאם אני זוכר נכון זה 7 דורות, ו-11 דורות ו-14 דורות. כל הנקבות באוכלוסייה קיבלו את ה-DNA המסרס לצורך העניין, המעקר מהזכרים. עכשיו ככל שהזמן בעצם המשיך והיו עוד ועוד הכלאות, ה-DNA הזה בעצם התפשט באוכלוסייה מ-23% ל-63% ובסופו של דבר ל-100%, או את 100% מהפרטים באוכלוסייה נשאו בעצם את ה-DNA המעקר הזה, וכתוצאה מזה בעצם כל הנקבות הפכו לסטריליות והאוכלוסייה התמוטטה. זאת אומרת היא הפסיקה לגדול ובעצם כל הצאצאים מתו. גם הזכרים וגם הנקבות בסופו של דבר כי לזכרים כבר לא היה עם מי להזדווג. רן לוי 13:59 בואו נסכם את הניסוי עד הרגע הזה. בידי החוקרים היו כעת יתושי אנופלס מהונדסים גנטית בעלי שתי תכונות עיקריות. הראשונה נוגעת להתפתחות של איברי מין. יתושים זכרים התפתחו כרגיל ללא שום הבדל בינם ובין זכרים רגילים, ויתושות נקבות לעומת זאת מתפתחות בצורה לא תקינה. איברי המין שלהן לא מתפקדים והן לא יכולות להביא צאצאים ואפילו לא לעקוץ ולמצוץ דם. התכונה החשובה השנייה היא הג'ין דרייב. ההבטחה שהגן החדש, זה שגורם לנקבות להיות עקרות, עובר בתורשה לכל הצאצאים בדור הבא במקום רק ל-50% מהצאצאים כפי שחוזה הגנטיקה של מנדל. עכשיו החוקרים לקחו 150 יתושים מהונדסים, כולם זכרים, והכניסו אותם לכלוב עם עוד 450 יתושים רגילים, חלקם זכרים וחלקן נקבות. בואו נעקוב אחר חייו של יתוש מהונדס גנטית שכזה בכלוב הניסוי. רן לוי 15:06 היתוש הגברבר שלנו טס לו להנאתו בכלוב, עד שהוא פוגש בנקבה. יתושה רגילה לחלוטין. כשיתוש פוגש יתושה, איך שר יוסי בנאי: תמיד הוא אומר לה, חוזר ואומר לה - תכל'ס אין לי מושג מה הוא אומר לה, אבל זה כנראה עושה את העבודה כי הנקבה ממשיכה לדרכה עם דור חדש של צאצאים בבטן. הימים חולפים, הנקבה מטילה את הביצים ומהן בוקעים יתושים חדשים. חצי מהם זכרים וחצי נקבות. הג'ין דרייב מבטיח לנו שכולם, ללא יוצא מן הכלל, מכילים את הגן המהונדס שהחדירו החוקרים. הצאצאים הזכרים לא מושפעים ממנו בכלל. הם מתפתחים להיות יתושים זכרים לתפארת. אבל אצל הנקבות זה סיפור אחר. אצלן הגן המהונדס הוא כמו פצצת זמן מתקתקת. הן גדלות ומתבגרות, אבל במקום להפוך לנקבות קינות, הן מתפתחות לנקבות מסורסות, חצי זכר וחצי נקבה. הן לא מסוגלות להזדווג ואפילו לא לעקוץ. כשהן מתות, הן מתות מבלי שהביאו צאצאים. הצאצאים הזכרים לעומת זאת ממשיכים לטייל בעולם, טוב, בכלוב במקרה הזה, ולפגוש יתושות חדשות, שהרי בשלב הזה יש עדיין הרבה נקבות בריאות, גם נקבות מהדור הראשון וגם נקבות חדשות שנולדו לזכרים הרגילים ולנקבות הרגילות שעדיין מהווים את רוב האוכלוסייה בכלוב. אבל בכל פעם שיתושים מהונדסים פוגשים נקבות, כל מה שיוצא מהזיווג הזה הוא זכרים בריאים ונקבות עקרות. כל פעם אותו הדבר. אמיר ספיר 16:58 בסופו של דבר אחרי כמה דורות, כל מה שנשאר בכלוב הם זכרים מהונדסים גנטית ונקבות עקרות. מה שהם בעצם ראו זה שהאסטרטגיה הזאת גרמה להתמוטטות של אוכלוסיות אחרי מספר דורות יחסית מועט. אני חושב שאם אני זוכר נכון זה 7 דורות, ו-11 דורות ו-14 דורות. כל הנקבות באוכלוסייה קיבלו את ה-DNA המסרס לצורך העניין, המעקר מהזכרים. עכשיו ככל שהזמן בעצם המשיך והיו עוד ועוד הכלאות, ה-DNA הזה בעצם התפשט באוכלוסייה מ-23% ל-63% ובסופו של דבר ל-100%, או את 100% מהפרטים באוכלוסייה נשאו בעצם את ה-DNA המעקר הזה, וכתוצאה מזה בעצם כל הנקבות הפכו לסטריליות והאוכלוסייה התמוטטה. זאת אומרת היא הפסיקה לגדול ובעצם כל הצאצאים מתו. גם הזכרים וגם הנקבות בסופו של דבר כי לזכרים כבר לא היה עם מי להזדווג. רן לוי 18:01 במילים אחרות, כל היתושים בכלוב מתו. וכל מה שהיינו צריכים לעשות כדי שזה יקרה זה לשחרר 150 יתושים זכרים מהונדסים כדי שיזדווגו עם נקבות בריאות. ראוי לציין שהרעיון העקרוני הזה הוא לא חדש והוא היה מקובל כבר בשנות ה-70. למשל בבקעת הירדן שחררו זכרים של זבוב הפירות שעברו עיקור באמצעות קרינה. הזכרים העקרים הזדווגו עם הנקבות ומנעו מהן להתרבות עם זכרים בריאים. אבל לשיטה הזו של עיקור באמצעות קרינה היו שני חסרונות ברורים. הראשון הוא שזכרים שעברו הקרנה הם חלשים ופגיעים יותר מזכרים בריאים, ולכן הם לא הצליחו להילחם בהם על ליבן של הנקבות. החיסרון השני הוא שהעקרות הספציפית הזו לא עוברת לדורות הבאים, ולכן המדבירים נאלצו ליצור המון המון זבובים עקרים ולשחרר אותם פעם אחר פעם אחר פעם לטבע כדי להשפיע על אוכלוסיית הזבובים, וגם זה באופן זמני בלבד. לעומת זאת השינוי הגנטי שהכניסו ברט ועמיתיו באמצעות הג'ין דרייב לא משפיע על בריאותם וכשירותם של הזכרים המהונדסים והוא גם מועבר ביעילות לדורות הבאים, מה שמאפשר להם להשפיע על האוכלוסייה כולה באמצעות שחרור חד-פעמי של קבוצה קטנה יחסית של יתושים מהונדסים. זה אולי לא קל כמו לנקוש באצבעות, אבל תודו שזו דרך הרבה יותר קלה ונוחה להשפיע על מין שלם של בעלי חיים מאשר לצוד ממותה אחר ממותה או לחסן מאות מיליוני ילדים נגד אבעבועות וחצבת. אלון זילברבוש 19:33 עכשיו, אם אתם בעלי היגיון בריא, או לחלופין ראיתם מספיק סרטי אסונות הוליוודיים, יש לי תחושה שאתם כבר כמעט מצפים ל-'אבל' שעומד להגיע. אתם בטח מצפים שביולוגים כמו דוקטור אלון זילברבוש ובמיוחד כאלה שמתמחים ביתושים, יעמדו על רגליהם האחוריות ויתנגדו בכל תוקף לכל ניסיון להתערב בצורה ברוטלית כל כך בטבע. אנחנו לא יכולים פשוט למחוק מין שלם מעל פני האדמה. מי יודע אילו השלכות אקולוגיות עשויות להיות למהלך שכזה? יתושי האנופלס כמו כל יצור חי ממלאים נישה ביולוגית כלשהי. לשלוף אותם מהנישה הזאת שקול לכך שנכניס יד לתוך קרביה של מכונה משומנת ומורכבת מאוד שיש בה מיליוני גלגלי שיניים, בוכנות ומי יודע מה, ונשלוף כמעט באקראי גלגל שיניים אחד. מי יודע מה יקרה למכונה. מי יודע אילו תפקידים ממלאים היתושים באקולוגיה שלנו. אם נעלים אותם, האם לא נפגע בבעלי כנף ובדגים שטורפים אותם? האם אנחנו לא מסתכנים בהפרת שיווי המשקל האקולוגי השברירי כל כך? אם לזה אתם מצפים, אז אני חושב שתופתעו מאוד לשמוע את המשפט הבא מפי של דוקטור זילברבוש. עד כמה שאני יודע, יש מעט מאוד בעלי חיים שממש צריכים יתושים בשביל לשרוד. זאת אומרת רוב המינים הטורפים פשוט יטרפו משהו אחר. יש מספיק דברים שעפים באוויר. רן לוי 21:27 הפרק בחסות מרכז הייצור של אינטל המגייס לשורותיו כימאים, פיזיקאים, מהנדסי כימיה, מכונות, חומרים ותעשייה וניהול למגוון משרות. לפני בערך 15 שנה כשאני הייתי מהנדס צעיר, התמזל מזלי לבקר באחד המקומות המרתקים ביותר שאני יכול לחשוב עליהם, מפעל השבבים, ה-FAB, של אינטל בקרית גת. אני לא חושב שאני צריך להציג בפניכם את אינטל, חברה שהיא אייקון בעולם הטכנולוגיה וגם חברת ההייטק הגדולה בישראל. אבל כבר אז לפני 15 שנה ביקור ב-FAB היה קצת כמו לעבור לעולם אחר. עולם של מדע בדיוני. אנשים בחליפות אטומות, מכונות אולטרה מתוחכמות וכדומה. אני לא יודע מה איתכם, אבל אני ממש סקרן לגלות מה מתרחש שם היום. אז לשם כך אני שמח לארח את דניאל בן עטר, סגן נשיא באינטל העולמית ומנהל מרכז ייצור השבבים של אינטל בקרית גת. אהלן דניאל. דניאל בן עטר 22:29 שלום אורן, צהריים טובים. זה מפעל שהתחיל עם טכנולוגיה יחסית מתקדמת, ועם השנים שדרגנו אותו להיות כעת להריץ את אחת הטכנולוגיות הכי מתקדמות שיש בעולם. יש כאן בערך קרוב ל-4,000 עובדים. זה דבר מדהים כי ברגע שאתה עוסק בטכנולוגיה הכי מתקדמת בעולם, אין לך טלפון כזה שנקרא 1-800 עזור לי. אתה נתקל פה בבעיות יומיומיות, בעיות קשות מאוד ומאתגרות מאוד שככל שאתה פותר בעיות ונתקל בבעיות חדשות, אתה מתפתח באופן אישי. מעבר לפתרון בעיות, אתה צריך להיות פרואקטיבי עם הבאה של טכנולוגיות חדשות, אם זה מכונות חדשות, שיטות חדשות, מעבדות. אני יכול להגיד לך שיש פה את המעבדות הכי מתקדמות בעולם. אנחנו בשנה האחרונה גייסנו מאות, אבל מאות עובדים ועובדות למפעל. באמת אנחנו בצמיחה אדירה. הזדמנות, אתה יודע, ליישם את הציונות, המעוף, התעשייה בדרום. גייסנו משהו כמו 40% נשים. זה דבר מאוד מאוד מאתגר. אם בשוק אנחנו עומדים על 9%, אנחנו גייסנו קרוב ל-40% נשים טכנולוגיות. אין אצלנו הבדל לאומי, צבע, דת. רן לוי 23:52 מגניב. תודה רבה דניאל. אז נאמר למאזינים, אינטל מזמינה גם אתכם להצטרף לשורותיה: כימאים, פיזיקאים, מהנדסי כימיה, מכונות, חומרים ותעשייה וניהול. ישנן גם משרות המתאימות לבוגרים בתחילת דרכם המקצועית. אינטל רוצה להכיר אתכם. למידע נוסף על המשרות הפתוחות חפשו 'אינטל דרושים' בגוגל. אלון זילברבוש 24:17 יש סוג של קונצנזוס זהיר בקרב הביולוגים, עד כמה שאפשר להכליל דברים שכאלה, שלהשמדת יתושי האנופלס תהיה כמעט בוודאות השפעה זניחה ומועטה יחסית על המערכת האקולוגית כולה. הדעה הרווחת היא שאם נשמיד את יתושי האנופלס, וכדאי להדגיש שאנחנו מדברים אך ורק על יתושי האנופלס, שהרי רוב מיני היתושים האחרים לא מזיקים לאדם, שום דבר רע באמת לא יקרה. ראשית, כפי שציין אלון זילברבוש, אין אף טורף, לפחות ככל הידוע לנו, שיתושי האנופלס הם מזונו היחיד. שנית, לאורך ההיסטוריה של כדור הארץ נכחדו אינספור מינים מאינספור סיבות שונות, טבעיות או מעשי ידי אדם, ותמיד נמצאו מינים אחרים שתפסו את מקומם ואכלסו את הנישה האקולוגית שהתפנתה. בנוסף, אם יש כאן סיכון כלשהו, הרי שהוא מתאזן עם ההשפעה החיובית שתהיה להכחדת יתושי האנופלס. למשל סטיבן ג'וליאנו, אף הוא ביולוג שמתמחה בחקר האקולוגיה של היתושים, אמר ל-BBC כי 'יכול להיות ששווה לנו לאבד מין אחד בגלל הסבל האנושי הגדול שהיתוש הזה גורם'. רן לוי 25:57 זה לא אומר שאנחנו צריכים לרוץ קדימה ולהשמיד את כל יתושי האנופלס כבר מחר בבוקר. יש עוד הרבה מחקרים שצריך לעשות כדי לוודא מעבר לכל ספק סביר שההנחה הזו עדיין נכונה, וגם יש מי ששואלים את עצמם אם לא עדיף אויב מוכר על פני ידיד לא מוכר. מה יקרה ביום שאחרי שנכחיד את יתושי האנופלס? האם לא ייתכן שאת הנישה האקולוגית שאכלס היתוש יתפוס חרק מעופף אחר שיהיה אפילו עוד יותר מסוכן ומזיק לבני האדם? וחוץ מזה, האם זה בכלל מוסרי מצידנו להשמיד מין אחר באופן כל כך שרירותי רק בגלל שהוא מפריע לנו? מנגד, תומכי הג'ין דרייב גורסים שמכיוון שהאנופלס הוא טפיל ספציפי של בני אדם, והוא התפתח במרוצת מיליוני שנות אבולוציה במיוחד כדי לתקוף אותנו, להריח את גופנו ולמצוץ את דמנו, קשה לדמיין טפיל חדש שיצוץ במקומו ויהווה איום מסוכן יותר מהאנופלס. ומכיוון שהאנופלס הוא אויב ישיר שלנו, להכחיד אותו זה לא אותו דבר מבחינה מוסרית כמו לצוד לווייתנים למשל. וחוץ מזה, להכחיד את האנופלס זה לא בסדר, אבל להכחיד את הוירוס שגורם לאבעבועות שחורות זה כן בסדר? המדענים שמפתחים את הג'ין דרייב מודעים מאוד לדיון הציבורי הסוער שעתיד להתפתח ברגע שהציבור הרחב יתחיל להיות מודע לקיומה של הטכנולוגיה העוצמתית הזו, ולכן נכון להיום אף אחד לא מתכוון לעשות שום דבר מעבר לניסויי מעבדה כל עוד לא נקבעו כללי המשחק. כמו תמיד, הרגולציה בתחום הזה מפגרת בשנות אור אחרי החידושים הטכנולוגיים, ונכון להיום אף אחד אפילו לא יודע לומר איזה גוף רגולטורי צריך להיות אחראי על השימוש בג'ין דרייב לצורך המלחמה ביתושי האנופלס. גלגלי הבירוקרטיה טוחנים לאט. ניסויי השדה הראשונים בטכנולוגיית הג'ין דרייב מתוכננים להתבצע רק בשנת 2023, למרות שהטכנולוגיה עצמה כבר בשלה יחסית. איתן בייר, אחד החוקרים שפיתחו את הג'ין דרייב ביתושי האנופלס, אמר בראיון למגזין ווקס: 'אסור לעשות שום דבר ללא אישור רגולטורי, אבל אם לומר בכנות, אם יהיה איזה מצב חירום ואנחנו נהיה חייבים להשתמש בטכנולוגיה הזו כבר עכשיו, אנחנו יכולים לעשות את זה'. רן לוי 28:08 בינתיים החוקרים עסוקים במציאת דרכי שליטה ובקרה על הטכנולוגיה החדשה. אחד מאותם אמצעי שליטה אפשריים הוא למשל פיתוח ג'ין דרייב הפוך לג'ין דרייב המקורי. שינוי גנטי שאפשר להכניס ביתושי האנופלס, כך שיהפוך אותם לעמידים בפני השפעתו של הג'ין דרייב הראשוני. מעין חיסון אם תרצו. במצב כזה אם נגלה שהכחדת היתושים גורמת בכל זאת לאסון אקולוגי לא צפוי, החוקרים יוכלו לשחרר לטבע במהירות גדולה קבוצה של יתושים עמידים, וגם השינוי הגנטי הזה יתפשט במהירות באוכלוסייה של היתושים ובשאיפה ימנע את השמדתם המוחלטת. אפשרות אחרת היא לפתח ג'ין דרייב עם מנגנון השמדה עצמית. כזה שמנטרל את השינוי הגנטי אחרי מספר מסוים של דורות, וכך מאפשר לצמצם מאוד את אוכלוסיית היתושים אבל לא להשמיד אותה לחלוטין. רן לוי 29:35 לג'ין דרייב יש מגבלות כמובן. אחת מהן כבר הזכרתי. לא כל שינוי שנעשה בגנום של יצור חי אוטומטית יתפשט בתוך האוכלוסייה ויכבוש את כולם. נדרשת מידה לא מבוטלת של ידע והבנה, הן ברמת הגנטיקה של היצור המדובר והן ברמה האקולוגית, כדי להבטיח שהשינויים באמת יתפשטו באוכלוסייה ולא יתמסמסו וידעכו כמו גל שעלה לחוף. בנוסף, הטכנולוגיה החדשה הזו מתאימה לפחות בצורתה הנוכחית רק לסוגים מסוימים של יצורים חיים ולא לאחרים. שתי הדרישות הבסיסיות הן א' שהיצור יתרבה ברבייה מינית, מה שאומר שחיידקים ווירוסים למשל הם מחוץ לתחום לעת עתה. וב' שמחזור החיים של היצור המדובר יהיה מספיק קצר כדי שקצב ההתפשטות של השינוי באוכלוסייה יהיה מהיר מספיק. ביתושים, 11 דורות הם עניין של חודשים ספורים. אבל בבני אדם למשל מדובר ב-200 או 300 שנה. אם היינו רוצים להכניס שינוי גנטי בכל אוכלוסיית הפילים בעולם לדוגמה, זה היה לוקח לנו אלפי שנים. רן לוי 30:17 ובכל זאת, על אף המגבלות, קל לראות את הפוטנציאל האדיר הטמון בג'ין דרייב לפתור כמה מהבעיות המעיקות ביותר על האנושות בעידן המודרני, אפילו מעבר להכחדת מזיקים מפיצי מחלות. למשל, התמודדות מול העמידות שפיתחו חרקים וצמחים שמזיקים לחקלאות כנגד חומרי הדברה. העמידות הזו מקשה מאוד על החקלאים שנאלצים להשתמש בחומרים יותר ויותר מסוכנים ובעייתיים כדי להגן על היבולים שלהם, מה שמציב סכנות בריאותיות וסביבתיות חמורות. ג'ין דרייב יאפשר לנו אולי לשנות את הגנטיקה של אוכלוסיות המזיקים האלה כדי לבטל את העמידות שלהם לחומרי הדברה המקוריים, או להפוך אותם לפגיעים לחומרי הדברה חדשים שיפותחו כך שיחסלו רק את המזיקים ללא נזק סביבתי. בעיה מציקה נוספת של העידן המודרני היא בעיית המינים הפולשים. מינים של בעלי חיים וצמחים שהצליחו לנדוד, כמעט תמיד בסיועם של בני האדם, מהסביבה הטבעית שלהם אל אזורים חדשים, שם הם מאיימים על שיווי המשקל האקולוגי הקיים. דגי הגמבוזיה שהביאו הבריטים לארץ ישראל כדי להילחם ביתושי האנופלס הם דוגמה למין פולש באזורנו, אבל הם לא היחידים כמובן. ברגע זה כשאני מביט מחוץ לחלון המשרד שלי ברמת גן, אני רואה להקה של דררות ירוקות. מין של תוכי אסיאתי שהגיע לישראל בשנות ה-80 ומאז הפך לאחת הציפורים הנפוצות ביותר אצלנו. הדררה היא ציפור יפה ללא ספק, אבל היא מתחרה עם הציפורים המקומיות ודוחקת את מקומן. ג'ין דרייב עשוי לאפשר לנו לגרש את המינים הפולשים האלה ולהחזיר אותם בחזרה לסביבתם הטבעית. בניו זילנד למשל, שסובלת מזה שנים ממכה של עכברים, עכברושים וסמורים שפלשו אל האי המבודד ועושים שם שמות במערכת האקולוגית המקורית, יש בממשלה מי שמקווים להשתמש בג'ין דרייב כדי להחזיר עטרה ליושנה. אלון זילברבוש 31:56 נכון להיום, נטיית ליבם של המדענים היא להשתמש בג'ין דרייב רק במקרים קיצוניים שבהם אין לנו שום דרכי התמודדות אחרות, כמו במקרה של האנופלס והמלריה. במילים אחרות, עושה רושם שלפחות מבחינת יחסי ציבור, גורלו של האנופלס די גמור וחתום, ואם לא יקרה שום דבר דרסטי לא ירחק היום והניסוי של ברט ועמיתיו יעבור מהמעבדה אל השטח. האם נצליח לשחזר את ההישג בכלובים גם בקנה מידה הרבה יותר גדול? איש לא יודע. רוב המדענים שעוסקים בתחום מפגינים אופטימיות זהירה ומאמינים שג'ין דרייב עשויה באמת למלא את הבטחתה. אבל דווקא דוקטור אלון זילברבוש, החוקר שהשקיע את כל חייו המקצועיים בהיכרות מעמיקה עם היתושים, הרבה פחות אופטימי. היתוש, הוא אומר, הוא מכונה ביולוגית יוצאת דופן, אפילו ביחס למורכבות המדהימה של עולם החי. יש המון דברים מאוד מאוד מרתקים בבעל החיים הזה. אם צריך לאפיין אותם בכמה מילים זה אומר יעילות. צמצום ויעילות. זאת אומרת זה מינים שהם מאוד מאוד כל המערכות אצלם מצומצמות מבחינה אבולוציונית למקסימום בשביל לתת מקסימום יעילות על למשל בנושא של תעופה, בנושא של התפתחות, בנושא של גלגול. רן לוי 33:25 היתושים, אומר אלון, הם השורדים האולטימטיביים. בדיוק מכיוון שהתפתחו לצידנו לאורך מיליוני שנים, האבולוציה ציידה אותם בכלים להתמודד עם כל טריק שניסינו עליהם עד היום. כשאנחנו מרססים אותם, הם מפתחים עמידות לרעל. כשאנחנו מכניסים דגי גמבוזיה למים, הנקבות לומדות להריח אותם מרחוק ולברוח. ואם זחל מרגיש שמשהו בבריכה שלו לא בסדר, הוא מסוגל להאיץ את קצב ההתפתחות שלו ולקצר את משך הזמן עד שהוא הופך לבוגר. הם קיימים הרבה לפנינו, ומכיוון שהם נמצאים פה כל כך הרבה זמן והם שרדו כל כך הרבה שנים, אנחנו בני האדם לוקים באיזשהו יוהרה שאנחנו חושבים שאנחנו יכולים לטפל בהם. הם היו כאן לפנינו, הרבה הרבה לפנינו, והם אלה שגם יהיו אחרינו. הם אמני שרידות והם אמנים בהתרבות. איך אומרת דמותו של המדען שמגלם ג'ף גולדבלום בסרט פארק היורה המקורי: Life finds a way. אז מי יהיה זה שיצחק אחרון? אנחנו או יתושי האנופלס? יש לי תחושה שלא נצטרך להמתין עוד הרבה זמן עד שנגלה את התשובה. רן לוי 35:25 זהו, עד כאן. תודה רבה לדוקטור אלון זילברבוש ולדוקטור אמיר ספיר מהחוג לביולוגיה וסביבה של אוניברסיטת חיפה באורנים. תודה גם לנתן פוזניאק שהביא את הראיונות וסייע לי בתחקיר. מיד נמשיך אל תשובותיכם לשאלת עושים היסטוריה מהפרק הקודם, מפגשי מאזינים שמתקרבים ועוד, אבל ראשית הפסקה קצרה לחסות. שמעון פרנס 35:58 שלום לכם. כאן שמעון פרנס. כן כן, הכתום. הג'ינג'י. זוכרים? עושים שיחה, תוכנית ראיונות חדשה. בקרוב ברשת עושים היסטוריה. רן לוי 36:24 תזכורת אודות שני מפגשי מאזינים שמתקרבים אלינו בחודשים הקרובים. הראשון הוא מפגש המאזינים של עושים תנך: סיור מודרך בחפירות עיר דוד בירושלים ב-5 באפריל 2019. שימו לב שמספר המקומות בסיור מוגבל לפחות מ-100 איש לדעתי, ונכון לעכשיו כבר נמכרו כ-60 כרטיסים. אז אם אתם רוצים להצטרף ליותם שטיינמן, לבועז סתוי, אליי ולכל שאר מגישי עושים תנך, אל תחכו לאפריל. כנסו לאתר שלנו, ranlevi.com, חפשו את הבאנר של הסיור והזמינו כרטיסים מראש. האירוע השני הוא מפגש המאזינים של עושים רפואה שיהיה משולב באירוע תרומת שיער עבור פאות לחולות סרטן עבור מי שרוצה לנצל את ההזדמנות ולעשות קצת טוב בעולם הזה. זה ייערך ממש בקרוב, ה-1 בפברואר 2019 בשעה 12:00 בצהריים, מתחם שרונה בתל אביב. שוב, ה-1 בפברואר 2019 שעה 12:00 בצהריים במתחם שרונה בתל אביב. ההשתתפות חינם כמובן. מה עוד חדש ברשת עושים היסטוריה? בעושים פוליטיקה דפנה ליאל מארחת את עמית סגל, הפרשן הפוליטי של חדשות ערוץ 2, לשיחה על בין הימין הישן לחדש. כעשר מפלגות יתחרו בבחירות הקרובות על האלקטורט הימני, מה ההבדלים ביניהן? האם הפיצולים בימין נבעו משיקולים אידיאולוגיים או פוליטיים? בכלל בתקופת הבחירות המתקרבת עושים פוליטיקה נכנסת להילוך גבוה ואנחנו מתכננים לכם הרבה פרקים מעניינים ומאירי עיניים בנושאים שקשורים לבחירות, אז אתם מוזמנים להירשם לרשימת התפוצה של התוכנית, חפשו את טופס ההרשמה באתר שלנו או להוריד את אפליקציית עושים היסטוריה באנדרואיד ולהתעדכן אוטומטית על פרקים חדשים. בעושים ספורטקאסט עם בן מיטלמן: עקץ כדבורה. פרק בשני חלקים על המתאגרף האגדי מוחמד עלי. מוחמד עלי לא היה רק מגדולי הספורטאים בהיסטוריה, אלוף עולם במשקל כבד בתקופה שזה עדיין היה התואר הכביר ביותר בעולם הספורט, הוא היה גם מהפכן ששינה את פני החברה האמריקנית לעד. בעושים תוכנה: בוטים בסלאק, בוטים בטוויץ', בוטים בכל מקום. חן פלדמן ועמית בן דור מארחים את אמיר שבט, VP בטוויץ' ובעבר בסלאק, לשיחה על בוטים: הקונספציות המוטעות לגבי בוטים ובינה מלאכותית, האנטומיה של בוט בסלאק ואיך מתחילים לבנות בוט משלכם. בעושים שיווק באינטרנט: קובי גור מארח באולפן את חן זיסו, סוחר ותיק ומומחה לענייני שופיפיי. איך לבנות נכון את החנות המקוונת שלכם בשופיפיי, איך לשווק אותה, שירות לקוחות ובעיקר הם נותנים טיפים לכל מי שרוצה לפתוח חנות אונליין. ואחרון חביב, דורון פישלר עם התשובה: מי באמת גילה את אמריקה? אז בואו נתחיל מהסוף, קולומבוס לא באמת גילה את אמריקה. אבל מי כן גילה אותה? השאלה הזו הרבה יותר מסובכת ממה שלמדתם בגן והיא כוללת אירים, ויקינגים, הודים וציפורים מוזרות. התשובה ברשת עושים היסטוריה ranlevi.com. רן לוי 39:30 בפרק הקודם שאלתי אתכם מה החוויה הכי מזעזעת ומגעילה שהייתה לכם עם יצור מזיק כלשהו. עכבר, חרק וכדומה. בדיעבד אני לא בטוח שזו הייתה שאלה חכמה. אחרי שקראתי את כל התשובות שלכם אני מודה שדי איבדתי את החשק לחיות. אבל אני בחור נדיב ואני אוהב לשתף אז למה לסבול לבד? טוב ברצינות, אם יש לכם קיבה רגישה אולי כדאי לדלג כמה שניות קדימה בפרק הזה. אז ככה: אופיר רוב, חברי היקר, כותב: שאפתי זבוב מהאף וירקתי אותו מהפה, רגע מחלחל ומרגש באותו הזמן. ואני מוסיף גם לזבוב אני בטוח. אסף בר-שי המגיש של עושים רכב מספר לנו: ארוחת ערב בפנימייה. אוכלים שלווה עם חלב, פריכה ומתוקה שכזאת, ואז אני מבחין שאחד הפתיתים גדול במיוחד ובצורה מוזרה. אני בוחן אותו מקרוב ומגלה שהג'וק שלפניי עבר את כל התהליך של השלווה. ג'וק מתוק הוא היה ופריך. אריה שפירא כתב בתגובה אגב: איכס, שלווה. אלי וינגוט משתף: בצבא, באמצע הלילה, יורד משמירה, מצאתי מכל מים קלקר, הייתי צמא אז שתיתי, עד שמלבד המים גיליתי בפה עוד משהו. ירקתי וגיליתי עכביש גדול במצב אנוש. פתחתי את מכל המים וראיתי שהיו בפנים עוד כמה חברים של העכביש שוחים להם במים. מאז לכל שלוק מהג'ריקן קדמה בדיקה קצרה. אכן אי אפשר לומר שלא לומדים ומשתפרים בצה"ל. אורן קוזלובסקי כותב: לפני כמה שנים אשתי התקשרה בבהלה והודיעה שיש עכבר בבית. ניסיתי להניח מלכודות דבק וקופסאות עם גבינה צהובה, שום דבר לא עזר. אפילו החתול לא התרגש מהעכבר. בערב ניגשתי למדיח הכלים כדי להכניס כוס. פתאום ראיתי את העכבר. סגרתי את הדלת ולחצתי על תוכנית הרתחה. מחית עכבר פרוותית חיכתה בתום ההפעלה. את אשתי זה לא הרשים, הכלים נקיים והמדיח הוחלף. ניר מירצקי, עוד אורח ותיק בתוכניות שלנו כאן ברשת עושים היסטוריה, בהחלט העלה את רף הגועל עם הסיפור הבא: נוסע על אופנוע עם קסדה פתוחה ומשהו עף לי לעין. אחרי גירודים ושטיפות הכל עבר, אחרי שלושה ימים מתעורר עם כאבי תופת בעין. הולך ברגל לאיכילוב מחכה בתור, מחכה עוד קצת, מתפתל, נכנס לרופאה שמוציאה לי זבובונים, זחלים וביצי זבובונים מהעין. איכס. אבל המלך הבלתי מעורער של שרשור התשובות שלנו בפייסבוק הוא עופר הררי עם הסיפור המזעזע הבא: טיול בדרום אמריקה בתחילת שנות ה-90. טיילתי עם בחורה ספרדייה שעקצה אותה משהו במפשעה כשהיינו בברזיל. המשכנו לטייל ואחרי שבועיים-שלושה כבר הגענו לבוליביה והעקיצה לא עברה ורק התנפחה יותר ויותר. בשלב מסוים נהיה חור בקצה ובועות אוויר קטנות התחילו לצאת מהפצע הנפוח. הבחורה מסכנה הייתה בהיסטריה לגמרי ובצדק. באותו הזמן אנחנו היינו בכפר קטן בוליביאני, חור די מבודד ורחוק, ושם הלכנו לרופא שאמר שכנראה חרק הטיל ביצה בתוך הרגל שלה ועכשיו בקע שם משהו. הוא נתן לה כדורים מסוימים שהיא לקחה אבל הם לא עזרו. הלכנו לעוד רופא ועוד עצות ממעלי אנשים מסביב, אבל הכלום לא עזר. חשבנו ללכת לבית חולים כדי להוציא את זה מהרגל בניתוח או משהו, אבל הבית חולים הקרוב היה רחוק מאוד. באחד הטיולים שלנו באזור הכפר פגשנו זקנה מקומית אינדיאנית שאמרה לנו שמה שצריך לעשות זה לקחת מסטיק, ללעוס אותו הרבה זמן עד שייצא כל הסוכר, ואז להדביק אותו לפצע ולסתום את החור לאוויר. אחרי שהמסטיק דבוק צריך לנשוף הרבה עשן לאזור, וכשלתולעת בפנים לא יהיה אוויר היא תצא החוצה דרך המסטיק ואז נוכל לתפוס אותה. עשינו את מה שאמרה לנו הזקנה. לאחר שתיים-שלוש דקות כשהמסטיק היה על הפצע והרבה עשן סיגריות שנשפנו על הפצע, פתאום ראינו תולעת קטנה חופרת דרך המסטיק בדיוק כמו בתכנון. הוצאנו את המסטיק והצלחנו לתפוס ולהוציא את התולעת. יצאה לה מהרגל תולעת בגודל של כמעט סנטימטר עם עיגולים שחורים של שערות קטנות סביב הגוף שלה. משהו באמת זוועתי. זה היה משהו בין לידה לבין סצנה מהנוסע השמיני. בכל מקרה קראנו לתולעת שנולדה ווילי ובכפר אמרו לנו שהיא יצאה בזול. יש תולעים שמתחילים פשוט לאכול אותך מבפנים וזה יכול להיות הרבה יותר מסוכן והרבה יותר כואב. עופר מה אני אגיד לך, זה היה מזעזע. פשוט מזעזע. רן לוי 46:34 כתמיד, אם אתם אוהבים את עושים היסטוריה ורוצים לתמוך בה, אל תשלחו לנו סיפורים נוראיים שכאלה. נכון אני ביקשתי, אבל לא הבנתי מה אני עושה, בחייאת. אתם יותר ממוזמנים לרכוש מספרי באתר או להזמין אותי ואת שאר מגישי הפודקאסטים שלנו להרצאות באירוע שלכם. יש לנו מגוון של מרצים ומגוון הרצאות. אני מדבר על בינה מלאכותית וכיצד היא הולכת ומשנה את פני החברה שלנו. דפנה ליאל מעבירה הרצאות על מאחורי הקלעים של חדר החדשות, הדרמה של עידן הפייק ניוז ועל נשים בתקשורת. בן מיטלמן מרצה על מדינות שמארחות מונדיאלים ואולימפיאדות ועל הקלקולים בספורט הישראלי. דורון פישלר מספר על ההיסטוריה השגויה לחלוטין של העולם ויש לו גם הרצאות על משחקי הכס וקיצור תולדות הנסיכות של דיסני. ואחרון חביב, אסף בר-שי עם הרצאות על הכישלונות הגדולים ביותר של עולם המכוניות, על המכוניות של 2040 ואיך זה לחיות במקומות ללא מכוניות. כל הפרטים על ההרצאות שלנו ב-speakers.ranlevi.com ואתם מוזמנים ליצור איתנו קשר ב-info@pod-il.net. עושים היסטוריה הם היתושים דניאל זיסמן ודור קומט בעריכה ובהפקה, הזבובה שרה סילבצקי מנהלת הציפור משפחתי וספיקרס, הדבורה אביב שם טוב מנהל המכירות שלנו, איש העכביש דני תימור מנהל עסקי ואני, מה נשאר לי? הכי יתוש זבל, רן לוי, כותב ומגיש. אנחנו נשתמע בעוד שבועיים. להתראות. יתוש מעצבן, עופי פה. מה? מה? היתוש מדבר? היתוש מדבר? מה? מה זאת אומרת? You killed my father, prepare to die? תרצי ממני היתוש, מה תעשה לי? האיראנים? האיראנים הכניסו בך שינוי גנטי? מה, מה זה הדבר השחור הזה שאתה מחזיק? אהההה!
        ]]></content:encoded>
    </item>
    
    <item>
        <title>[עושים היסטוריה] 264: האם למבקר המדינה יש שיניים? פרק של 'בעין הביקורת', הפודקאסט של מבקר המדינה</title>
        <link>https://mat-mo.github.io/podtext/episodes/vshym-hystvryh/vshym-hystvryh-264-hm-lmbqr-hmdynh-ysh-shynyym-prq-shl-b-yn-hbyqvrt-hpvdqst-shl-mbqr-hmdynh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-264-hm-lmbqr-hmdynh-ysh-shynyym-prq-shl-b-yn-hbyqvrt-hpvdqst-shl-mbqr-hmdynh.html</guid>
        <pubDate>29 בינואר 2019</pubDate>
        <description>Transcript for [עושים היסטוריה] 264: האם למבקר המדינה יש שיניים? פרק של 'בעין הביקורת', הפודקאסט של מבקר המדינה from עושים היסטוריה</description>
        <content:encoded><![CDATA[
            Ran Levi 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע אבל אם הוא עשה ככה'... תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Ran Levi 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ben Mittelman 02:46 שלום אני בן מיטלמן, כתב ומגיש בחברת החדשות של ערוץ 2 ומגיש הפודקאסט עושים ספורט-קאסט. ואתם מוזמנים להזמין אותי להרצאות אצלכם. כמי שחולה ספורט מאז שהיה ילד ומסקר ספורט הרבה מאוד שנים אני רגיל לשמוע את כל ההערות: 'הספורט בישראל רקוב, עלוב, מביך', או 'בכלל אין ספורט בישראל'. והאמת לא מעט פעמים אני מסכים לפחות עם חלק מהטענות. במשך השנים סיקרתי מקרוב כשליח החדשות שלושה מונדיאלים ושתי אולימפיאדות. ריינתי ספורטאים בינלאומיים וכמובן הרבה ספורטאים ישראליים, כמו אריק זאבי, אנדי רם, שחר פאר, גל פרידמן. כל אלה שחוו מבפנים את הקשיים ויש להם המון מה להגיד וגם להציע הצעות לשיפור. כי תאמינו או לא, גם את הספורט הישראלי אפשר להציל. כדי להזמין אותי להרצאה אתם מוזמנים לבקר באתר speakers.ranlevi.com או לשלוח מייל לכתובת speakers@podil.net. נתראה. Ran Levi 03:48 שלום וברוכים הבאים לעושים היסטוריה. האם למבקר המדינה יש שיניים? פרק של 'בעין הביקורת', הפודקאסט של מבקר המדינה. שלום, כפי שאני מספר לכם מדי פעם בתוכנית, אנחנו בעושים היסטוריה מפיקים תוכניות לא רק במסגרת רשת עושים היסטוריה, אלא גם יוצרים פודקאסטים לגופים שונים ומגוונים. אז היום אני רוצה להעניק לכם הצצה לפודקאסט חדש שהפקנו בחודשים האחרונים, 'בעין הביקורת', הפודקאסט של משרד מבקר המדינה ונציב תלונות הציבור. שלמה רז, בעבר עיתונאי ותיק ועורך בחדשות ערוץ 2 וכיום דובר משרד מבקר המדינה ונציב תלונות הציבור, מארח את פרופסור יורם רבין, היועץ המשפטי למבקר המדינה, לשיחה על שאלה שהתשובה אליה לא ברורה כלל וכלל: האם למבקר המדינה יש את הכוח להכריח את הגופים שהוא מבקר לשפר תהליכים ולתקן ליקויים, או כפי שלפעמים נדמה לנו מתוך הקריאה בעיתונים, הכלבים נובחים אבל השיירה עוברת? האזנה נעימה. Shlomo Raz 05:01 פרופסור יורם רבין, יועץ משפטי למבקר המדינה. אני לא יודע אם אתה נתקל כמוני בשאלה המרגיזה והמתסכלת הרבה פעמים: 'האם למבקר המדינה יש שיניים?'. זאת אומרת, אני נתקל בזה הרבה פעמים בלילות שבת נגיד, שאומרים לי: 'אוקיי תפסתם כותרות, אבל מה זה אומר? מה זה עושה? איזה משמעות יש לעניין הזה?'. Yoram Rabin 05:25 טוב, כמובן שלשאלה הזאת יש הרבה מישורים. אני חושב שלמבקר המדינה יש הרבה שיניים, אבל הדבר הראשון שאולי בכל זאת כדאי להגיד זה לציין את השיניים הנעלמות של מבקר המדינה, אלה שהן נעלמות מן הציבור. צריך תמיד לזכור שבכל זמן נתון יש עשרות צוותי ביקורת שעורכים ביקורת בשטח, וברגע שמתחילים להסתמן ממצאים, אז כבר באותו הזמן נעשות אינספור פעולות של הגופים המבוקרים לתיקון הליקויים תוך כדי תנועה, זאת אומרת תוך כדי תהליך הביקורת. התמונה הגדולה צריכה לקחת בחשבון גם את ההרתעה. הרבה גופים מתיישרים לפי הדין רק כשהם שומעים שמבקר המדינה מגיע. על זה אתה לא קורא בעיתון. Shlomo Raz 07:12 אני רציתי דווקא איתך לשוחח על העניין הזה... הגעת מעולם תוכן אחר לחלוטין, הגעת מהאקדמיה, היית פרופסור למשפטים. והאם מנקודת המבט או המקום שבו הגעת אתה רואה את משרד מבקר המדינה אחרת ממה שהוא נראה מבחוץ? Yoram Rabin 07:46 כמובן שזה נראה אחרת לגמרי. משרד מבקר המדינה אוכף את הנהלים התקינים ואת התקינות המינהלית ואת החיסכון בעשרות גופים. עכשיו צריך גם להבין שלפעמים נעשית עבודה חשובה ביותר שאתה בכלל לא רואה אותה כי היא מסתיימת אצל שומר סף אחר - המשטרה והפרקליטות. כאשר אגב ביקורת מדינה מגלים מנהלי הביקורת ראיות שמעלות חשש לביצוע עבירה, מבקר המדינה מעביר ליועץ המשפטי לממשלה את החומר, והוא במקרים רבים מורה על פתיחת חקירה. חקירות מאוד משמעותיות כמו פרשת 4000 או התיק על הוצאות מעונות ראש הממשלה החלו במשרד מבקר המדינה. Shlomo Raz 11:28 מה שהם קוראים בצורה לא ראויה 'פרשת החמגשיות'. Yoram Rabin 11:35 כן. במצב כזה מגיעות רשויות האכיפה למשרד מבקר המדינה, נוטלים את כל חומר הבדיקה ומפעילים סמכויות משטרתיות שמבקר המדינה לא אוחז בהם. השיתוף פעולה הזה מרשים כשרואים אותו מקרוב. Shlomo Raz 12:08 אבל אני חושב שיש עוד דוגמאות לא מעטות, למשל צווי הגנה שאנחנו נותנים לחושפי שחיתות. Yoram Rabin 12:24 מבקר המדינה אוחז בשני כובעים: הוא מבקר המדינה ונציב תלונות הציבור (אומבודסמן). כנציב הוא הוסמך על ידי החוק להוציא צווי הגנה. אלה סמכויות משפטיות אופרטיביות שמהוות סמכות מקבילה לבית הדין לעבודה. חושפי שחיתויות מעדיפים לפנות אלינו כי אנחנו עושים את כל העבודה למתלונן ללא עלות. הצו יכול לאסור פיטורין או להעניק פיצויים של מאות אלפי שקלים. זו סמכות מרחיקת לכת שגופים אפילו עתרו נגדה לבג"ץ. Shlomo Raz 15:06 ואני רוצה להזכיר תחומי פעילות נוספים, למשל הביקורת על הכללים למניעת ניגוד עניינים של שרים וסגני שרים. Yoram Rabin 15:25 נכון. אלה כללי ועדת אשר. הממשלה הפקידה אצלנו את סמכויות הפיקוח על ניגודי עניינים, הצהרות הון ונאמנות עיוורת של שרים וסגני שרים. Shlomo Raz 16:41 ואני אזכיר שיש מקרים כמו אהוד אולמרט, שרה נתניהו ואריה דרעי שהיו מעורבים בהליכים פליליים בעקבות דיווחים למבקר המדינה. Yoram Rabin 17:08 ההצהרות האלה סודיות ומוחרגות מחוק חופש המידע, אבל ניתן להעביר אותן למשטרה לצורכי חקירה בגין חשד לעבירות שוחד או מרמה. Shlomo Raz 18:01 כולל זה שהאנשים שלנו נתבקשו לתת עדות במשטרה בקשר לנושאים האלה. Yoram Rabin 18:09 נכון. בנוסף, קיימת ועדת היתרים בראשות שופט בדימוס שדנה בבקשות של שרים לחרוג מהכללים, כמו למשל בקשות לגיוס תרומות להגנה משפטית שלרוב לא מאושרות. Shlomo Raz 19:20 ואנחנו מדברים על מקרה ספציפי ששר ביקש להשתמש בכרטיס שקיבל כמתנה למשחקי המונדיאל. Yoram Rabin 19:29 בעל הון ביקש לתת מתנה כרטיס לגמר המונדיאל לשר. בשל החשש לניקיון כפיים, הנושא הגיע לבירור. Shlomo Raz 20:02 מה בסיכומו של דבר הוחלט בוועדת ההיתרים לגבי המקרה הזה? Yoram Rabin 20:32 הוחלט שהשר יתרום את מחיר הכרטיסים לעמותה ציבורית וכך הכרטיסים לא יתקבלו בחינם. זו הייתה החלטה ראויה. Shlomo Raz 21:02 נושא נוסף הוא הביקורת על פריימריז, בחירות כלליות והתנהלות כספית של מפלגות. מבקר המדינה הוא שחקן מרכזי המטיל קנסות כבדים במקרה של חריגות. Yoram Rabin 21:40 בשל האמון הציבורי במבקר, המחוקק הטיל עליו תפקידים בחוק מימון מפלגות ובחוק המפלגות. המבקר מוסמך להטיל קנסות על גיוס תרומות מעבר לתקרה. זו סמכות מעין שיפוטית שלא ניתן לערער עליה לבית משפט. Shlomo Raz 23:42 סכומים שיכולים להגיע עד כדי מיליוני שקלים. Yoram Rabin 23:45 נכון. ודוחות המבקר מצביעים במפורש על המקרים הללו. Shlomo Raz 23:58 ישנה גם היכולת לפעול כוועדת חקירה ממלכתית ולזמן עדים. Yoram Rabin 24:41 לפי סעיף 26 לחוק, אם גוף מסרב לשתף פעולה, המבקר יכול ליטול סמכויות של ועדת חקירה ממלכתית. האיום בסמכות הזו לרוב מספיק כדי להשיג שיתוף פעולה. בנוסף, מדיניות הביקורת היום היא פרואקטיבית וכוללת ציון שמות מפורשים של בעלי תפקידים, דבר שמשפיע על קידום ומינויים בכירים בוועדות כמו ועדת גילאור. Shlomo Raz 27:52 לסיכום, דוחות כמו אלו על השריפה בכרמל או הביטוח הסיעודי שינו את המציאות והוכיחו שלמבקר יש שיניים. תודה רבה לך פרופסור יורם רבין. Yoram Rabin 28:27 תודה לכם. Ran Levi 28:30 רשת עושים היסטוריה. In this house we obey the laws of thermodynamics!
        ]]></content:encoded>
    </item>
    
    <item>
        <title>[עושים היסטוריה] 265: מי באמת כבש את פסגת האוורסט? על המיסתורין של מלאורי וארווין</title>
        <link>https://mat-mo.github.io/podtext/episodes/vshym-hystvryh/vshym-hystvryh-265-my-bmt-kbsh-t-psgt-hvvrst-l-hmystvryn-shl-mlvry-vrvvyn.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-265-my-bmt-kbsh-t-psgt-hvvrst-l-hmystvryn-shl-mlvry-vrvvyn.html</guid>
        <pubDate>3 בפברואר 2019</pubDate>
        <description>Transcript for [עושים היסטוריה] 265: מי באמת כבש את פסגת האוורסט? על המיסתורין של מלאורי וארווין from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל: רגע, אבל אם הוא עשה ככה... תקשיבו לזה. יש עשרה חדרים, ובכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר, או לעצום עיניים ולהתרכז ממש - יופי. כי זה אומר שהפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. רשת עושים היסטוריה 02:30 רשת עושים היסטוריה. רן לוי 02:47 הפרק בחסות Lightricks, המפתחת אפליקציות פופולריות לעיבוד תמונות ווידאו. מאז השקת מוצר הדגל של החברה, Facetune, האפליקציה שהפכה ללהיט ברחבי העולם, בנתה Lightricks ארסנל של אפליקציות חזקות, יצירתיות וחדשניות המשמשות מיליונים ברחבי העולם. לחברה סניפים בלונדון, ירושלים וניו יורק, והיא מחפשת אנשים בעיקר למטה החברה הירושלמי. Lightricks מציעה סביבת עבודה ייחודית ומתקדמת, הטבות כדוגמת שאטל יומי מתל אביב, אנשים מעולים לעבוד איתם, טונות של אתגרים טכנולוגיים ועוד, ומגייסת מכל התחומים: מתכנתים, מעצבים, אנשי מרקטינג, מחקר ועוד. חושבים שאתם מתאימים? היכנסו לאתר lightricks.com/careers או חפשו בגוגל Lightricks משרות והגישו קורות חיים. בהצלחה. רן לוי 03:41 שלום וברוכים הבאים לעושים היסטוריה, פרק 265. מי באמת כבש את פסגת האוורסט? על המסתורין של מלורי וארווין. ביום שישי ה-29 במאי 1953, בשעה 11:30 לפני הצהריים, עמדו סוף סוף אדמונד הילרי וטנזינג נורגיי, האחד ניו זילנדי והשני נפאלי, על פסגת הר האוורסט. העולם עצר את נשימתו. זה היה הישג כביר, אולי אחד ההישגים הגדולים בתולדות האנושות עד אותו רגע. פסגת האוורסט הייתה סמל, המקום האחרון על היבשת שנותר מחוץ להישג ידה של האנושות. הילרי ונורגיי זכו כמובן לכבוד רב ולתהילת עולם כראשונים שכבשו את פסגתו של ההר הגבוה ביותר בעולם. אבל אולי הם לא היו הראשונים. כן, אני יודע. אם תפתחו את וויקיפדיה תראו שם שחור על גבי לבן שהילרי ונורגיי היו הראשונים שכבשו את האוורסט. אבל אם תקראו קצת יותר לעומק, תמצאו שם סוג של כוכבית. כמעט 30 שנה קודם לכן, ב-8 ביוני 1924, טיפסו שני מטפסי הרים אחרים, ג'ורג' מלורי ואנדרו 'סנדי' ארווין, על הצלע הצפונית של האוורסט בדרכם אל הפסגה. חבר נוסף במשלחת שלהם צפה בהם ממחנה אוהלים נמוך יותר. השעה הייתה 12:15 בצהריים, ומלורי וארווין היו במרחק של כ-250 מטרים בלבד מפסגת האוורסט. ואז עטפו העננים את ההר והסתירו את דמויותיהם של מלורי וארווין לנצח. מאז ועד היום טורדת את מנוחתם של מטפסי ההרים חידה בת יותר מ-90 שנה. האם הצליחו ג'ורג' מלורי ואנדרו ארווין להעפיל לפסגת האוורסט ב-1924, 30 שנה לפני אדמונד הילרי וטנזינג נורגיי? היום בעושים היסטוריה ננסה לפזר את הערפל שעוטף את המסתורין של מלורי וארווין. מסתורין שלא פג גם אחרי שאחד מהם התגלה ב-1999. רן לוי 06:49 דורון הראל הוא מטפס הרים מקצועי והישראלי הראשון שהעפיל לפסגת האוורסט בשנת 1992. גם בימינו טיפוס הרים נחשב לספורט אקזוטי יחסית, אבל כפי שיספר לנו דורון, עובדה זו הייתה תקפה אפילו ביתר שאת במאה ה-19. דורון הראל 07:06 המסה הגדולה הראשונה של מטפסי הרים היו בעיקר שכבת האצולה הבריטית. למי היה זמן פנוי וכסף פנוי במאה ה-19 ללכת לטפס על הרים? זה היה איזה סוג סוג של עיסוק ג'נטלמני כזה, זה משהו שאתה לא מרוויח ממנו ואתה הולך ומתאמץ בהרים לאיזה סוג של פרס לא בדיוק ברור. בעיקר הג'נטלמנים, שכבת הג'נטלמנים הבריטית, הם היו הראשונים ש המסה שהגיעה לטפס. הם עשו את זה קודם כל באלפים. התחילו להעסיק איכרים וכל מיני מקומיים מההרים שיעזרו להם ללכת ולמצוא את הדרך. הם העסיקו אותם כפי שמעסיקים היום את השרפות בנפאל, באותה באותה צורה. אבל הם היו המסה הגדולה הראשונה שחיפשו את ההרים, והם התחילו למשוך את המערביים האחרים בעקבותיהם, אז התחילו גם להיות מאומות אחרות. אבל הראשונים, ללא ספק היו האנגלים. אני מדבר בעיקר על אמצע המאה ה-19. רן לוי 07:58 אולי תופתעו לשמוע שבאותם הימים האוורסט לא משך במיוחד את תשומת ליבם של אותם מטפסים ראשונים. דורון הראל 08:06 האוורסט נמדד כפסגה הכי גבוהה בעולם רק ב-1849. וגם לא שלפני זה ידעו שהוא הכי גבוה ורק לא ידעו בדיוק מה הגובה, זאת אומרת זאת הייתה הפתעה. כשמסתכלים על רכס ההימלאיה מדרום, אי אפשר לראות שהצ'ופצ'יק הזה של האוורסט הוא הנקודה הכי גבוהה, זה עוד איזשהו צ'ופצ'יק שכמעט לגמרי מוסתר. מהצד הצפוני בטיבט הוא נראה מאוד מרשים, אבל מאיפה שהמערביים הסתכלו, האנגלים בעיקר מהודו, בקושי ראו אותו. אז רק ב-1849, אוורסט זה שמו של המודד, מודד את ההר. אז התחילה התעניינות ראשונה. רן לוי 08:39 העניין הבריטי באוורסט החל לצוף רק בתחילת המאה ה-20, יחד עם השינוי ההיסטורי במעמדה של בריטניה - מאימפריה חובקת עולם למדינה שנאלצת להתמודד על מקומה ויוקרתה כנגד מעצמות חדשות שהחלו להתהוות באותה התקופה, כדוגמת ארצות הברית, רוסיה וגרמניה. כמו מרוץ החלל 50 שנה מאוחר יותר, מסעות הירואיים לנקודות קיצון בכדור הארץ היו חלק חשוב מהמאבק התדמיתי על הבכורה העולמית. דורון הראל 09:09 אני חושב שהמוטיבציה הבריטית נבנתה ככה חזק קצת אחר כך, רק אחרי שהם הפסידו את המרוץ גם לקוטב הצפוני וגם לקוטב הדרומי. וזה פתאום האוורסט נשאר להם הנקודה הגיאוגרפית המשמעותית האחרונה על פני כדור הארץ שהם יכולים להיות ראשונים בה, ורק אז הם ככה באמת החליטו אוקיי, זה מה שאנחנו הולכים הולכים לעשות. רן לוי 09:29 שתי מדינות חולשות על הגישה לאוורסט: נפאל מדרום וטיבט מצפון, ושתיהן היו סגורות אז בפני מבקרים מערביים. אבל ב-1920 זכתה טיבט בעצמאות, לא מעט בזכות סיוע בריטי, והמנהיג הטיבטי הדלאי לאמה הסכים לאפשר למטפסים בריטיים, ורק למטפסים בריטיים, גישה למדרונותיו הצפוניים של ההר. זו הייתה הזדמנות נדירה עבור הבריטים, חלון זמן שבו אף מעצמה אחרת לא הייתה יכולה לנטוע את הדגל שלה על פסגת האוורסט. הבריטים לא בזבזו זמן ושני מוסדות מפוארים שילבו ידיים כדי לעמוד במשימה: החברה הגיאוגרפית המלכותית והקלאב האלפיני, מועדון הטיפוס הראשון בעולם שנוסד ב-1857 וחבריו היו מבין המטפסים הבכירים והמנוסים ביותר בתבל. המשלחת הראשונה אל ההר יצאה לדרך ב-1921. זו הייתה משלחת גישוש ומיפוי ראשוני בלבד. אף אחד לא השלה את עצמו שהטיפוס אל האוורסט הוא עניין של מה בכך. לכולם היה ברור שמדובר באתגר מורכב שדורש הכנה מדוקדקת ביותר. מטרת המשלחת הראשונה הייתה לזהות את דרכי הגישה אל ההר ולנתח את הקשיים והאתגרים שמציבה ההעפלה לפסגה. ועדה מיוחדת בחרה בקפידה את המטפסים שישתתפו במשלחת, ואחד המטפסים שנבחרו היה ג'ורג' מלורי. מלורי החל את קריירת הטיפוס שלו עוד בימי בית הספר התיכון, כשאחד המורים לקח אותו לטיולי טיפוס בהרי האלפים. עד מהרה הוא צבר מוניטין כמטפס משכמו ומעלה. אחד משותפיו לטיפוס סיפר עליו כי ציטוט: 'כשאתה מביט על ג'ורג' מטפס, אתה לא חושב רק על כוח פיזי אלא על גמישות ושיווי משקל. הטיפוס שלו, גם במצוקים תלולים מאוד, הוא כה קצבי והרמוני עד שתנועותיו החלקות נראות כמעט נחשיות'. סוף ציטוט. סיפור מפורסם שנקשר בשמו של מלורי הוא טיפוס על צוק קשה במיוחד בשם סנוודון (Snowdon). כך תיאר אותו הטיפוס אחד מחבריו של מלורי. ציטוט: 'במהלך הטיפוס מלורי השאיר את המקטרת שלו על אחד הסלעים באמצע הדרך. הוא מצא קיצור דרך, חזר למטה כדי להביא את המקטרת ואז טיפס חזרה למעלה באותה הדרך. אף אחד לא ראה את קיצור הדרך שהוא מצא, אבל כשהגיעו למחרת כדי לבחון אותו מצאו שם רק מצוק אנכי לחלוטין'. הכלל המקובל הוא שמסלולי טיפוס אף פעם לא נקראים על שמם של מי שגילו אותם, אלא לפי מאפיינים טבעיים בולטים. במקרה זה הוחלט לחרוג מהכלל ובתיאור מסלול הטיפוס נכתב 'שם המסלול: המקטרת של מלורי. וריאציה על מסלול 2, ראה מפה מצורפת. מסלול זה הינו בלתי אפשרי לחלוטין. הוא בוצע פעם אחת בלבד באור קלוש של שעת בין ערביים על ידי מר ג'ורג' מלורי'. סוף ציטוט. ב-1921 מלורי היה כבן 34, מטפס בוגר ומנוסה מאוד. אבל לא רק כישורי הטיפוס המעולים שלו הם אלו שהביאו את מלורי להשתתף באותה משלחת ראשונה לאוורסט. בין השיקולים שהנחו את חברי הוועדה שבחרה את משתתפי המשלחת היו גם לא מעט שיקולים פוליטיים ותדמיתיים, שהרי כיבוש פסגת האוורסט לא היה בשלב הזה עניין של תשוקה אישית של מטפס כזה או אחר, אלא משימה בעלת אופי לאומי, דומה באופייה לתוכנית החלל של ארצות הברית בשנות ה-60 למשל. משתתפי המשלחת נבחרו לא רק בזכות יכולות הטיפוס שלהם אלא גם בזכות הערכים שהם ייצגו והתדמית שרצתה בריטניה להציג כלפי חוץ. אחד המועמדים למשל נפסל מכיוון שהוא היה גרוש והרוויח כסף מהרצאות שהוא ערך בפני קהל. עובדות שהלכו נגד ערכי המשפחה השמרניים ותדמית הג'נטלמן החובב שהיו באופנה באותם ימים. ג'ורג' מלורי לעומת זאת היה הדוגמן המושלם לאותם ערכים בריטיים. הוא למד באוניברסיטת קיימברידג' היוקרתית, הוא היה נשוי באושר לאהובת נעוריו ושירת כקצין תותחנים במלחמת העולם הראשונה. בין טיפוס לטיפוס מלורי לימד היסטוריה וספרות בבית ספר ציבורי ותלמידיו היללו אותו כמורה נפלא. במילים אחרות, מלורי היה הג'נטלמן המושלם, מלח הארץ, הגרסה הבריטית של אילן רמון שלנו. המשלחת הראשונה הגיעה למרגלות האוורסט באפריל 1921, וחבריה בילו כ-10 שבועות במיפוי המדרונות הצפוניים של ההר. לקראת סוף תקופת השהייה טיפסו מלורי וחבר נוסף לגובה של 7,000 מטרים וזיהו את המסלול המועדף לטיפוס אל הפסגה. הכל היה מוכן כעת לניסיון רציני ראשון לכיבוש ההר, וזו אכן הייתה מטרתה של המשלחת השנייה שיצאה אל האוורסט שנה מאוחר יותר ב-1922. ההכנות למסע זה היו מורכבות ומאתגרות במיוחד. כמעט כל דבר במסע הטיפוס הזה, הראשון אי פעם שהתעתד לעלות מעל לגובה של 8,000 מטרים, היה חלוצי וראשוני, ולאף אחד לא היה ניסיון בהתמודדות מול האתגרים הצפויים. כל פריט ציוד, מגרזנים וחבלים ועד שעוני יד ומשקפיים, נבחן בדקדקנות כדי לוודא שיוכל להתמודד עם תנאי הקור והרוח הקיצוניים שהיו צפויים על ההר. אבל כפי שמסביר לנו דורון הראל, האתגר האמיתי שניצב בפני המטפסים לאו דווקא היה היעדרו של ציוד טיפוס מתקדם. דורון הראל 15:12 בצורה מפתיעה אין מהפכות גדולות מהציוד שהם השתמשו להיום. יש המון התפתחות, אבל הציוד טיפוס חבל, רתמות, גרזן קרח, קרמפונס כבר היו קיימים. זה נכון שהיום הם יותר קלים ויותר חזקים ויותר טובים, אבל זה כבר היה קיים. ביגוד כמובן לא היה עוד את כל הביגוד הטרמי היום, אבל פוך אווזים כפי שאבותינו הביאו מהונגריה, עדיין זה החומר המבודד הכי טוב בעולם, היה להם. מה שלא היה כמובן זה אמצעי ניווט, אמצעי תקשורת, אמצעי כל הדברים אלו לא היו קיימים. ואני חושב שבעיקר לא היה להם ניסיון וידע. לא היה להם שום ניסיון וידע של איך להתמודד עם הגובה, איך אנחנו מתאקלמים טוב לגבהים האלה. וזה אולי הדבר הכי חשוב שלא שלא היה להם, והם כמובן ה הבסיס שמשם התחילו ללמוד איך איך באמת לעשות את זה. רן לוי 16:05 אחד מפערי הידע המשמעותיים ביותר היה כל מה שקשור בציוד לנשימת חמצן. מסכות נשימה ובלוני חמצן לא היו אז חלק מארסנל הציוד של מטפסי הרים, שניסיונם היה מוגבל לטיפוס על הרי האלפים. רוב חברי המשלחת לאוורסט האמינו שהשימוש בציוד נשימה במהלך הטיפוס יהיה באופן עקרוני רעיון טוב, אבל בכל זאת לא הייתה תמימות דעים על השאלה האם כדאי לקחת אותו איתם למסע או לנסות ולטפס ללא בלוני חמצן. הוויכוח סביב השאלה הזו נסוב סביב שני צירים עקרוניים. הראשון היה מעשי. ציוד הנשימה שהיה זמין לחברי המשלחת באותה התקופה היה פרימיטיבי ומפגר בשנות אור ביחס לציוד של ימינו. בעיקר מכיוון שאף אחד לא ניסה עד אז לפתח מערכות נשימה שיהיו מסוגלות לעמוד בתנאים הקיצוניים על פסגת ההר ויוכלו לספק למטפסים זרימה נאותה של חמצן גם תוך כדי מאמץ גופני קשה מאוד. הנה למשל תיאור של אחד הניסיונות הראשונים שערכו המטפסים עם מערכת נשימה שסופקה להם על ידי חיל האוויר הבריטי. ציטוט: 'כל אחד מהם טיפס במדרגות בריצה מהירה לגובה של ארבע קומות, תוך כדי שימוש במערכת הנשימה כדי לבדוק שהכל עובד כמו שצריך. כולם היו מאוכזבים קשות, ודוקטור וייקפילד, אחד מיועצי המשלחת, כמעט ונחנק למוות. הוא התנשף כל כך בכבדות עד שלא הצליח לקבל מספיק אוויר והיה צריך לקרוע את המסכה מפניו'. סוף ציטוט. אל חוסר הביטחון ביעילות של ציוד הנשימה צריך להוסיף את העובדה שכל קילוגרם של ציוד טיפוס הוא עוד קילוגרם שהמטפס צריך לסחוב איתו במעלה ההר, מה שבלאו הכי עומד להיות אחד האתגרים הגופניים הקיצוניים ביותר שבני אדם ניצבו מולו אי פעם. אף אחד לא התלהב מהרעיון של סחיבת מערכת נשימה במשקל 15 קילוגרמים לגובה של כמעט 9 קילומטרים רק כדי לגלות שהיא לא עובדת כמו שצריך כשצריך אותה. אחד המטפסים סיפר כי, ציטוט: 'אני מודה שכשראיתי והרמתי את המערכת השלמה נחרדתי מהמחשבה שמישהו יצטרך לסחוב עליו משא שכזה'. אל השיקול המעשי הזה הצטרפה גם התלבטות שאפשר לכנות אותה דילמה ספורטיבית. האם שימוש בחמצן נחשב כהוגן במסגרת טיפוס אל האוורסט, או שאולי מדובר בסוג של רמאות? לא רמאות ספורטיבית במובן שמוכר לנו כיום כמובן, כדוגמת שימוש בסמים כדי לנצח בתחרויות אתלטיקה או רכיבה על אופניים, אלא רמאות במובן של שימוש בציוד שמפחית את דרגת הקושי של הטיפוס והופך אותו לטריוויאלי מדי. לצורך העניין, אם מישהו היה בונה מעלית אל פסגת האוורסט, אז גם אני ואתם היינו מסוגלים לכבוש את פסגת ההר, אבל ברור לנו שזה לא נחשב. שהרי המטרה כאן היא לא להגיע לפסגת ההר כדי להקים שם צימר, אלא להוכיח שבני האדם מסוגלים לטפס אליה בכוחות עצמם, תוך התגברות על הקשיים הגופניים והמנטליים שכרוכים בטיפוס. ואם אתה מפחית את הקשיים האלה על ידי שימוש במערכת נשימה, האם אין בכך כדי לעקור מהשורש את כל הסיבה שבגללה אתה מטפס על ההר מלכתחילה? הדעות בקרב חברי המשלחת היו חלוקות. מטפס ההרים דורון הראל מסביר שהוויכוח הזה שהחל ב-1922 לא דעך גם בימינו. רן לוי 19:32 כשמגיעים לפסגות הגבוהות האלה היום, חמצן, הכוונה בלוני חמצן שאתה נושא איתך לפסגה, זה מאסט? דורון הראל 19:40 לא. תראה, כבר טיפסו על האוורסט בלי חמצן ב-78 ומאז עשו את זה כמה עשרות אנשים. הייתי אומר יותר מזה, הקבוצה שמובילה את עולם הטיפוס היום לא עולה בדעתם להשתמש בחמצן. זאת אומרת, היום אם אתה מטפס הרים רציני והולך להימלאיה, אתה לא להשתמש בחמצן לא זה לא משהו שאתה תעשה אותו כבר. רן לוי 20:00 אבל זה מסוכן בטירוף. דורון הראל 20:02 זה נכון. אחוז התאונות אגב מבין אלו שמנסים בלי חמצן גבוה פי שלושה מאשר אלו שמנסים עם חמצן, בעיקר בגלל אני חושב לקיחת החלטות דפוקה. רן לוי 20:13 היום כשאנחנו מדברים על שימוש בחמצן ומבינים את ההשלכות והסכנות, למה יש אנשים שלא משתמשים בזה? דורון הראל 20:18 כי אם אתה רוצה להיות להיות הכי טוב, אתה מטפס בלי חמצן. בלי עזרה כאילו של חמצן, זה פחות נחשב. רן לוי 20:26 זה כאילו נחשב פחות אתה נחשב בעיניהם כמטפס פחות טוב, אני מבין. דורון הראל 20:31 כן. רן לוי 20:32 אז אנחנו רואים תופעות כאלה גם מעבר לחמצן? זאת אומרת, עוד להגיד אני מטפס בלי זה ו כאילו הנדיקאפ, אני מטפס יחף? דורון הראל 20:43 זאת שאלה נכונה. לא, התשובה היא לא. אנשים כן משתמשים ב בביגוד ובציוד ובכל הדברים האחרים, הם לא אומרים טוב לא להשתמש ב בגרזן קרח. רן לוי 20:52 אבל חמצן כן. דורון הראל 20:53 אבל חמצן איכשהו נוצר, כן. עכשיו, דבר נוסף שהחמצן גורם לזה, החמצן גורם לזה שאתה חייב להשתמש להיעזר בסבלים או במטפסים מקומיים שיעזרו לך לסחוב את הבלונים האלה שאתה הולך להשתמש בהם. אז זה גם כן יוצר איזשהו תהליך שרשרת של המטפסים הכי טובים בעולם מטפסים שם בהימלאיה לבד ב בלי כל הצבא של המקומיים שעוזרים לך ודוחפים ו ועושים את כל מה שצריך. רן לוי 21:19 זאת אומרת זה גם לוגיסטיקה יותר קלה אם אתה מטפס לבד ובלי בלי חמצן. דורון הראל 21:24 לגמרי. לגמרי לגמרי. רן לוי 21:25 בסופו של דבר הוחלט שהמשלחת כן תיקח איתה ציוד נשימה, וכפי שציין דורון לקראת סוף דבריו, להחלטה זו היו השלכות לוגיסטיות ברורות. שינוע בלוני חמצן במשקל מצטבר של מאות קילוגרמים הכריח את מנהלי המשלחת לשכור עזרה מקומית של כמה עשרות סבלים מקומיים, שרפות, ששימשו ככוח עזר בשלבים המוקדמים של הטיפוס. ב-22 במאי יצאו המטפסים לניסיון הכיבוש של פסגת האוורסט, וכמעט מיד נתקלו בכוחות הטבע הפראיים ששולטים בפסגה. כך מתאר את החוויה חבר המשלחת ג'ורג' פינץ'. ציטוט: 'קצת אחרי השעה 1:00 בצהריים החל מזג האוויר להידרדר במהירות. הסופה משכה בפראות את חבלי האוהל שלנו. היא טלטלה את האוהל ואז חדרה אל מתחת ליריעה התחתונה כמו מפלצת זועמת, מניפה צד אחד של האוהל לאוויר ואז את הצד השני ואותנו יחד איתו. כמו מתאבקים השלכנו את עצמנו על הרצפה בכל פעם שזה קרה, ושלושתנו יחד בקושי הצלחנו להתגבר עליה'. מזג האוויר הסוער אילץ את המטפסים לבלות לילה נוסף בגובה של 7,650 מטרים, והיעדר חמצן החל לתת את אותותיו במטפסים המותשים. ציטוט: 'היינו חייבים לעשות משהו. ברגע של השראה החלטנו לנסות את מערכות החמצן. הכנסנו את הבלונים והמסכות אל האוהל ובתור סוג של בדיחה שאפנו קצת כל אחד בתורו. חיברנו את המערכת באופן כזה שנוכל כולנו לשאוף מעט חמצן לאורך כל הלילה. התוצאות היו נפלאות; ישנו היטב ובנוחות יחסית'. סוף ציטוט. פינץ' מתאר למעשה את הפעם הראשונה שמישהו השתמש בחמצן בתוך אוהל במהלך טיפוס. אבל למחרת, כשהמשיכו בטיפוס, גילו את הצדדים הפחות נעימים של חוסר הבשלות הטכנולוגית של המערכות. ג'ורג' פינץ' ועמיתו ג'פרי ברוס הצליחו לשבור את שיא הטיפוס אי פעם ולהעפיל לגובה של 8,320 מטרים, כשפתאום זעק ברוס: 'אני לא מקבל שום אוויר'. ברוס המסוחרר החל לאבד שיווי משקל, ופינץ' מיהר אליו והושיב אותו על מדרגת אבן קטנה. הוא נתן לו לנשום ממערכת החמצן שלו ובחן את מסכת החמצן של ברוס. הקור העז מסתבר הקפיא את אחת הגומיות וגרם לשבר בזכוכית שכיסתה את הפנים. למזלו של פינץ', הוא הצליח לתקן את השבר, אבל השעה כבר הייתה מאוחרת והשניים נאלצו להסתובב ולרדת בחזרה. שבועיים לאחר מכן הכה המזל הרע בשנית. מלורי, שני מטפסים נוספים ו-14 סבלים יצאו לניסיון העפלה נוסף אל הפסגה, כשמפולת שלגים פתאומית הכתה בהם וסחפה תשעה סבלים לתוך נקיק קרח עמוק. מלורי וחבריו הצליחו להציל שני סבלים, אבל שבעה נספו באסון. מוכים ומאוכזבים עזבו חברי המשלחת את ההר וחזרו הביתה. רן לוי 24:55 אני יודע מה אתם חושבים לעצמכם: אפליקציה לעריכת תמונות סלפי. איך סבתא שלי הייתה אומרת ביידיש? 'א גרויסע מציאה'. נכון, אז זו אחת האפליקציות המצליחות ביותר בעולם וכל הסלבס משתמשים בה, אז מה? בסך הכל תמונות סלפי, לא? אז זהו, אם יש משהו אחד שלמדתי בתור מהנדס, זה שדווקא הדברים שנראים הכי פשוטים וטריוויאליים, במקרים רבים מסתירים מאחוריהם את הבעיות ההנדסיות המורכבות ביותר. כפי שמיד יספר לנו ירון אינגר, ה-CTO של Lightricks, עיבוד תמונה הוא קל כשאתה רוצה לעשות אותו על שרת ב-Back-end. עיבוד תמונה בזמן אמת על המכשיר הנייד של הלקוח, לעומת זאת, הוא אתגר הרבה יותר מורכב. ירון אינגר 25:39 מאוד חשוב לנו לתת חוויה למשתמש שהיא בעצם נותנת לו אינטראקציה בזמן אמת מול המוצר. היינו יכולים לתת אינטראקציה שבה המשתמש מסמן למשל את האזור שהוא רוצה לערוך ואז הוא מעלה את זה לאיזשהם שרתים שלנו שנמצאים בענן שמבצעים את העיבוד ומחזירים את זה חזרה. אבל החוויה הייתה מאוד לא טובה. אם אין לך אינטרנט אתה לא יכול להשתמש באפליקציה, אם החיבור שלך איטי אז אתה צריך לחכות המון זמן. ולכן בעצם את כל העיבוד הזה אנחנו מבצעים על המכשיר בעזרת הכרטיס הגרפי שנמצא על המכשיר. והאתגר פה זה בעצם לבוא ולקחת אלגוריתמים שהם אלגוריתמים קלאסיים שעיצבו אותם לרוץ על ה-CPU של אותו מכשיר ולהתאים אותם לאלגוריתמים שמסוגלים לרוץ בזמן אמת על המעבד הגרפי. רן לוי 26:27 אני יודע שהרבה חברות טלפונים מכניסות לשימוש, חלקן כבר הכניסו, שבבים ייעודיים לרשתות נוירונים מלאכותיות. זה משהו שאתם יכולים להיעזר בו, חושבים להיעזר בו בעתיד? ירון אינגר 26:38 כן, אנחנו בהחלט משתמשים בדברים האלה. יש לנו מוצרים למשל, יש לנו מוצר בשם Quickshot שאתה יכול להחליף בקליק אחד את השמיים בתמונה לשמיים אחרים כרצונך, כמות עננים שאתה רוצה, תאורה שאתה רוצה. ואנחנו יודעים גם לשנות את התאורה המקורית של התמונה כך שהיא תתאים לשמיים שבחרת. ואז אנחנו בעצם יכולים להעביר את הדבר הזה לווידאו. זאת אומרת, התקווה שלנו זה שנוכל בהינתן סרט למשל שבו יש שמיים שתרצה להחליף, ב-Real-time בזמן שאתה מנגן את הסרט ב-30 פריימים בשנייה, לבוא ולבצע את אותן מניפולציות שהיום אנחנו מבצעים פעם אחת על תמונה שאתה טוען לעריכה. רן לוי 27:15 לעשות פוטושופ על וידאו בזמן אמת על מכשיר נייד בעזרת רשתות נוירונים. לא יודע מה איתכם, לי זה נשמע קצת כמו מדע בדיוני. למזלכם, אתם יכולים להיות הבמאים של הסרט הזה. Lightricks מגייסת במגוון תחומים: מתכנתים, מעצבים, אנשי מרקטינג, מחקר ועוד למטה החברה בירושלים. סביבת העבודה מקסימה, יש שאטלים יומיים מתל אביב עד המשרד, והחברה שמה דגש מיוחד על מנטורינג, הדרכות וקידום אישי ומקצועי. הצטרפו ל-Lightricks, שלחו את קורות החיים שלכם ל-lightricks.com/careers או חפשו בגוגל Lightricks משרות. רן לוי 27:56 כעבור שנתיים של תכנונים והכנות מדוקדקות, חזרו הבריטים אל ההר בשלישית. ג'ורג' ו-11 מטפסים נוספים הגיעו אל האוורסט במרץ 1924, שכרו כמה עשרות סבלים מקומיים והחלו להקים סדרה של מחנות טיפוס לאורך המדרון הצפוני של האוורסט. מחנה הבסיס הוקם בגובה של 5,400 מטרים ומעליו חמישה מחנות נוספים שכל אחד מהם גבוה יותר מקודמו בכ-500 מטר. מה פשר מחנות הטיפוס האלו ומה מטרתם? דורון הראל מסביר. דורון הראל 18:30 מחנות טיפוס קיימים בעיקר בטיפוס על הרים גבוהים כמו בהימלאיה, שאתה לא יכול לצאת ממרגלות הר להגיע לפסגה ולחזור למטה באותו יום, כמו שעושים למשל באלפים. אתה בונה מחנה בסיס למרגלות הר, מחנה הבסיס הוא בדרך כלל בגובה של קצת יותר מ-5 קילומטר, גובה מספיק נמוך שיורדים אליו אפשר להתאושש מהגובה, לישון כמו שצריך, לאכול כמו שצריך, לצבור אנרגיה מחדש. ומעל מחנה הבסיס אתה בונה סדרה של מחנות שהם נמצאים בפחות או יותר במרחק כזה אחד מן השני שזה יום טיפוס, ואתה לא רוצה הפרש גובה של יותר בוא נאמר מ-700-800 מטר בין מחנה למחנה, מבחינת הצורך להתאקלם לאוויר הדליל באזורים הגבוהים. וכל הטכניקה של הטיפוס זה לא שאתה שם את המחנות, זה לא שאתה הולך ושם מחנה ראשון ונח כמה ימים וממשיך לעלות ושם מחנה שני, אלא אתה מטפס בטקטיקה של יו-יו. אתה עולה למחנה הראשון, חוזר למחנה הבסיס, נח מספר ימים, עולה יותר גבוה מקים עוד מחנה, יורד עוד פעם כל הדרך למחנה הבסיס. זאת אומרת כל פעם שאתה יורד אתה יורד כל הדרך עד למחנה הבסיס והכל משחק של יו-יו כזה שכל פעם אתה מנסה להגיע יותר גבוה על ההר ולהקים מחנה. רן לוי 29:44 למה יו-יו בעצם? דורון הראל 29:46 היו-יו כזה משחק זה שיווי משקל עדין בין הצורך שלך לעלות גבוה ולהתאקלם לגובה לבין הצורך של הגוף לרדת לגובה מספיק נמוך שאתה מסוגל להתאושש בו. זאת אומרת מעל 6 קילומטר גובה לא משנה כמה אתה מאוקלם לגובה, אתה בהידרדרות בלתי פוסקת. אתה מאוקלם יותר טוב ההידרדרות שלך יותר איטית, אבל אתה בהידרדרות בלתי פוסקת. אתה בגבהים האלה יכול להסתובב עם שריטה חודשיים הגוף לא מסוגל לרפא את זה. אתה יורד לעוד קילומטר יותר נמוך פתאום אחרי יומיים שלושה זה נעלם. לכן כל מחנות הבסיס בהימלאיה הם אף אחד מהם לא בגובה של יותר מ-5.5 קילומטר, שזה פחות או יותר הגבול העליון שאנחנו מסוגלים להתאושש מחדש, לאכול, לישון, לצבור כוח ואז לצאת לגיחה נוספת לאזורים הגבוהים. הגוף מתחיל לאבד את ההתאקלמות שלו לגובה בערך שבועיים שלושה אחרי הירידה למטה, אז אם אתה יורד לכמה ימים אתה לא מאבד את מה שהרווחת בעלייה למעלה ולכן העליות האלה והירידות האלה הם כורח. רן לוי 30:39 היו-יו הזה שמתאר דורון הראל הקשה מאוד על הטיפוס והציב פני הבריטים אתגרים לוגיסטיים מורכבים. למשל תוך כדי הקמתו של המחנה הרביעי בגובה של 7,000 מטר, פרצה סערה פתאומית על ההר. מטפס בריטי ו-12 סבלים טיבטים נתקעו במחנה האוהלים הקטן עם מעט מאוד מזון ושתייה וחולצו ברגע האחרון ממש לפני שקפאו למוות. במקרה אחר מלורי הוביל קבוצה של סבלים לגובה של 7,700 מטר כדי להקים מחנה חמישי, אבל כשמזג האוויר הידרדר שוב, ארבעה סבלים שחששו לחייהם החליטו לנטוש את הציוד שסחבו, הסתובבו וחזרו למחנה הבסיס. אי אפשר להאשים אותם אחרי האסון שהתרחש שנתיים קודם לכן. ניסיון ההעפלה הראשון לפסגה נכשל כי בקבוק מים שנשפך בטעות הכריח את המטפסים לבזבז שעות יקרות בניסיון להמיס מעט שלג כדי לשתות. ב-4 ביוני יצאו שני מטפסים, אדוארד נורטון, סגן ראש המשלחת, והווארד סומרוול, מטפס ורופא, לניסיון כיבוש שני של ההר. הם לא לקחו איתם מערכות נשימה. נורטון וסומרוול הגיעו עד לגובה של 8,570 מטר, שיא עולמי בטיפוס ופחות מ-300 מטר מהפסגה לפני שהמחסור בחמצן הכניע אותם והכריח אותם להסתובב בחזרה. נורטון ירד ראשון וסומרוול אחריו. כעבור זמן מה חש סומרוול שהגרון שלו מתחיל להיחסם ושהוא לא מצליח לנשום. נורטון שהיה כמה עשרות מטר מתחתיו לא היה מודע כלל למצוקה של חברו וסומרוול לא היה מסוגל לקרוא לעזרה. סומרוול הבין שהוא גוסס. הוא התיישב על מדף סלע והמתין למוות שבוודאי יבוא בכל רגע. לבסוף ברגע של השראה הוא החליט להפעיל לחץ ידני על השרעפת שלו ובאורח נס הצליח לשחרר את החסימה בגרון. סומרוול ונורטון הגיעו למחנה האוהלים ב-9:30 בלילה כשהם מוכים וחבולים. נורטון סבל מכאבי עיניים חזקים והתעוור לחלוטין למשך שלושה ימים. רן לוי 33:02 יומיים אחר כך הגיע תורו של ג'ורג' מלורי לנסות ולכבוש את פסגת האוורסט. כמטפס המנוסה ביותר במשלחת ניתנה לו הזכות לבחור בעצמו את השותף שלו לטיפוס. כולם הניחו שמלורי יבחר בנואל אודל (Noel Odell), מטפס מנוסה נוסף, אבל מלורי הפתיע את כולם ובחר דווקא במטפס הכי פחות ותיק ומנוסה, אנדרו 'סנדי' ארווין. אנדרו ארווין היה בחור צעיר, בן 21 בסך הכל. הוא היה סטודנט להנדסה מאוקספורד שמגיל צעיר הפגין שני כישורים מעולים. הראשון היה יכולת אתלטית מעולה. ארווין הצטיין בנבחרת החתירה של אוקספורד ולקח חלק במשלחת טיפוס שיצאה לשפיצברגן (Spitsbergen) בנורווגיה תחת פיקודו של נואל אודל. ארווין הרשים כל כך את אודל באתלטיות ובסדירות שלו עד שאודל המליץ עליו בפני ועדת האוורסט כחבר פוטנציאלי במשלחת הבאה לכיבוש האוורסט. אבל עם כל הכבוד לאתלטיות שלו, היה זה הכישרון השני של ארווין שהבטיח לו מקום במשלחת. ארווין היה אשף טכני יוצא דופן. עוד כשהוא היה ילד צעיר מתקופת מלחמת העולם הראשונה, הוא שלח למשרד המלחמה הבריטי שרטוט מפורט של מנגנון מכני שהמציא המאפשר למכונת ירייה שמותקנת על חרטום של מטוס לירות כדורים בין להבי המדחף של המטוס בלי לפגוע בלהבים עצמם. הניסיון של המשלחת השנייה עם מערכות החמצן שקפאו ונשברו והתפרקו ללא הרף לימד את חברי הוועדה שהמשלחת צריכה מישהו שיהיה מסוגל לתקן את המערכות האלה בזמן אמת. ארווין הצעיר שהיה מסוגל לאלתר ולתקן כמעט כל מכשיר מכני שנפל לידיו היה האדם הנכון בזמן הנכון. זו אולי גם הסיבה לכך שמלורי העדיף אותו כשותף לטיפוס במקום את אודל המנוסה יותר. למרות הניסיון מהכישלון הטרי של נורטון וסומרוול שניסו לטפס ללא חמצן, מלורי החליט לטפס עם חמצן הפעם ואולי הוא העדיף לצידו את ארווין שיהיה מסוגל להתמודד עם תקלות טכניות במערכת הנשימה, כמו התקלה שכמעט והרגה את ג'פרי ברוס בניסיון הטיפוס שנתיים קודם לכן. בנוסף מלורי וארווין בילו הרבה זמן יחד על הספינה שנשאה אותם מאנגליה להודו ולמרות פערי הגילאים ביניהם, כמעט 20 שנה, נוצר ביניהם קליק חיובי מאוד. ב-6 ביוני יצאו מלורי וארווין ממחנה הבסיס לניסיון הטיפוס שלהם. שמונה סבלים ליוו אותם למחנה החמישי בגובה של 7,700 מטרים. כשהגיעו למחנה חזרו ארבעה מהסבלים למטה והביאו איתם פתק ממלורי: 'אין רוח כאן והדברים נראים מלאי תקווה'. ארבעת הסבלים הנותרים ליוו את מלורי וארווין אל המחנה השישי והאחרון בגובה 8,170 מטרים. הם השאירו את המטפסים להעביר את הלילה על ההר וחזרו למטה עם שני פתקים נוספים ממלורי. בראשון הוא מתנצל על הבלאגן שהותיר אחריו במחנה החמישי ולא הספיק לסדר לפני שהיו חייבים לצאת לדרך. בשני הוא מציע לנואל אודל לעקוב אחריהם עם משקפת בזמן הטיפוס. ציטוט: 'נואל היקר, סביר להניח שנתחיל בטיפוס לפסגה מחר מוקדם בבוקר כדי לתפוס מזג אוויר בהיר. כנראה שכדאי לנסות ולראות אותנו חוצים את רצועת הסלעים שמתחת לפסגה כבר ב-8:00 בבוקר. שלך כתמיד, ג'ורג' מלורי'. וזה בדיוק מה שעשה אודל. הוא טיפס בכוחות עצמו אל המחנה השישי והרים עיניו אל הפסגה, ממתין לראות את שני חבריו מטפסים על המדרון כפי שהציע מלורי. השעה 8:00 בבוקר הגיעה וחלפה ומלורי וארווין לא נראו. השעות נקפו ואודל המתוח המשיך להשקיף על ההר. לפתע בשעה 12:15 בצהריים הגיעה משב רוח, פיזר מספר ערפילים שכיסו את המדרון ואז אודל ראה אותם סוף סוף. שתי דמויות שחורות וקטנטנות במרחק של כ-250 מטרים מהפסגה. אודל היה מודאג מאוד. 12:15 בצהריים הייתה שעה מאוחרת. בקצב הטיפוס הצפוי להם מלורי וארווין היו אמורים להגיע לפסגה רק בשעות הערב עם רדת החשיכה וטיפוס בחושך על האוורסט הוא עניין מסוכן מאין כמוהו. בעודו עוקב אחריהם במבטו עטפו הערפילים את ההר וכיסו את שני המטפסים. זמן קצר לאחר מכן השתנה מזג האוויר בחדות כפי שקורה לא אחת על ההר והרוחות החלו לנשוב. אודל עדיין במחנה השישי יצא מהאוהל. הוא היה משוכנע שמלורי המטפס המנוסה יבין שהמשך הטיפוס בחשיכה ובמזג אוויר שהולך ומידרדר הוא מסוכן מדי והוא יחליט להסתובב בחזרה. אודל החל לצעוק ולשרוק כדי לסמן לזוג המטפסים את מיקומו של המחנה. ארבע שעות חלפו אבל לא היה כל סימן למלורי וארווין. בשעה 4:00 אחר הצהריים החליט אודל בלב כבד לעזוב את המחנה השישי ולחזור למטה. אולי, הוא חשב לעצמו, מלורי החליט לדלג על המחנה השישי ולרדת ישר למחנה החמישי. אבל כשהגיע למחנה החמישי לא מצא שם איש. אודל העביר את הלילה במחנה החמישי ובבוקר טיפס שוב למחנה השישי. האוהל במחנה היה בדיוק כמו שעזב אותו ביום הקודם ולא היה כל סימן לשני המטפסים. אודל המשיך וטיפס עד לגובה של 8,200 מטרים כדי לחפש אותם אבל ללא הועיל. הוא פרש מספר שמיכות בצורת צלב גדול רק לשם הסיכוי הזעום שאולי מלורי וארווין הלכו לאיבוד והם עדיין מחפשים את דרכם על ההר, אבל בתוך תוכו ידע שזה ניסיון עקר וחסר תקווה. הסבירות לשרוד את הלילה על ההר בגובה הזה היא אפסית. כאוב ומדוכדך הבין אודל שהתקווה למצוא את חברו בחיים אפסה והוא חזר למחנה הבסיס. הוא וחבריו הקימו אנדרטה קטנה לזכרם של מלורי וארווין, מספר ימים לאחר מכן קיפלו את הציוד וחזרו הביתה. רן לוי 39:46 הדיווחים על מותם של ג'ורג' מלורי ואנדרו ארווין הכו את הממלכה הבריטית בהלם. הציבור הבריטי עקב בשקיקה אחר ניסיונות כיבוש האוורסט דרך דיווחי העיתונות. מבין חברי המשלחות ג'ורג' מלורי במיוחד הפך להיות הדמות הבולטת ביותר. הבריטים הוקסמו מאישיותו המיוחדת: שילוב של ג'נטלמן בריטי חובב שירה והיסטוריה ומטפס הרים מוכשר כשד. מלורי היה סוג של סמל של התרבות האנגלו-סכסית וחלום כיבוש האוורסט היה סמל לנחישות והכישרון הארגוני שהפכו את בריטניה לאימפריה. שנה קודם לכן ב-1923 בעיצומן של ההכנות למשלחת השלישית התראיין מלורי לניו יורק טיימס האמריקאי. ציטוט: 'מדוע אתה רוצה לטפס על הר האוורסט? זו השאלה שנשאל ג'ורג' ליהי מלורי, חבר בשתי המשלחות שיצאו אל פסגת ההר ב-1921 וב-1923. בגלל שהוא שם, הוא ענה. אוורסט הוא ההר הגבוה ביותר בעולם ואף אדם לא הגיע אל פסגתו. עצם קיומו של ההר אתגר. התשובה האינסטינקטיבית בחלקה אני מניח היא תשוקתו של האדם לכבוש את היקום'. סוף ציטוט. התשובה הקצרה והתמציתית הזו של מלורי 'בגלל שהוא שם' היא תשובה שהפכה במרוצת השנים למטבע לשון והכניסה את מלורי אל ספרי ההיסטוריה. היא גם יכולה להסביר לנו מדוע הפך מלורי לסמל הבלתי מעורער של הניסיונות לכיבוש האוורסט. מלורי הצליח לזקק בשלוש מילים היבט קריטי בפסיכולוגיה האנושית ויותר מזה בהוויה האנושית: הסקרנות הטבעית והשאפתנות חסרת הגבולות שמגדירה לא רק את העם הבריטי אלא את כל בני האדם באשר הם. מלורי שיקף בדמותו את החלק הזה בפסיפס של מה שהופך אותנו למי שאנחנו. והתשובה הזו יכולה גם להסביר לנו מדוע המסתורין שעוטף את היעלמם של מלורי וארווין על ההר והשאלה שהצגתי בפתיחת הפרק, האם יכול להיות שמלורי וארווין הצליחו בכל זאת להגיע לפסגה לפני שנספו, לא דועכים גם 90 שנה מאוחר יותר וממשיכים לטרוד את מנוחתנו עד היום. תחשבו על זה ככה. ב-1953 כשכבשו הילרי ונורגיי את פסגת האוורסט, הם עשו את זה כשהם נהנים ממיטב הטכנולוגיה שהייתה זמינה למטפסים בשנות ה-50: מערכות חמצן טובות ואמינות יחסית, מערכות תקשורת, ביגוד תרמי משופר וציוד טיפוס חזק וקל יותר מכל מה שהטכנולוגיה בתקופתו של מלורי יכולה הייתה להציע בשנות ה-20. רק לשם הדוגמה הבגדים שלבשו מלורי וחבריו לא היו הבגדים הטרמיים הדקיקים והגמישים שאנחנו מכירים היום. אחד ההיסטוריונים שחקר את הסיפור כתב כך. ציטוט: 'הם לבשו סוודרים עשויים צמר בעבודת יד וג'קטים עדינים מכותנה. יכולת ללבוש את הבגדים האלה ולצאת לארוחת ערב במסעדה ולא להיראות חריג בשום צורה. החוליה החלשה ביותר שלהם הייתה הנעליים. ברגע שהפסקת ללכת הן היו מתחילות לקפוא'. סוף ציטוט. בהינתן הדברים האלה, אם מלורי וארווין הצליחו לנצח את ההר ולכבוש את הפסגה למרות שלא היה להם את כל הציוד המתקדם והמודרני, זה אומר משהו על גדולתה של הרוח האנושית. תקראו לזה רומנטיקה, תקראו לזה אשליה, אבל באיזשהו מקום אם מלורי וארווין הצליחו לכבוש את האוורסט עם ציוד כל כך פשוט ופרימיטיבי, זו אולי הוכחה שאנחנו בני האדם מסוגלים לדברים גדולים ודגולים לא רק בגלל שאנחנו יודעים לבנות כלים טובים אלא גם בזכות מי שאנחנו, בזכות הנחישות והסקרנות והתשוקה לכבוש את היקום כפי שהגדיר את זה מלורי. מאזינים בוגרים יותר אולי זוכרים את סדרת הטלוויזיה המיתולוגית מקגייוור. גיבור הסדרה אנגוס מקגייוור, כן היה לו שם פרטי, הוא היה סוכן חשאי ומדען חובב שהתגבר על נבלים ורשעים אבל בניגוד לג'יימס בונד למשל הוא לא עשה את זה עם אקדחים וגאדג'טים טכנולוגיים אלא בעזרת אלתורים והמצאות שהוא הגה על המקום ויישם באמצעים שעמדו לרשותו. זה גם היה סוד הקסם של מקגייוור. אם הוא היה מחסל את הנבלים באמצעות רובה ציד, זה נחמד, אבל זה שהוא הצליח לפוצץ את המפקדה של הרעים בעזרת שני מקלות ארטיק, מסטיק בזוקה וגומייה לשיער - זה כבר משהו אחר לגמרי. הצלחה כזו שמה דגש על הייחודיות של מקגייוור כאדם בניגוד לציוד מתוחכם כזה או אחר. זו גם הסיבה שבתור ילד כל כך הערצתי אותו עד שביקשתי מהספר שלי בזמנו שיעשה לי תספורת מקגייוור. כן, שנות ה-80 היו שנים קשות. רק אל תצפו לראות תמונה שלי מהתקופה ההיא, זה יורד איתי לקבר העניין הזה. אני חושב שכל מי שהיה בסביבה כשאילן רמון ז"ל נהרג באסון המעבורת קולומביה יכול להבין את האבל שנפל על בריטניה למשמע החדשות הקשות. באזכרה הממלכתית שנערכה לכבודם של שני המטפסים בקתדרלה של סיינט פול השתתפו כל צמרת המדינה כולל המלך ג'ורג' החמישי, ראש הממשלה וכל שרי הקבינט. אוניברסיטת קיימברידג' קראה את אחד הקולג'ים של המוסד על שמו של מלורי, התלמיד לשעבר. מאז ועד היום ישנם מי שעוסקים באובססיביות אפילו בניסיון לפתור את התעלומה שעוטפת את היעלמם של מלורי וארווין ובעיקר בשאלה האם הצליחו לכבוש את פסגת האוורסט לפני שמצאו את מותם. דבר אחד ברור לכולם; עצם העובדה שאודל ראה את השניים פחות מ-300 מטר מהפסגה אין פירושה שהצליחו להגיע אליה. 300 מטר אולי נראים לי ולכם כמו מרחק טריוויאלי שאפשר לעבור אותו בשתיים-שלוש דקות של הליכה מתונה אבל כפי שמסביר דורון הראל המציאות על האוורסט שונה לגמרי. דורון הראל 45:50 מצד אחד זה כמעט, מצד שני זה עדיין נצח. זאת אומרת 400 מטר הפרש גובה בגבהים האלה גם אם הכל אופטימלי אנחנו מדברים על לפחות ארבע שעות טיפוס ועוד שעתיים ירידה. זאת אומרת גם אם הכל במצב אופטימלי: אתה, המצב על ההר, מזג האוויר - אנחנו מדברים על שש שעות. שש שעות זה נצח. אז זה שהגעת ל-400 מטר לפסגה לא באמת אומר שאתה כמעט שם. רק בשביל לסבר את האוזן, באותה משלחת שהילרי וטנזינג בסופו של דבר הגיעו לפסגה, שלושה ימים קודם היו שני מטפסים אחרים שהיו אמורים להיות ראשונים אל הפסגה שנעצרו 60 מטר מתחת לפסגה. 60! אז זה נותן אני חושב מושג הקושי. אז כך שבאמת 400 מטר לפסגה זה עדיין אינסוף, זה לכאורה קרוב תכלס זה מאוד מאוד מאוד רחוק. רן לוי 46:37 בוא תספר לי שנייה את החוויה האישית שלך באותם מאות מטרים אחרונים בטיפוס, איך אתה הרגשת בשלב הזה? דורון הראל 46:44 תראה, אני טיפסתי מן הצד הדרומי. מן הצד הדרומי הקטע הכי קשה של הטיפוס זה 60 המטר האחרונים. אתה מגיע לאיזשהו כיפה כיפה קטנה שנקראת הפסגה הדרומית שהגובה שלה 8,790 מטר והקטע האחרון בין הפסגה הדרומית לפסגה העיקרית שם הוא הקטע הכי מסובך גם בגלל גם בגלל החשיפה, יש שם מסלול שחלקו תלול. יש מצוק שנקרא מדרגת הילרי שגובהו 15 מטר והוא כמעט קיר סלע אנכי. אגב היה, במפולת ב רעידת האדמה שהייתה בנפאל לפני שלוש שנים המצוק הזה התפרק כמעט לגמרי, הוא לא כל כך קיים עכשיו. ולפני זה יש רכס מאוד מאוד צר כמו סכין שאתה פשוט צריך ללכת עליו ומשני הצדדים יש לך נפילה של איזה 3.5 קילומטר ואתה בגובה הזה של 8,800 מטר בקושי מסוגל לחשוב כמו שצריך. אין שם חבל, אתה לא קשור לאחרים, אתה לא מחובר לשום דבר, הכל מאוד מאוד על הקצה שמה. אז גם כשאתה 60 מטר מתחת לפסגה אתה עדיין לא יודע אם הפסגה הולכת להיות שלך או לא. רק כשטיפסת מעל מדרגת הילרי וביני לבין הפסגה היה לא יותר מאשר מדרון מתון בלי שום שום מכשול בינינו - זאת הייתה הפעם הראשונה שהבנתי שאני הולך להגיע לפסגה. אז אם אתה 60 מטר מתחת לפסגה אתה אתה עדיין לא שם. רן לוי 48:04 הדיון בשאלה האם הצליחו או לא הצליחו מלורי וארווין לכבוש את הפסגה מתמקד בשני מישורים עיקריים: דרגת הקושי של הטיפוס וכמות החמצן שהייתה זמינה לשניים. בואו נתחיל משאלת החמצן. בקצב עלייה טיפוסי היו להם בין שמונה ל-11 שעות טיפוס לפניהם מהנקודה שבה ראה אותם אודל לאחרונה. אם מלורי וארווין סחבו על גבם שני בלוני חמצן כל אחד כפי שהיה מקובל בקרב חברי המשלחת, סביר מאוד להניח שהחמצן היה אוזל להם לפני שהם היו מצליחים להגיע לפסגה. במקרה כזה ובהתחשב בחוסר הניסיון של ארווין, סביר להניח שמלורי החליט לוותר על ניסיון הטיפוס והשניים הסתובבו בחזרה. עם זאת, ישנה אפשרות שמלורי לקח איתו שלושה בלוני חמצן במקום שניים, ובמקרה כזה יכול להיות שהוא הורה לארווין להסתובב ולחזור אבל הוא עצמו המשיך בטיפוס אל הפסגה. חשוב לזכור שזאת הייתה הפעם השלישית שמלורי ניסה לכבוש את האוורסט ובגילו המתקדם, נושק ל-40, יכול להיות שהוא לא היה מקבל הזדמנות נוספת. אולי הוא הרגיש שהטיפוס הזה הוא הכל או כלום והוא היה מוכן לקחת את הסיכון למרות מזג האוויר והשעה המאוחרת. שנים רבות לאחר מכן ב-1999 נמצא אחד מבלוני החמצן של הזוג בגובה של 8,564 מטרים. התגלית הזו מלמדת אותנו שמלורי וארווין הצליחו להגיע לפחות לגובה הזה, אבל לא יותר מזה. המישור השני הוא שאלת קושי הטיפוס. לאורך מסלול הטיפוס במדרון הצפוני של ההר בגובה שבין 8,500 ו-8,700 מטרים ישנם שלושה צוקים בולטים שזכו לכינוי 'שלושת המדרגות'. המדרגה השלישית קלה יחסית לטיפוס. המדרגה הראשונה היא קצת יותר מורכבת. מדובר באוסף של סלעים גדולים שמהווים מכשול לא קל עבור המטפסים. סלעים שגבו מספר קורבנות לאורך השנים. למעשה למרגלות המדרגה הראשונה ישנה גופה שזכתה לשם 'המגפיים הירוקות', לא קשה לנחש מדוע, שהפכה לנקודת ציון עבור המטפסים וגם מעין תמרור אזהרה. המדרגה הקשה והמסובכת ביותר לטיפוס היא המדרגה השנייה. מצוק סלעי באורך של כ-40 מטרים שחמשת המטרים האחרונים שלו הם קיר אנכי כמעט לחלוטין. למרות ניסיונו וכישוריו המוכחים של ג'ורג' מלורי, לא בטוח שהוא וארווין היו מסוגלים לעבור את המדרגה השנייה בהינתן הקשיים שעמדו מולם על ההר. כיום רוב המטפסים שמטפסים על המדרון הצפוני של האוורסט עוברים את המדרגה השנייה בעזרת סולם שהניחו שם מטפסים סינים בשנות ה-70. למלורי וארווין לא הייתה פריבילגיה כזו כמובן, אבל גם אם בכל זאת הצליחו לעבור את המדרגה השנייה, יכול להיות שזה לקח להם כל כך הרבה זמן שהם היו מוכרחים להסתובב ולחזור לפני רדת הלילה. כאן נכנסת לתמונה עדותו של נואל אודל, מי שטיפס אל המחנה השישי כדי לסייע למלורי וארווין והיה האדם האחרון שראה אותם בחיים לפני שהעננים עטפו ובלעו אותם. אודל כתב ביומנו שראה את השניים מטפסים על מדרון שמכונה 'הפירמידה האחרונה'. הפירמידה האחרונה הוא המקטע שבין המדרגה השנייה לשלישית. במילים אחרות, מלורי וארווין הצליחו לעבור את המדרגה השנייה וזה אומר שהיה להם סיכוי תיאורטי להגיע לפסגה למרות השעה המאוחרת, שהרי המדרגה השלישית והאחרונה היא קלה יחסית. אבל יש הרבה מטפסים שטוענים שאודל התבלבל. הטיפוס על המדרגה השנייה הוא כל כך קשה שלא סביר שמלורי וארווין הצליחו לעבור אותה עד השעה שבה ראה אותם, 12:15 בצהריים. אודל חשב שהוא רואה אותם על הפירמידה האחרונה כשבעצם הם היו עדיין לפני המדרגה השנייה. הטיעון הזה הוא כל כך משכנע עד שאפילו אודל עצמו החל להטיל ספק במה שראו עיניו באותו יום והסכים שיכול להיות שטעה בזיהוי המקום. שוב אנחנו נמצאים בפני צומת לא ברורה: אם אודל ראה את מלורי וארווין על הפירמידה האחרונה, יש סיכוי שהם הצליחו להגיע לפסגה בזמן. אם הם לא היו על הפירמידה האחרונה, סביר להניח שלא הצליחו. ללא הוכחות לכאן או לכאן, אנחנו לא יכולים לדעת. ב-1933 נתגלה רמז מסקרן ראשון. משלחת בריטית שניסתה שוב לכבוש את ההר ללא הצלחה גילתה את גרזן הקרח של אנדרו ארווין מוטל על הקרקע בגובה 8,450 מטרים, קצת לפני המדרגה הראשונה. כולם תמימי דעים: ארווין לא היה נוטש את גרזן הקרח שלו סתם כך, ומכאן שסביר להניח שהגרזן נפל מידו אולי ברגע שהחליק ונפל אל מותו. משמעות הגילוי הזה היא שמלורי וארווין הגיעו לכל הפחות למדרגה הראשונה ושסביר להניח ששם גם התרחש האסון שפקד אותם. האם התרחש האסון הזה בזמן הטיפוס לפסגה או שאולי כבר היו בדרך חזרה? האם נהרג ארווין הטירון כשניסה לחזור לבדו אל האוהל אחרי שמלורי הורה לו לחזור והמשיך לטפס לבדו? לא ברור. 50 שנה חלפו והתעלומה נותרה בעינה. ואז ב-1975 טיפסה על המדרון הצפוני משלחת של מטפסים סינים שהקימה מחנה אוהלים בגובה של כשמונת אלפים מאה וחמישים מטרים. אחד מהם יצא מהאוהל והתרחק מעט מהמחנה, אולי כדי לחלץ איברים או מכל סיבה אחרת, ואז הבחין בגופתו הקפואה של מטפס אנגלי. הוא ידע מיד שמדובר במטפס אנגלי בגלל סגנון הבגדים שעל הגופה: סוודר מצמר, ג'קט אופנתי ורצועות שלייקס על המכנסיים. הגופה שכבה על צידה מתחת למדרגת סלע ופצע גדול היה פעור באחד מצדי פניה. לפני שאתם שואלים את עצמכם - לא, המטפס הסיני לא ניסה להוריד את הגופה אל המחנה. זה לא משהו שעושים על האוורסט. פסגת האוורסט זרועה בגופות קפואות של מטפסים שאיבדו את חייהם על ההר, כמו למשל אותם 'המגפיים הירוקות' המפורסמות. סיבה אחת לכך היא סוג של מסורת רומנטית שקצת מזכירה לי את המסורת של הימאים: מי שמת בים נקבר בים ומי שמת על ההר נשאר על ההר. איך אמר לי דורון הראל? יש נוף יפה וזה עדיף מלהיקבר בקומה השלישית בבית העלמין של חולון. סיבה שנייה וקצת יותר מעשית היא שבגבהים האלה לאף אחד אין את תעצומות הנפש והמשאבים הגופניים הדרושים כדי לסחוב גופה קפואה כל הדרך למטה. אתה מתרכז כולך בהישרדות ובמטרה של הגעה לפסגה ולא נשאר בך פירור של אנרגיה פיזית או מנטלית למשימות אחרות. המטפס הסיני חזר למחנה וסיפר על הגילוי שלו לשותפו לאוהל. לרוע המזל, יום לאחר מכן לפני שהספיק לפרט היכן בדיוק ראה את הגופה נספה המטפס הסיני במפולת שלגים פתאומית ולקח את סודו אל הקבר הקפוא. רן לוי 55:32 השמועה על גילוי הגופה הציתה מחדש את הספקולציות והמסתורין. לא היה אף מטפס אנגלי אחר שנספה באותו האזור, כך שמדובר כמעט בוודאות באחד משני המטפסים המיתולוגיים. זאת ועוד; המדרון שעליו כנראה נראתה הגופה נמצא כמעט בקו ישר מתחת לנקודה שבה נתגלה גרזן הקרח של אנדרו ארווין. מכאן שסביר מאוד להניח שמדובר בגופתו של המטפס הצעיר. ב-1999 יצאה אל האוורסט משלחת מחקר ששמה לעצמה למטרה לאתר את גופתו של אנדרו ארווין. חברי המשלחת, בריטים, גרמנים ואמריקאים, נעזרו במחקרים וצילומי לוויין כדי לאתר את מיקומו המשוער של מחנה האוהלים שהקימה המשלחת הסינית ב-1975, מתוך כוונה לסרוק את השטח בסביבתו הקרובה. ב-1 במאי 1999 הגיעה המשלחת אל נקודת החיפוש וחבריה נפרסו בשטח והחלו לסרוק את המדרונות. אחד המחשפים היה מטפס אמריקאי בשם קונרד אנקר (Conrad Anker). הוא הביט למעלה אל הנקודה שבה נתגלה בזמנו גרזן הקרח של אנדרו ארווין וניסה לצייר בדמיונו את מסלול הנפילה האפשרי של המטפס והיכן יכול היה להיעצר. הוא עקב בעיניו אחר מסלול הנפילה המשוער ולפתע נחו עיניו על גופה קפואה. הוא התקרב אליה אבל לא, זו לא הייתה גופתו של ארווין. הבגדים היו מודרניים מדי. מצד שני המקום שבו נחה גופתו של המטפס המודרני האלמוני אפשרה לאנקר להבין טוב יותר היכן עשויה להיעצר גופה שנסחפה על ידי הרוח במשך 75 שנה. הוא הביט ימינה ושמאלה על המדרון ואז הוא ראה אותה; נקודה לבנה קטנה. לא סלע ולא שלג. קצה רגל. אנקר התקרב אל הגופה ומיד הבין שמצא את מה שחיפש. שאריות של סוודר עשוי צמר הסגירו את זהותו של המטפס שהיה קבור מתחת לשכבה דקה של חול ואבנים. הוא הרים את מכשיר הקשר שבידו אבל היסס. על ההר היו באותו הזמן המון מטפסים אחרים שכולם האזינו על אותם התדרים. אם הוא יאמר לחבריו למשלחת: 'היי, מצאתי את גופתו של אנדרו ארווין', בתוך כמה שעות כל האזור יהיה שורץ במטפסים שירצו פיסה משלהם בתהילת הגילוי. אז במקום זאת הוא הזמין אליו את כל המחפשים האחרים ל'הפסקת התרעננות של תה וחטיפים'. חלק מחבריו למשלחת לא הבינו מה הוא רוצה מהם. הם התחילו את החיפושים מילולית לפני רבע שעה. 'מה הפסקת התרעננות עכשיו?'. אבל אנקר התעקש ולבסוף נפל לכולם האסימון. הגופה הקפואה הייתה שקועה למחצה בקרקע עם הפנים למטה. הרוח קרעה במרוצת השנים את הסוודר והמכנסיים וחשפה עור שהלבין תחת קרינת השמש, אבל פרט לכך היה במצב שימור מעולה. מזג האוויר הקפוא הפך את הגופה לכמעט מומיה. שתי הידיים ואחת הרגליים היו שבורות. עדות אילמת לעוצמת הנפילה ואולי לניסיון נואש של המטפס להיאחז בסלעים ולבלום את נפילתו. פצע גדול בקוטר של כדור גולף ממוצע היה פעור בגולגולת, ככל הנראה פצע קטלני. חבל עבה היה קשור ומהודק בעוצמה סביב המותניים, עובדה שלימדה את המגלים שאנדרו ומלורי היו ככל הנראה קשורים זה לזה בזמן האסון הטרגי. קונרד אנקר ועמיתיו החלו מפשפשים בבגדיה של הגופה הקפואה כדי למצוא חפצים שאולי נותרו עליה, בזמן שאחד מהם כבר החל לחרוט כתובת זיכרון על אבן גדולה שעמדה בסמוך: 'אנדרו סנדי ארווין, 1902-1924'. אבל אז הרים אחד מהם את קצה הסוודר של הגופה ממש מאחורי הצוואר וראה שם פתקית עם שם: 'ג'ורג' מלורי'. כולם היו כל כך בטוחים שמצאו את ארווין בגלל שהגופה הייתה בדיוק מתחת לנקודה שבה נתגלה גרזן הקרח שלו. אבל לא, זה לא היה ארווין, זה היה מלורי בכבודו ובעצמו. רן לוי 60:05 בכיסיו של מלורי נמצאו מספר פריטים: נייר, עיפרון, מד גובה קטן, שעון יד וגם זוג משקפי שלג כהים שלמים ותקינים. משקפי השלג האלה היו רמז מסקרן עבור התעלומה שלנו. משקפי שלג חובשים באור יום כשהשלג בוהק. העובדה שהמשקפיים היו בכיסו של מלורי בעת שנפל אל מותו מלמדת אותנו אולי שהאסון התרחש בשעות הערב או הלילה. האם ייתכן שהמטפסים נספו כשניסו לרדת מההר בשעות הלילה אחרי שכבר הגיעו לפסגה בשעות האור? שעון היד שנמצא בכיסו של מלורי יכול היה לפתור עבורנו את התעלומה הזו אולי, אבל למרבה הצער השעון נמצא שבור וללא המחוגים שלו כך שאנחנו לא יכולים לומר מתי ספג את המכה שהרסה אותו. גם מערכת החמצן שנשא מלורי על גבו לא נמצאה, כך שאנחנו עדיין לא יודעים לומר אם נשא על גבו שניים או שלושה בלוני חמצן. אנקר וחבריו אספו את כל הציוד שהצליחו למצוא על מלורי ובסביבתו וקברו את הגופה תחת גל אבנים קטן. אגב אם אתם סקרנים, צלם של ה-BBC ליווה את משלחת החיפוש לכל אורך הדרך והסרט שצילם, 'Lost on the Everest: The Search for Mallory and Irvine', זמין במלואו ביוטיוב. אני אשים קישור אליו בפוסט של הפרק. אם כן, גם גילוי גופתו של ג'ורג' מלורי לא פתרה את החידה בת 100 השנים והותירה אותנו עם המון סימני שאלה. דורון הראל מאמין שלמרות כל חצאי הרמזים המסקרנים, התשובה תהיה כנראה שלילית. דורון הראל 61:42 אני חושב שהרוב המטפסים לא חושבים שהגיעו לפסגה. זאת אומרת לא חשבו שהגיעו לפסגה. תראה, זה גם היה די רחוק, גם מתחת מתחת שעה מאוחרת ביום - 1:00 בצהריים, תראה הם 300 מטר מן הפסגה, 1:00 בצהריים עם כל מה שיש לפניהם, אם הכל הולך פרפקט הם היו מגיעים לפסגה בערך בחושך. להגיע לפסגה של האוורסט בחושך או שעה לפני החושך - לא טוב. אז לא כל כך האמינו שהם הגיעו לפני שמצאו את הגופה, ואחרי שמצאו את הגופה באותו קו ישר שם למטה זה רק איכשהו קצת חיזק את ההשערה: מה הם גם הלכו משם עד לפסגה וגם אז הוא נפל בדיוק באותו אזור? אני חושב שהתפיסה שרוצים מי שמנסה להוכיח שהם הגיעו למעלה זאת כמו שאתה אומר זה בעיקר העניין של השאיפה הרומנטית; הנה הם כבר מתו שם ונעלמו אז לפחות תן להם את הפרס הזה שהגיעו לפסגה, אבל רוב המטפסים לא באמת חושבים שהם הגיעו. דורון הראל 62:29 ודורון מזכיר לנו דבר חשוב נוסף שאסור לשכוח. יש דבר נוסף, אתה יודע, בטיפוס הרים אולי הפסגה זה הפסגה, אבל טיפוס על הר מסתיים כשאתה יורד למטה. רוב התאונות, 85% מן התאונות בטיפוס הרים יתרחשו בדרך למטה. להגיע לפסגה זה לא סוף הדרך. אה, אז גם אם הם הגיעו אל הפסגה וזה אחלה, לטפס על ההר זה אומר גם לעלות למעלה וגם לרדת למטה. ואת זה הראשונים שעשו זה עדיין הילרי וטנזינג. תמיד הדרך למטה היא מסוכנת ומאתגרת יותר. היא אולי יותר קצרה ויותר קלה פיזית, אבל הדרך למטה היא בעיה. היא בעיה. רן לוי 63:05 מה האתגר בירידה לעומת העלייה? דורון הראל 63:08 ערימה שלמה של דברים. זה גם המצב הפיזי שלך. אתה אחרי יום מאוד ארוך. גם מצב של מזג אוויר. אתה יוצא בבוקר מזג אוויר טוב, אם הוא לא טוב לא תצא. כשאתה יורד אתה צריך לצאת לרדת בכל מזג אוויר, יכול להיות שהוא הוא ישתבש. המצב של השלג על ההר; אחרי שכל היום השלג קופח עליו, גם עם ה גם עם הטמפרטורה הנמוכה, מצב השלג הרבה פחות הרבה פחות יציב. אה, כל חתול יודע שיותר פשוט לטפס על עץ מאשר לרדת ממנו, טכנית. וכל הדברים האלו אפילו אתה יודע מה, אפילו אל תחשוב על מעידה במדרגות שאתה עולה או מעידה במדרגות שאתה יורד - מה יגמר פחות טוב? וכל הדברים האלו יחד הופכים את ה הירידה להרבה יותר מסוכנת. רן לוי 63:51 כך או כך גילוי גופתו של מלורי הוביל לכך שבשנות ה-2000 יצאו עוד מספר משלחות חיפוש אל ההר. הגורם שדרבן את משלחות החיפוש החדשות לא היו הפריטים שנתגלו בכיסיו של מלורי אלא דווקא הפריטים שלא נתגלו עליה. יש שני פריטים שהמחפשים מקווים למצוא שעשויים לפתור את התעלומה הזו אחת ולתמיד. הפריט הראשון הוא תמונה. תמונה קטנה של רוז מלורי, אשתו של ג'ורג'. מלורי התכוון להניח את תמונתה של אשתו על פסגת ההר במעין מחווה רומנטית. התמונה הזאת לא נמצאה בכיסיו של מלורי. האם פירוש הדבר שמלורי הצליח להגיע לפסגה והניח את התמונה שם, או אולי הועפה התמונה מכיסו בזמן הנפילה? הפריט השני הוא מצלמה. ג'ורג' מלורי נשא עליו מצלמה קטנה מתוצרת קודאק כדי לתעד את הרגע שבו יגיעו לפסגה. המומחים מעריכים שאם תימצא המצלמה אפשר יהיה בסבירות גבוהה לפתח את הפילם שבתוכה גם אחרי כמעט 100 שנה של שהייה על ההר. אין כמעט ספק שאם מלורי וארווין הצליחו להגיע לפסגה הם צילמו שם תמונה וזאת תהיה ההוכחה המוזהבת והבלתי ניתנת לערעור שהם אכן כבשו את פסגת האוורסט 30 שנה לפני הילרי ונורגיי. אבל לא, המצלמה לא הייתה בכיסו של מלורי. יכול להיות שגם היא הועפה מכיסו בזמן הנפילה אבל יכול להיות מאוד להיות שהוא נתן אותה לארווין. התשובה נמצאת על ההר. נזכור שהמטפס הסיני מ-1975 תיאר גופה של ג'נטלמן אנגלי שוכבת על צידה מתחת למדף סלע קטן בעוד גופתו של מלורי נמצאה קבורה למחצה בקרקע עם הפנים למטה. אם המטפס הסיני צדק הרי שגם גופתו של ארווין צריכה להיות פחות או יותר באותו האזור, ממתינה לנו שנגלה אותה. ובכיסה אולי מצלמת הקודאק שתשים סוף לכל הוויכוחים והספקולציות ותקנה למי שיגלה אותה תהילת עולם ואולי גם חוזה תקשורת שמנמן בהיקף של כמה מיליוני דולרים. כל משלחות החיפוש עד כה חזרו בידיים ריקות, אבל האוורסט כמו האוורסט תמיד יכול להפתיע אותנו. רן לוי 66:29 זהו, עד כאן. תודה רבה לדורון הראל שהתראיין בפרק. אחרי שפרש מקריירת הטיפוס המפוארת שכללה טיפוס על כל שבע הפסגות הגבוהות בכל אחת מהיבשות, דורון פנה לכיוון אחר. היום הוא בעליה של חברה שמפעילה בקתות הרים בשמורה מבודדת בשם Nuk Tessli בהרי הרוקיז הקנדיים ומוציאה מבקרים לטיולים בהרים. מעט התמונות שראיתי באתר של דורון עושות רושם שמדובר באזור מדהים. טבע פראי ומבודד מהעולם החיצוני שאפשר להגיע אליו רק עם מטוס שנוחת על האגם באזור. אז אם טיולי טבע קסומים הם כוס התה שלכם, בקרו באתר של בקתות ההרים: www.nuktessli.co.il. רן לוי 67:19 מיד נמשיך אל עדכונים לגבי הרצאה שלי על סמים נרקוטיים, טיול שאני עומד להדריך ביפן בעוד מספר חודשים, שאלה 'עושים היסטוריה' חדשה ועוד, אבל ראשית חסות. רן לוי 67:35 עצמו עיניים ודמיינו את הנכדים שלכם בעוד 50 שנה עם האוזניות על הראש, מאזינים לסיפורם של אבות אבותיהם. דמיינו אותם שומעים על סבא, גיבור המלחמה האמיץ. דמיינו אותם מגלים את סיפור האהבה הגדול של סבא וסבתא. דמיינו אותם גאים באבא, איש העסקים האגדי. אנחנו ב'פודקאסט ישראל' מאמינים שפודקאסטים הם הדרך הטובה ביותר לשמר זיכרונות משפחתיים חשובים. יש משהו בעוצמה של האודיו שמעביר רגש כמו שאי אפשר להעביר בשום צורה אחרת. 'סיפור משפחתי' הוא פודקאסט דוקומנטרי על המשפחה שלכם. טובי אנשי הרדיו בישראל יראיינו את הגיבורים האישיים שלכם, יחקרו את העבר ויוסיפו קטעי ארכיון, ויתוו מהיסטוריה המשפחתית שלכם סיפורים מרתקים וסוחפים, כאלה שגם הנכדים והנינים שלכם יאזינו להם בעיניים נוצצות וישאבו מהם השראה ועוצמה לחיים שלהם. אל תיתנו לסיפור המשפחתי שלכם ללכת לאיבוד, הדורות הבאים יודו לכם. צרו איתנו קשר ב-info@podil.net או בקרו ב-familysounds.co.il. 'סיפור משפחתי' - מתנה שנשמרת לדורות, בעברית ובאנגלית. רן לוי 69:39 באפריל הקרוב אנחנו מתכננים לכם סדרת אירועים מרתקת במיוחד. אנחנו ברשת 'עושים היסטוריה' חברנו ל-Think and Drink Different, חברת הרצאות ותיקה ומצליחה, כדי לארגן סדרת הרצאות שתיסוב כולה סביב סמים וחומרים משני תודעה. למה דווקא סמים? ה-20 באפריל, אם לא ידעתם, נחשב באופן חצי רשמי שכזה כיום המריחואנה הבינלאומי, אז זה היה די טבעי ללכת לכיוון הזה. כל ההרצאות יתקיימו בפאבים ומקומות דומים באזור המרכז. אפשר לרכוש כרטיס להרצאה בודדת מתוך הסדרה וגם כרטיס מוזל לשלוש הרצאות. פרטים מלאים על ההרצאות, המרצים, היכן ומתי תתקיים כל הרצאה תמצאו ב-ranlevi.com/drugs. אז אילו הרצאות מתוכננות לנו? ובכן, דוקטור רביד דורון ירצה על תעלומת המוח המתמכר: קוקאין, אקסטזי ומריחואנה והשפעתם על המוח. קובי חוברה ירצה על סמים ומלחמה. ארז גולדשטיין ידבר על 'זהירות, האיוואסקה - הצמח שעשוי לשנות לך את התודעה'. אני אעביר הרצאה תחת הכותרת 'האבולוציה של הסמים הנרקוטיים' - איך השתנו סמים כדוגמת האופיום יחד עם התפתחותה של הכימיה המודרנית ומהן ההשלכות של השינויים האלה. שוב, לרכישת כרטיסים וכרטיסים מוזלים, פרטים מלאים ורשימת ההרצאות - כנסו ל-ranlevi.com/drugs. רן לוי 71:03 תגידו, בא לכם לטייל איתי ביפן? אני לא שואל באופן תיאורטי. באוקטובר הקרוב אני אדריך טיול של 12 יום בטוקיו, הירושימה וקיוטו, ואתם מוזמנים להצטרף. מי שמארגנת את הטיול היא חברת 'פוטו טבע', חברת טיולים ותיקה ומנוסה מאוד, ואליי הצטרפו עוד שני מדריכים: מדריך ישראלי מנוסה ומדריך תרבויות מקומי. לכל מדריך יהיה תפקיד משלו בהדרכה של הטיול, והתפקיד שלי יהיה להעניק לכם מבט רחב על התרבות, ההיסטוריה והטכנולוגיה היפניים. בכל יום של הטיול אני אעביר הדרכות סביב נושאים שונים ומגוונים. למשל, על רעידות אדמה ואיך היפנים בונים את המבנים שלהם כדי להתמודד עימן, על היחסים המורכבים של היפנים עם כורים גרעיניים לפני ואחרי הדליפה המפורסמת בפוקושימה, על הטכנולוגיה של ה-Bullet trains המהירות והמפורסמות ועוד ועוד ועוד. פרט להדרכות שלי, נבקר במקומות המדהימים שיש ליפן להציע: מבתי תה ומקדשים בקיוטו ועד מרכזי ההייטק והגאדג'טים של רובע שיבויה בטוקיו. לפרטים נוספים והרשמה, כנסו לקישור bit.ly/ranjapan. שוב, לטיול ליפן בהדרכתי באוקטובר הקרוב - bit.ly/ranjapan. רן לוי 72:28 שאלת 'עושים היסטוריה' ברוח הפרק הנוכחי: מה הדבר שעשיתם, יצרתם או השגתם שאתם הכי גאים בו? במקרה שלי, די ברור שהדבר שאני הכי גאה בו הוא כמובן 'עושים היסטוריה'. דבר אולי הכי משמעותי שעשיתי בחיי, אבל אם אני שם כרגע את 'עושים היסטוריה' בצד, הייתי די גאה בעצמי כשסיימתי את קורס חובלים של חיל הים בזמנו. אחרי שהעיפו אותי מקורס טיס, ותכל'ס בצדק כי טייס גדול לא היה יוצא ממני, היו לי הרבה ספקות לגבי מי אני ומה היכולות שלי. וכשסיימתי בהצלחה את קורס חובלים, זה נתן לי המון ביטחון מחודש בעצמי. מה איתכם? מה הדבר שאתם הכי גאים בו? ספרו לי בקבוצת ודף הפייסבוק שלנו, ואני אקרא כרגיל את תשובותיכם בפרק הבא. כתמיד, אם אתם אוהבים את 'עושים היסטוריה' ומעוניינים לתמוך בה, אתם מוזמנים לרכוש מספרי הזמינים באתר. כל הספרים מגיעים עם הקדשה אישית. בנוסף אני מזכיר שניתן כעת לפרסם גם ב-Malicious Life, פודקאסט אבטחת המידע שאני מגיש באנגלית לקהל בינלאומי. פנו אליי למייל info@podil.net לפרטים נוספים על Malicious Life ועל האפשרות ליצור באמצעותנו פודקאסט ייעודי עבורכם ועבור הארגון שלכם. 'עושים היסטוריה' הם העורכים והמפיקים דור קומט ודניאל זיסמן, והעורך החדש שלנו, טרי טרי, איתמר סוויסה. איתמר, ברוך הבא לצוות. שרה סילבצקי מנהלת הקהילות והאחראית על 'סיפור משפחתי' ו-Speakers, אביב שם טוב מנהל המכירות, דני טימור המנהל העסקי ואני, רן לוי, כותב ומגיש. נשתמע בעוד שבועיים. להתראות.
        ]]></content:encoded>
    </item>
    
    <item>
        <title>[עושים היסטוריה] 266: למה אנחנו מקללים?</title>
        <link>https://mat-mo.github.io/podtext/episodes/vshym-hystvryh/vshym-hystvryh-266-lmh-nkhnv-mqllym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-266-lmh-nkhnv-mqllym.html</guid>
        <pubDate>17 בפברואר 2019</pubDate>
        <description>Transcript for [עושים היסטוריה] 266: למה אנחנו מקללים? from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. קריין 01:13 חושבים על תואר שני בתחומי ההנדסה והטכנולוגיה? פתחו את היומנים. אוניברסיטת בן גוריון בנגב מזמינה אתכם למפגש חשיפה לתארים מתקדמים ולמחקר בפקולטה למדעי ההנדסה ב-5 במרץ 2019 בקמפוס האוניברסיטה בבאר שבע. התארים המתקדמים בפקולטה להנדסה מבוססים על עשייה מחקרית בין תחומית באוניברסיטה, מתוך תפיסה שקוראת תיגר על הגדרת התחומים הרגילה וההבנה שזו הדרך הנכונה לחקור וללמוד הנדסה. לפקולטה קשרים הדוקים עם התעשייה ושיתופי פעולה ייחודיים עם חברות פארק ההיי טק הצמוד לאוניברסיטה. ובנוסף תוכניות משותפות עם אוניברסיטאות מובילות בעולם, למשל אוניברסיטת מקגיל שבקנדה. כל תחומי ההנדסה, הכל שם. בואו לראות בעצמכם, לפגוש את הסגל ולדבר עם הסטודנטים במפגש החשיפה לתארים מתקדמים ולמחקר בהנדסה. 5 במרץ 2019. פרטים באתר האוניברסיטה bgu.ac.il. רן לוי 02:31 שלום. לפני שנתחיל אני חייב להבהיר משהו. הפרק שתשמעו מיד עוסק בקללות. את זה בטח הבנתם מהכותרת. אבל עושים היסטוריה היא תוכנית לכל המשפחה ולכן אני מבטיח לכם מיד על הלב שבכל הפרק הזה לא תשמעו מילה גסה אחת. איך אני אעשה את זה בפרק שעוסק כולו בקללות? את זה אנחנו עוד נראה. אבל יש יוצא מן הכלל אחד, אחד ויחיד. המילה האחרונה של הפרק, ממש בסוף בסוף בסוף, תהיה קללה. ראו הוזהרתם. שלום וברוכים הבאים לעושים היסטוריה, פרק 266: למה אנחנו מקללים. פעם לא חקרו קללות. זה לא שאנשים לא קיללו, קללות ככל הידוע לנו הן חלק מרפרטואר הדיבור האנושי מאז ומעולם ולזה עוד נגיע בהמשך. אבל מכיוון שקללות הן מעצם הגדרתן מילים אסורות, מילים שהן טאבו, הממסד האקדמי הישן התייחס אליהן באותו האופן שבו הוא התייחס למיניות וסמים פסיכדליים למשל. נושאים נמוכים וולגריים שלא ראויים למחקר מדעי רציני. המעטים שכן ראו בקללות נושא ראוי למחקר ניצבו בפני אתגר נוסף והוא העובדה שקללות נושקות למגוון רחב של דיסציפלינות מדעיות: פסיכולוגיה, סוציולוגיה, נוירולוגיה, בריאות הנפש וזו רק רשימה חלקית. המחצית השנייה של המאה ה-20 וראשית המאה ה-21 הביאו עימן רוחות חדשות באקדמיה. מיניות וסמים הפכו להיות נושאי מחקר לגיטימיים וגם הקללות עברו שינוי דומה. הפסיכולוג האמריקאי פרופסור טימותי ג'יי שכתב מספר ספרים על הפסיכולוגיה של הקללות אמר כי אם אתה לא חוקר קללות אתה מפספס חלק גדול ממה שהופך אותנו לבני אדם. מדוע אנחנו מקללים? הסיבה הראשונה והמובנת מאליה היא כדי להעליב או לפגוע במי שאנחנו מקללים אותו, אבל אולי תופתעו לגלות שזו אינה הסיבה העיקרית כלל וכלל. רוב הזמן, כשני שליש מהקללות שאנחנו פולטים ביום ממוצע, אנחנו מקללים מסיבות הרבה יותר מעשיות ובנאליות. הנוירולוג והסופר סטיבן פינקר הגדיר עוד שלוש סיבות שבגללן אנשים מקללים. הסיבה הראשונה היא כדי להדגיש משהו שאנחנו אומרים, למשוך אליו תשומת לב ולהביע עליו דעה ולא תמיד דעה שלילית. למשל 'אחי, הייתי בסופר וקניתי עגבנייה משהו בת של יצאנית'. מדוע אנחנו מרגישים צורך עז להמציא לעגבנייה שורשים משפחתיים מפוקפקים כדי להלל אותה? מכיוון שביחס למילים אחרות קללות נושאות עימן אלמנט רגשי חזק ומודגש מאוד. במילים אחרות, במקום לבזבז שלוש דקות בתיאור מפורט של טעמה המתוק של העגבנייה, אתה פשוט מעליב את אמא שלה וכולם מבינים למה אתה מתכוון. סיבה נוספת שבגללה אנחנו מקללים היא כסימן לידידות וחברות לא פורמלית עם מי שאנחנו משוחחים איתו. דונלד טראמפ למשל, במהלך מסע הבחירות שלו נחשף סרטון שבו הוא מספר כמה הוא אוהב לתפוס חתולים של דוגמניות. המתנגדים ראו בזה אישיות בעייתית, אבל תומכיו ראו בגסות הזאת דווקא ביטוי לכנות ולאמינות שלו. לקללות יש תפקיד חברתי חשוב. מחקרים שנערכו במקומות עבודה הראו בבירור שקבוצות שבהן העובדים מרגישים בנוח לקלל אחד בנוכחות השני עובדות טוב יותר. הסיבה השלישית שבגללה אנחנו מקללים היא בתגובה לכאב. כאב הוא לא עניין אבסולוטי אלא תלוי מאוד באיך אנחנו תופסים אותו. פרופסור ריצ'רד סטיבנס ערך ניסוי: הנבדקים התבקשו להכניס את הידיים לדלי מלא במי קרח קפואים. הנבדקים המקללים החזיקו את הידיים במי הקרח בממוצע 40 שניות יותר מאלה שלא קיללו. קללות מפחיתות את תחושת הכאב כי הן מפעילות אצלנו את תגובת Fight or Flight, מנגנון הישרדות אינסטינקטיבי. רן לוי 20:27 הפרק בחסות מובילאיי, המובילה העולמית בפיתוח יצור ושיווק מערכות סיוע מתקדמות לנהג ופיתוח רכבים אוטונומיים המגייסת מפתחים ואלגוריתמאים בתחומי הבינה המלאכותית, ראייה ממוחשבת, עיבוד תמונה ועוד. אני מניח שגם אתם כמוני מאוד סקרנים לדעת מתי אנחנו צפויים סוף סוף לחוות בישראל את מהפכת הרכבים האוטונומיים. איתי על הקו נמצא ארז דגן, סמנכ"ל הפיתוח והאסטרטגיה של מובילאיי. אהלן ארז. ארז דגן 21:02 אהלן אהלן. מערכות של מובילאיי שמסייעות במניעת תאונות דרכים קיימות היום בלא מעט מכוניות בישראל. כשאתם מדברים על המטרה של הפחתת תאונות דרכים, כמה לדעתך אפשר לשאוף לשיפור בתחום הזה עם המערכות של מובילאיי? הדבר המדיד העיקרי זה insurance claims, ורואים שהן ירידות מאוד משמעותיות של מעל ל-50%. יש שני נתיבים שבהם נהיגה אוטונומית תפגוש את לקוח הקצה. הנתיב הראשון זה בסנריוז ספציפיים שבהם אפשר להעביר את האחריות לרכב, דוגמה הכי טובה לזה זה פקק תנועה. במצב כזה הרכב יודע ונבחן שהוא יודע לקחת אחריות מלאה מהנהג. דוגמה אחרת זה רק בכבישים מהירים. שני אלה משוגרים לשוק מהרבה חברות בשנתיים הקרובות. הנתיב השני הוא מהפכה הרבה יותר גדולה שבה לקוח לא רוצה בכלל רכב, הוא רוצה קילומטר של נסיעה. בוא לא נמכור לו רכב נחזיק מוניות אוטונומיות שמוכרות קילומטרים. הערוץ הזה גם כבר מתחילים פרויקטים מסחריים. הפרסום שיצאנו איתו עם חברת פולקסווגן מתעתד להציג את זה בתל אביב בשנת 2022. רן לוי 23:34 אם קללות הן תוצר של תהליכים אבולוציוניים, השאלה המתבקשת היא היכן הן נמצאות במוח? הלוקים בתסמונת טורט למשל מפגינים מגוון רחב של טיקים, ואצל חלקם הטיקים האלה לובשים צורה של קללות בלתי נשלטות. כבר במאה ה-19 היו חוקרים שהבחינו שקללות שונות מדיבור רגיל. למשל אדם שלקה בשבץ מוחי ואיבד את יכולת הדיבור שלו, אבל היכולת לקלל נותרה תקינה. עושה רושם שדיבור רגיל וקללות נעשים בשני מסלולים שונים במוח האנושי. דיבור רגיל מעובד באונה השמאלית, בעוד שקללות מגיעות מהאונה הימנית ובפרט מהאזורים העמוקים והעתיקים ביותר במוח שלנו, אזורים שקשורים לתגובות רגשיות, לפחדים וחרדות. אחת התופעות המעניינות היא השפה הרוסית. רוסית ידועה כשפה עשירה ומתוחכמת מאוד, ויש לה אפילו שם משלה לקללות: שפת המאט. לשפת המאט יש ארבעה עמודי תווך בסיסיים, ארבע קללות בסיסיות שדוברי רוסית יכולים ליצור מהן עושר נפלא של אלפי קללות. פוטין למשל חתם ב-2014 על צו נשיאותי שאוסר על השמעת קללות בתיאטראות ובסרטים. אבל זה לא עובד. בדיחה רוסית מפורסמת מספרת על מפקח שהגיע למפעל וגילה שהפועלים מנבלים את הפה. ההנהלה אסרה לקלל, ובביקורת הבאה הביצועים היו גרועים כי כל שמות כלי העבודה היו בשפת המאט ובלעדיה הפועלים לא הבינו אחד את השני. שפת המאט מבוססת באופן מובהק על מין בלבד. מדוע? אחת התיאוריות היא הטאבו העתיק שקיים בחברה הרוסית לגבי עיסוק במין. הצנזורה הקפדנית יצרה שפת קללות עשירה ומורכבת. רן לוי 30:27 הפרק בחסות מובילאיי המגייסת בוגרים מצטיינים ואנשי אלגוריתמים בתחומי הבינה המלאכותית, למשל Deep Learning, וגם ראייה ממוחשבת, Data Sciences, מפתחי C++, Embedded, פייתון, חומרה, ולידציה, QA ועוד. בקרו באתר המשרות של מובילאיי בכתובת careers.mobileye.com/positions. רן לוי 31:34 נכון שקשה ואולי אפילו בלתי אפשרי לצנזר את שפת היומיום, אבל יש מקום אחד שאולי כן אפשר להחיל עליו צנזורה מעשית יותר: האינטרנט. כמעט מהרגע שנכנסה רשת האינטרנט לחיינו הופיעו הפילטרים שמצנזרים מילים גסות. הבעיה היא שהם בדרך כלל לא מספיק מתוחכמים. אחת הדוגמאות המפורסמות היא סיפורה של העיירה הבריטית סקאנת'ורפ (Scunthorpe). ב-1996 תוכנת סינון הקללות של AOL החליטה למנוע מתושבי העיירה לפתוח חשבונות אימייל בגלל המילה הגסה שמסתתרת בתוך שמה של העיירה. הסינון הזה לא תמיד עובד כי ילדים מגלים את עולם הקללות מהתגובות שלנו, המבוגרים. כשהילד אומר 'יש לי קקי' אנחנו מגיבים אחרת מאשר כשהוא אומר 'רנו קקי', והתגובה הזאת מלמדת את הילד שמילים יכולות להיות אסורות בהקשר מסוים. רן לוי 38:55 אז מה המסקנה? אולי כדאי להרים ידיים? אני חושב שלא. נכון, צנזורה כזאת היא משימה סיזיפית, אבל יש סיבה טובה להמשיך להילחם בה: הצנזורה היא זו שמעניקה לקללות את כוחן. אם נקבל את הקללות כחלק לגיטימי של השפה, הן יאבדו את המטען הרגשי שלהן ויהפכו לבנאליות. השפה שלנו צריכה קללות. שפה בלי קללות היא שפה משעממת ויבשה. לפעמים כשאתה דורך יחף על קוביית לגו באמצע הלילה אתה רוצה להיות מסוגל לברך את אבות אבותיו של ממציא הלגו. זה הפרדוקס של הקללות - בשביל שנוכל להמשיך לקלל אנחנו צריכים לצנזר את עצמנו. רן לוי 41:11 חודש אפריל ברשת עושים היסטוריה הוא חודש מרחיב תודעה. אני מזמין אתכם לפתוח את הראש ולהרחיב אופקים. חברנו ל-Think and Drink Different כדי להביא לכם באפריל הקרוב חמש הרצאות מרתקות בנושא סמים וחומרים משני תודעה בפאבים ברחבי המרכז. ד"ר רביד דורון, קובי חוברה, ד"ר עודד ארבל, ארז קרמר ואני נרצה על האבולוציה של הסמים. קישורים לרכישת כרטיסים באתר ranlevi.com/drugs. קריין 42:16 אומבריגדו, זה תודה רבה בפורטוגזית. חברת עמנואל השקעות מציעה לכם להשקיע בשוק הנדל"ן בפורטוגל ולקחת חלק במימון והשבחת נכסים במדינה. התיירות בפורטוגל בשיא של כל הזמנים, נתון שיוצר הזדמנויות השקעה חדשות בנדל"ן. היכנסו לאתר הבית של החברה emanuel-invest.com והשאירו פנייה. רן לוי 43:27 מה חדש ברשת עושים היסטוריה? בעושים טכנולוגיה, דור ה-Y על ספת הפסיכולוג. בעושים רכב, הג'יפ - האם יש לו סיכוי לשרוד בעידן הטכנולוגי? בעושים תנ"ך, משה רבנו - גדול הנביאים. בעושים עסקים השבוע, תעלומת 170 מיליון הדולרים של בורסת הקריפטו הגדולה בקנדה. בעושים שיחה, בוקי נאה על זנות ופשע. ולבסוף התשובה עם דורון פישלר - למה מיקרוגל לא מקרר? באוקטובר הקרוב 2019 אדריך טיול מיוחד ליפן. 12 יום של מסע מרתק בטוקיו, הירושימה וקיוטו. רוצים להצטרף אלי? בקרו ב-bit.ly/ranjapan לפרטים נוספים. רן לוי 46:59 בפרק הקודם שאלתי אתכם מה הדבר שעשיתם, יצרתם או השגתם שאתם הכי גאים בו? צבר דולב הצליח לכתוב תזה. עופר זליג זוכה במשפט אחרי שניהל אותו בעצמו. נעמי פורת רצה לראשונה 5 קילומטרים בגיל 61. אסף פרכטל הרכיב מחדש אופנוע שנגנב לו. אדווה לנסמן גאה בחינוך הדורות הבאים. תודה לכל מי שהשיב. והשאלה לפרק הזה היא מתי הייתה הפעם האחרונה שקיללתם מישהו? ספרו לנו בקבוצת הפייסבוק. עושים היסטוריה הם דניאל זיסמן המ[ביפ], דור קומת ה[ביפ], איתמר סוויסה ה[ביפ], אביב שם טוב ה[ביפ], שרה סילברצקי ה[ביפ], דני תימור ה[ביפ] ואני רן לוי. נשתמע בעוד שבועיים. You're fired!
        ]]></content:encoded>
    </item>
    
    <item>
        <title>[עושים היסטוריה] 267: למה נוסעים בצד ימין? פרק מיוחד של "התשובה"</title>
        <link>https://mat-mo.github.io/podtext/episodes/vshym-hystvryh/vshym-hystvryh-267-lmh-nvs-ym-btsd-ymyn-prq-myvkhd-shl-htshvbh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-267-lmh-nvs-ym-btsd-ymyn-prq-myvkhd-shl-htshvbh.html</guid>
        <pubDate>3 במרץ 2019</pubDate>
        <description>Transcript for [עושים היסטוריה] 267: למה נוסעים בצד ימין? פרק מיוחד של "התשובה" from עושים היסטוריה</description>
        <content:encoded><![CDATA[
            דורון 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? דורון 01:03 אם בשלב הזה אתם עצרתם רגע, או עשיתם פוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קול פרסומת 00:44 כימאים, פיזיקאים, מהנדסי כימיה, מכונות, חומרים ותעשייה וניהול - אינטל רוצה אתכם. ענקית הטכנולוגיה העולמית וחברת ההייטק הגדולה מגייסת לשורותיה מהנדסים ממגוון תחומים, גם בעלי ניסיון וגם בוגרים טריים בתחילת דרכם המקצועית. אינטל נמצאת בחזית הטכנולוגיה בכמעט כל תחום, מתקשורת ומחשוב ועד בינה מלאכותית ורכבים אוטונומיים. מפעל השבבים של אינטל בקריית גת הוא המפעל המתקדם והגדול ביותר של אינטל ובעולם בכלל. כאן עושים היסטוריה בקנה מידה עולמי. למידע נוסף על המשרות הפתוחות, חפשו אינטל דרושים בגוגל. רן 01:13 שלום וברוכים הבאים לעושים היסטוריה, פרק 267. למה נוסעים בצד ימין? פרק מיוחד מתוך 'התשובה'. שלום, ברוכים הבאים לעושים היסטוריה. השבוע אני עובד על שני פרקים מיוחדים באחד מהנושאים המרתקים ביותר שיצא לי לעבוד עליהם, וזה לוקח לי קצת יותר זמן מהרגיל, אני מודה. אז בינתיים, כדי שיהיה לכם משהו מעניין להאזין לו, אני רוצה להכיר לכם את אחד האנשים המעניינים ביותר והמרתקים ביותר שעובדים איתנו ברשת עושים היסטוריה, ואחת התוכניות המצליחות ביותר ברשת שלנו שאם לא נחשפתם אליה, אתם תודו לי, אני די בטוח שתודו לי. שלום לדורון פישלר. דורון 02:50 שלום! אהלן. אני דורון פישלר. אני עושה פודקאסטים, אני עושה כל מיני דברים. הייתי מבקר קולנוע ב'עין הדג' במשך הרבה זמן ואני עושה סרטונים על משחקי הכס שלפעמים אנשים מזהים אותי מזה, ואני עושה הרצאות על כל מיני דברים, וחוץ מזה אני עשיתי את 'המובן מאליו'. רן 03:10 שם אני הכרתי אותך פעם ראשונה, שם התאהבתי בתוכנית. אני מודה הייתי גרופי מההתחלה שלה פחות או יותר. 'המובן מאליו' פודקאסט שעלה בתאגיד, אחד הפודקאסטים הראשונים של התאגיד, ולדעתי אחד המצליחים בתאגיד hands off, נכון? דורון 03:30 ככה אומרים. 'המובן מאליו' היה סיפור של לקחת כל מיני דברים שנראים מובנים מאליהם ולספר את הסיפורים היותר מעניינים בהם, זאת אומרת למה זה ככה. המצחיק ב'המובן מאליו' זה שאני חשבתי שאני עושה פודקאסט למבוגרים, הפתיע אותי לגלות אחר כך שיש קהל עצום של ילדים שאוהב את זה. זה לא כוון אליהם, אבל מתברר שהרבה ילדים אוהבים את זה כי זה מעניין ומצחיק. רן 04:10 ואני אחרי מאמצים כבירים הצלחתי לגנוב אותך מהתאגיד ולהביא אותך אלינו לרשת עושים היסטוריה. הבאנו אותך להקים פה את 'התשובה', שזה הפודקאסט שלך ברשת עושים היסטוריה. מה זה 'התשובה'? דורון 04:40 ב'התשובה' אנשים שואלים אותי שאלות ואני משתדל לענות על זה בתשובות מוגזמות. שאלות שהאנשים לא יודעים את התשובה אליהן ושזה לא שאלה של מה ההר הכי גבוה בעולם שאפשר למצוא בגוגל. קיבלתי שאלות כמו למה אוכל בריא זה לא טעים ואוכל טעים זה לא בריא? למה לגברים יש פטמות? ואם תחפור למטה האם אתה באמת תגיע לסין? רן 05:01 אז בחרנו בשבילכם את אחד הפרקים שקודם כל מאזיני 'התשובה' הצביעו ברגליים, אחד הפרקים האהובים ביותר של התוכנית. והשאלה היא... דורון 05:15 השאלה היא למה אנחנו נוסעים דווקא בצד ימין של הכביש? זה נשמע משהו טריוויאלי, כאילו התשובה היא סתם, אבל יש לזה היסטוריה וחקרתי את הדבר הזה. הגעתי לשיר שוודי שלא יוצא לי מהראש מאז, למדתי שוודית לצורך העניין הזה. הנה השאלה: למה אנחנו לא נוהגים בצד שמאל כמו במקומות אחרים שהבריטים שלטו בהם? דורון 06:19 ההיסטוריונים של רומא לא הרגישו צורך לכתוב 'ואז יוליוס קיסר רכב לכיבוש גאליה כשהוא נצמד לימין ומקפיד לאותת בסיבובים'. אבל האמת היא שהרומאים דווקא כן השאירו עדויות היסטוריות מעניינות בדרכים שלהם. בסווינדן שבאנגליה יש מחצבה מהתקופה של הרומאים ויש דרך שמובילה אליה. בדרך הזאת יש חריצים שנוצרו פשוט מכל הגלגלים של העגלות שנסעו עליהן. החריצים האלה הם הרבה יותר עמוקים בצד אחד של הדרך מאשר בצד השני. הסיפור הוא שכרכרות הגיעו למחצבה כשהן ריקות, אבל נסעו בחזרה כשהן עמוסות בטונות של אבנים, ולכן הן היו יותר כבדות והן שחקו יותר את הדרך בדרך חזרה. וככה אנחנו יודעים שהרומים, לפחות באנגליה, נסעו בצד שמאל של הכביש. דורון 07:31 למה הם נסעו דווקא מצד שמאל? יש ניחושים. למשל, שזה בגלל שעל סוסים עולים מצד שמאל. סוסים רגילים לזה, ככה מאמנים אותם. ולמה עולים על סוסים דווקא מצד שמאל? טוענים שזה בגלל שפעם אנשים עלו על סוסים עם חרב, וחרב חוגרים בצד שמאל. ומאוד קשה לעלות על סוס מצד ימין כשיש לך חרב חגורה בצד שמאל. ולמה אנשים חוגרים את החרב תמיד בצד שמאל? כדי שיהיה יותר קל לשלוף אותה, משום שרוב האנשים הם ימניים. אז בקיצור, רוב האנשים הימניים, לכן הם חוגרים את החרב בצד שמאל, לכן הם עולים על סוסים מצד שמאל, לכן הרומאים נסעו בצד שמאל, ולכן עד היום נוסעים בצד שמאל. דורון 09:18 החוק הראשון בקשר לכיוון הנסיעה יצא בשנת 1300, כשהאפיפיור הוציא הוראה שכל האנשים שמגיעים לרומא וחוצים גשר מסוים צריכים להיצמד לימין על הגשר. בשנת 1756 יצאה פעם ראשונה הוראה לגבי גשר לונדון שבו צריך להיצמד לשמאל. ב-1792 בפנסילבניה יצא החוק האמריקאי הראשון שאומר שצריך להיצמד לימין. בבריטניה נסעו בצד שמאל ומכיוון שבריטניה כבשה חלק גדול מהעולם, היא הביאה איתה את החוקים שלה. וככה גם בהודו, באוסטרליה, בניו זילנד, נהגו בצד שמאל. דורון 11:13 להעביר מדינה מצד ימין לצד שמאל זה מאוד מאוד קשה. הכבישים מתוכננים לנסיעה בצד ימין, המכוניות עם ההגה בצד שמאל כדי שביציאה לעקיפה תוכלו לראות מה קורה בחצי השני של הכביש. האוטובוסים כולם מכוונים לצד ימין כי יש להם דלתות רק בצד אחד. אי אפשר פשוט לנסוע בצד השני של המחלף כי כל הכניסות צריכות להפוך ליציאות. בשנות ה-50 כל המדינות באירופה נסעו בצד ימין חוץ משוודיה. שוודיה משום מה נסעה בצד שמאל. ב-1967 הם קבעו את יום המעבר לימין שנקרא 'Dagen H'. הממשלה התכוננה למעבר הזה כמו למבצע צבאי גדול, וגם הפיצו שיר שהיה המנון המעבר לצד ימין שנקרא 'Håll dig till höger, Svensson'. דורון 15:06 סמואה היא מדינה קטנה מאוד באוקיינוס השקט. בסמואה נסעו בצד ימין עד שראש הממשלה החליט לעשות משהו חריג. הוא גילה שהרבה יותר זול לייבא מכוניות מיפן מאשר מארצות הברית. ביפן נוסעים מצד שמאל, כך שכדי לנצל את השוק הזול הזה היה צריך להחליף את כיוון הנסיעה בסמואה מימין לשמאל. ב-2009 היה יום ההחלפה. דורון 16:30 אבל רגע, דיברנו על ישראל. למה בישראל אנחנו לא נוסעים בצד שמאל למרות שהיינו תחת שלטון בריטי? אז ככה, ישראל אף פעם לא הייתה קולוניה בריטית. בריטניה כבשה את ארץ ישראל מהאימפריה העות'מאנית, הטורקים, במלחמת העולם הראשונה וקיבלה מנדט. כשהארץ נכבשה כבר היו פה נורמות דרכים טורקיות שהבריטים לא טרחו לשנות אף פעם. אז בקיצור, אנחנו לא נוסעים בצד שמאל כמו הבריטים כי אנחנו נוסעים בצד ימין כמו הטורקים. קול פרסומת 17:15 אוהבים חידות ולא מפחדים מפאזלים? הייתם רוצים להיות הגיבורים של ספר בלשים? מכון המחקר הלאומי סמלא - סייבר, מודיעין ולוחמה אלקטרונית - מחפש אתכם. שאלנו את מיטב החוקרים בסמלא מה לדעתם דרוש כדי לעמוד בדרישות התפקיד. 'אתה צריך להיות מספיק סקרן להכיר מערכות בפרטים הקטנים, אבל לא שמישהו יספר לך את הפרטים אלא אתה צריך למצוא את הפרטים'. רוצים להיות גם אתם חלק מחוד החנית של המחקר הביטחוני? הגישו עוד היום קורות חיים לאתר הדרושים של רפאל וציינו שאתם מעוניינים לעבוד בסמלא. דורון 18:31 ב-30 בדצמבר 2011 בסמואה לא קרה כלום. סמואה נמצאת קרוב מאוד לקו התאריך. קו התאריך הוא הקו הדמיוני שחוצה את האוקיינוס השקט. סמואה ניסתה להתקרב לשכנים שלה, אוסטרליה וניו זילנד, וקשה לעשות את זה כשהם אפילו לא נמצאים באותו יום. אז ראש הממשלה של סמואה החליט שהוא הולך פשוט לחצות את קו התאריך. הוא העביר את המדינה 24 שעות קדימה. כלומר בסמואה, אחרי ה-29 בדצמבר 2011 הגיע ה-31 בדצמבר. ה-30 בדצמבר הוא תאריך שאף פעם לא קרה במדינה הזאת. רן 18:49 עד כאן לפרק המיוחד שלנו מתוך 'התשובה'. את כל הפרקים של 'התשובה' תמצאו ברן לוי דוט קום סלאש דה אנסר, וכמובן בכל אפליקציות הפודקאסטים למיניהן. סקר המאזינים הגדול של 2019 יוצא לדרך. בכל שנה אנחנו עורכים סקר מאזינים מקיף ולה שתי מטרות עיקריות. אחת היא לשמוע מכם מה אתם אוהבים ומה אתם פחות אוהבים מבין תכני הרשת שלנו. והמטרה השנייה היא להכיר אתכם מבחינה סטטיסטית. אז אם שאלתם את עצמכם איך אני יכול לתרום לעושים היסטוריה ולרשת שלנו, זו ההזדמנות שלכם. בקרו באתר שלנו וחפשו את הבאנר של סקר המאזינים השנתי. מה חדש ברשת עושים היסטוריה? ב'עושים רכב', מכוניות לעם. ב'עושים רפואה', חלק שני בסדרת הפרקים על אחיות ומקצוע הסיעוד. ב'עושים פוליטיקה', דוקטור אביחי ומיסטר מנדלבליט. אנחנו נשתמע בעוד שבועיים. להתראות.
        ]]></content:encoded>
    </item>
    
    <item>
        <title>[עושים היסטוריה] 268: סודם של הבונקרים על הכרמל, חלק א': 'המבצר האחרון בפלשתינה'</title>
        <link>https://mat-mo.github.io/podtext/episodes/vshym-hystvryh/vshym-hystvryh-268-svdm-shl-hbvnqrym-l-hkrml-khlq-hmbtsr-hkhrvn-bplshtynh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-268-svdm-shl-hbvnqrym-l-hkrml-khlq-hmbtsr-hkhrvn-bplshtynh.html</guid>
        <pubDate>17 במרץ 2019</pubDate>
        <description>Transcript for [עושים היסטוריה] 268: סודם של הבונקרים על הכרמל, חלק א': 'המבצר האחרון בפלשתינה' from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה, פרק 268: סודם של הבונקרים על הכרמל, חלק א' - המבצר האחרון בפלשתינה. רן לוי 00:25 שלום. כבכל שנה, גם השנה אנחנו עורכים את סקר המאזינים הגדול שלנו ובו אנחנו מזמינים אתכם לשתף אותנו בדעותיכם לגבי הפודקאסטים שלנו. מה אתם אוהבים ומה לא, מה עובד ומה חייב להשתנות. אנחנו ברשת עושים היסטוריה אוהבים את הביקורת שלכם ושמחים ללמוד ממנה, והנתונים הסטטיסטיים שתשתפו איתנו יסייעו לנו למשוך מפרסמים חדשים. שהרי אם אין לחם, אין תורה. בקרו באתר הבית שלנו, ranlevi.com, וחפשו את הבאנר של סקר המאזינים. ממלאי השאלון יזכו לתשורה מזכרת. סקר המאזינים הגדול של 2019 באתר ranlevi.com. קריין 01:12 ישראל היא לא הדמוקרטיה הראשונה בעולם והיא לא היחידה שמתמודדת עם אתגרים מורכבים של גלובליזציה וחדשנות. 'הדמוקרטים', הפודקאסט של המכון הישראלי לדמוקרטיה, מביא את מיטב המומחים והחוקרים מהאקדמיה ומהפוליטיקה הישראלית כדי לשוחח על האתגרים המורכבים האלה בדגש על ניסיון ונתונים מתוך המתרחש בעולם הרחב וכיצד ניתן להתאים אותם לציבוריות שלנו. למשל, בפרק שלטון dot net משוחחת דוקטור תהילה שוורץ אלטשולר עם העיתונאי סמי פרץ על גוגל, פייסבוק, אמזון ואפל - ארבע מעצמות שיודעות עלינו כמעט הכל, על האופן שבו הן בולמות חדשנות וכיצד עלינו להתנהל מולן בעולם שבו הכללים משתנים כל הזמן. חפשו 'הדמוקרטים' בכל אפליקציות הפודקאסטים שלכם ובאתר המכון idi.org.il תחת הלשונית תחומי עיסוק ומחקר. רן לוי 02:10 אנחנו נמצאים עכשיו בחיפה, בגן שעשועים. גן המשחקים על שם שאול סאלי נמצא על הר הכרמל בכניסה לשכונת דניה הוותיקה, והוא נראה פחות או יותר כמו כל גן שעשועים שיצא לכם לבקר בו: מאובזר קומפלט עם נדנדות, סולמות חבלים ואבות שיושבים על ספסלים עם הטלפון הנייד ומקווים שהילדים שלהם יתנו להם רבע שעה של שקט. אבל צמוד לגן סאלי יש משהו שאולי לא תמצאו בגני שעשועים אחרים: מחסום נגד טנקים. כן, מה ששמעתם. שתי שורות ארוכות של בזנ"טים מברזל שנעוצים בקרקע בזווית, ולידם שלט שמסביר שמדובר במחסום שנועד לבלום את התקדמותן של שיירות טנקים. טנקים, בדניה. אתם חייבים להודות שזה מוזר, במיוחד ביחס לשכונה שבה הגיל הממוצע של התושבים הוא כזה שאפילו במפר בכביש נחשב לאקסטרים. רגע, זה עוד כלום. בואו ניכנס שנייה לאוטו. אל תדאגו, זו נסיעה די קצרה. נסענו מדניה על כביש רכס הכרמל, עברנו את המגדל הגבוה של אוניברסיטת חיפה, ואנחנו נמצאים עכשיו על שביל עפר לא רחוק מהכביש המחבר בין חיפה לדלית אל-כרמל. יש כאן שיחים קוצניים, עצי אלון ובונקר. שני קירות אנכיים, כשני מטרים בתוך הקרקע, שיוצרים מין תעלה צרה ברוחב של אדם ממוצע פחות או יותר. ולא רק בונקר אחד, יש כאן סדרה שלמה של חפירות ומבני בטון שבנויים לתוך ההר לאורך קילומטרים, מאזור האוניברסיטה ועד אזור נשר שנמצאת מעט מזרחית מאיתנו. את רובם המוחלט של הבונקרים האלה אי אפשר לאתר בקלות. הם מכוסים בצמחייה עבותה וקוצנית ואפשר לעמוד אפילו מטר או שניים ליד בונקר כזה ולא לדעת שהוא שם. וגם זה עוד לא הכל. מסתבר שאפשר למצוא עוד בונקרים נסתרים ושרידים של מתחמים מבוצרים דומים גם במקומות נוספים בישראל, למשל בצומת אליקים שלייד יוקנעם, בעמק בית שאן ולייד ג'נין. כולן עמדות שנראות כאילו תוכננו להתמודד מול כוחות שריון. מי בנה את הבונקרים האלה וכנגד מי? התשובה לשאלה הזאת תיקח אותנו לאחד הסיפורים המרתקים של מלחמת העולם השנייה, לתקופה שבה ארץ ישראל המנדטורית הייתה בסך הכל משבצת אחת על לוח השחמט של המלחמה הכבירה הזו. תקופה שבה ארגונים ציוניים נאבקו ביניהם על התוויית דמותה של המדינה היהודית שעתידה לקום כאן, ותקופה אפלה של פחד נוראי שאולי כאן בארץ הזאת יקומו מחנות השמדה כמו אושוויץ, דכאו ומיידנק והעם היהודי יגיע לסופו המוחלט. בואו נתחיל. רן לוי 06:39 משה דיין נולד ב-1915 בדגניה, להוריו חלוצים מבני העלייה השנייה. בחרו לקרוא לו על שמו של אחד ממייסדיה של קבוצת דגניה שנרצח בידי שודדים בדואים. בגיל 6 עברה המשפחה לנהלל, שם נחשף דיין הצעיר בפעם הראשונה לפעילותו של ארגון ההגנה אליו הצטרף בגיל 15. שנות נערותו של דיין היו בצילה של הידרדרות הולכת וגוברת ביחסים שבין היישוב היהודי והערבי בארץ ישראל. הציבור הערבי צפה בעיניים כלות בצמיחתו של היישוב היהודי ובעלייה ההולכת וגוברת מאירופה, ורבים הבינו שלא רחוק היום שבו היהודים יהפכו לרוב בארץ ישראל. החשש הפך לפחד, ואת הפחד הזה ניצלו מנהיגים מקומיים כדי ללבות שנאה כלפי היהודים וכלפי ממשל המנדט הבריטי שסייע להם, לפחות לפי השקפת עולמם. הבולט מבין המנהיגים הערביים האלה היה המופתי של ירושלים, מוחמד אמין אל-חוסייני, ששילב בהצלחה לאומנות יוקדת והקצנה דתית וסחף אחריו רבים. העוינות הגלויה התפרצה לבסוף באפריל 1936 בסדרה של מהומות דמים מהסוג המוכר לנו היטב גם היום: פיגועי טרור כלפי יהודים שנענו בפיגועי גומלין על ידי קיצוניים מהצד השני. במהרה התפשטו המהומות האלה לכל רחבי הארץ, סחפו את היישוב הערבי כולו והפכו למה שזכה לכינוי 'המרד הערבי הגדול'. לא אכנס כאן לפרטי מהלך המרד, דיי לספר שבמהלך קרוב לשלוש שנים שקעה ארץ ישראל לתוך רצף ארוך של מהומות, פיגועי ירי והתנקשויות שבמהלכן נהרגו למעלה מ-5,000 ערבים, 400 יהודים ויותר מ-200 בריטים, עד שלבסוף הצליחו הבריטים להשתלט על המרד ולחסל או להגלות רבים ממנהיגיו. אמין אל-חוסייני הצליח לחמוק מהבריטים ומצא את דרכו לעיראק, שם סייע בארגון מרד נוסף כנגד השלטון הבריטי ופרעות כנגד יהודי עיראק ב-1941. רן לוי 08:57 למרד הערבי הגדול הייתה השפעה דרמטית על היישוב היהודי. מנהיגי היישוב שעד אז האמינו בהגנה פסיבית על היישובים היהודיים, שינו את תפיסתם הביטחונית והחלו דוגלים ב'יציאה מן הגדר': מעבר לפעולות התקפיות כנגד הכנופיות הערביות ובסיסיהן ביישובים ערביים. ההגנה הטילה על יצחק שדה, קצין לשעבר בצבא האדום ובוגר מלחמת העולם הראשונה, להקים פלוגה קרבית בשם 'הנודדת', שהתפתחה בהמשך למספר פלוגות שדה שביצעו מארבים ופשיטות כנגד הפורעים. כמו צעירים יהודים רבים, גם משה דיין התגייס להגנה על היישוב במהלך המרד הערבי הגדול. בהתחלה כחבר בכוחות ההגנה על היישובים היהודיים בגליל, ואחר כך כמפקד מחלקה בפלוגות השדה תחת פיקודו של יצחק שדה. הבריטים והיישוב היהודי שיתפו פעולה באופן הדוק בזמן המרד הערבי הגדול. הבריטים עודדו את ההתגייסות היהודית לכוחות ההגנה, סיפקו להם נשק וציוד, וקצינים בריטים כדוגמת אורד וינגייט אימנו את הלוחמים היהודים. אבל כשהסתיים המרד הערבי, הסתיים גם שיתוף הפעולה. הבריטים דרשו מהיישוב היהודי להניח את נשקו ולחזור לפעילות אזרחית בלבד. ליישוב היהודי, שנכווה ולמד לקח ממאורעות המרד הגדול, לא הייתה כל כוונה להניח את נשקו. פלוגות השדה ירדו למחתרת, אבל האימונים נמשכו בעוז. באוקטובר 1939 השתתף משה דיין בקורס מפקדי מחלקות של ההגנה כמדריך. הבריטים פשטו על המחנה בו התקיים הקורס ועצרו 43 חניכים ומדריכים. דיין נשפט על החזקת נשק בלתי חוקי ונידון ל-10 שנות מאסר, אותן החל לרצות בכלא עכו. אבל ממש באותו הזמן פרצה מלחמת העולם השנייה וטרפה את כל הקלפים. כוחות שריון גרמניים שטפו את מערב אירופה במלחמת בזק שהסתיימה בנפילתה הדרמטית של צרפת ביוני 1940. בריטניה הכריזה מלחמה על גרמניה הנאצית, ואילו בצרפת קמה ממשלת בובות, הרפובליקה של וישי, ששיתפה פעולה עם הכובש הגרמני. נפילתה של צרפת הייתה חדשות רעות עבור הבריטים בארץ ישראל. הצרפתים שלטו אז בסוריה ובלבנון, והצבא הצרפתי החל לשתף פעולה עם הגרמנים, למשל בתדלוק מטוסים גרמניים שיצאו למשימות באזור עיראק שהייתה תחת שליטתה של בריטניה. הבריטים החלו לחשוש שמא ינצלו הגרמנים את שיתוף הפעולה של הצבא הצרפתי כדי לתקוף את ארץ ישראל ומצרים מצפון. רן לוי 11:50 הפחד הבריטי מפלישה גרמנית מצפון החזיר לתמונה את שיתוף הפעולה עם היישוב היהודי. הבריטים, שזיכרון המרד הערבי הגדול היה עדיין טרי גם במוחם, ידעו שאין להם מה לסמוך על עזרתו של הציבור הערבי במלחמה נגד גרמניה. ההיפך הוא הנכון: רבים מהערבים וגם המופתי אל-חוסייני ביניהם, העריצו את היטלר וכינו אותו 'אבו-עלי', דהיינו האיש החזק. רבים מהם תלו בו את תקוותיהם להשתחרר מהכיבוש הבריטי ולהקים מדינה ערבית על שטחי ארץ ישראל. לכן פנו הבריטים שוב אל היישוב היהודי ואל כוחות הלחימה הצעירה שצמחו במסגרת ארגון ההגנה בשנים הקודמות. במאי 1941 סייעו הבריטים להגנה לייסד את פלוגות המחץ, הפלמ"ח בקיצור, שהיה הזרוע הצבאית הרשמית של ההגנה. יצחק שדה הקים את הארגון ופיקד עליו, והסגל הפיקודי היה מורכב מבוגרי פלוגות השדה. אסירי ההגנה בבתי הכלא הבריטיים יצאו לחופשי. הצבא הבריטי התכונן לצאת למבצע נרחב לכיבוש סוריה ולבנון מידי הצבא הצרפתי, ומשה דיין הפך מאסיר בבית כלא בריטי למפקד פלוגה בפלמ"ח שסייע לכוחות הבריטיים במלחמתם. ביוני 1941 יצא המבצע לכיבוש סוריה ולבנון לדרך. כשלושים אלף חיילים בריטים, מהם כאלפיים יהודים ועוד חמשת אלפים אנשי המחתרת הצרפתית של שארל דה-גול, פלשו לסוריה וללבנון במספר צירים. כשלוש-עשרה חוליות של הפלמ"ח השתתפו במבצע הכיבוש הזה, ובהם מיטב הלוחמים של היישוב היהודי: יצחק רבין, יגאל אלון, אבישלום דרורי וכמובן, משה דיין. כוחות הפלמ"ח שימשו כמורי דרך וסיירים ליחידות הבריטיות, השתלטו על גשרים חשובים וניתקו קווי טלפון של בסיסי הצבא הצרפתי. משה דיין פיקד על כוח קטן של חמישה לוחמים יהודים, עשרה חיילים אוסטרלים ומורה דרך צ'רקסי, שנעו על כביש החוף צפונית לראש הנקרה. מטרתם הייתה להשתלט על גשר חיוני על הכביש לצור ולמנוע מהכוחות הצרפתים לפוצץ אותו לפני שיגיעו הכוחות הבריטיים. אבל כשהגיע הכוח של דיין אל הגשר, נכונה לו אכזבה: הצרפתים כבר נטשו אותו וחיבלו בכביש בנקודה דרומית יותר. ציטוט: 'בשעה אחת בלילה הגענו אל הגשר הנמצא כחצי קילומטר צפונית לכפר איסקנדרון ולפי האינפורמציה בידינו נשמר גשר זה על ידי זקיפים. לא מצאנו כל שמירה על הגשר ונחנו על ידו. בשעה ארבע לפנות בוקר החלטנו ללכת לכפר איסקנדרון על מנת לעזור לשאר הכוחות הבריטיים.' סוף ציטוט. בדרכם אל הכפר זיהה דיין תחנת משטרה צרפתית שעל הגג שלה הייתה מוצבת מכונת ירייה. הוא החליט להסתער עליה ולכבוש אותה כדי שלא תפריע להתקדמות הכוחות הבריטיים על הכביש הראשי. הכוח כבש את התחנה ודיין עלה על הגג לתצפית על הסביבה. כוחות צרפתיים שחנו בסמוך לתחנת המשטרה שמעו את המהומה והתקרבו למבנה. דיין ירה לעברם במכונת הירייה שעל הגג ואז הרים את המשקפת כדי לאתר תוקפים נוספים. זו הייתה טעות. כדור של צלף צרפתי פילח את המשקפת וריסק את עינו השמאלית של דיין. חבריו לצוות של דיין הצליחו להבריח את הכוחות הצרפתיים שצרו על תחנת המשטרה וכעבור מספר שעות הגיעו לאזור הכוחות הבריטיים. דיין פונה לבית החולים. הוא החלים, אבל תהליך השיקום שלו היה ארוך וכואב. הוא סבל מכאבים בפצע שסביב עינו ההרוסה, כאבי ראש מעיקים והתקשה להסתגל לעולם הדו-ממדי שנכפה עליו. אפילו למזוג מים מקומקום לכוס היה לפתע אתגר. דיין בן ה-26, שקיווה ליצור לעצמו קריירה צבאית מפוארת, לא היה בטוח כעת כיצד יוכל אפילו לפרנס בכבוד את אשתו וילדיו הקטנים. הייתה זו תקופה קשה ואפלה בחייו. הפלישה הבריטית לסוריה וללבנון נתקלה בהתחלה בהתנגדות קשה מצד הצבא הצרפתי, אבל תגבורות שהוחשו לזירה מאזור עיראק היטו את הכף לטובת הצבא הבריטי וביולי 1941 נסתיים המבצע בהצלחה. אבל למרות ההצלחה הזו, בתוך חודשים ספורים הורע מצבה האסטרטגי של בריטניה באורח דרמטי. ביוני 41, תוך כדי המבצע הבריטי לכיבוש סוריה ולבנון, פלש הצבא הגרמני לברית המועצות והטנקים הגרמניים החלו שועטים מזרחה בערבות רוסיה. מספר חודשים לאחר מכן, בדצמבר 41, הצטרפו גם היפנים למחנה מדינות הציר כשתקפו את פרל-הרבור שבאוקיינוס השקט ואז כבשו במהירות את סינגפור, הונג קונג והפיליפינים. לשתי ההתרחשויות האלה, שהתחוללו מאות ואף אלפי קילומטרים מארץ ישראל הקטנה והנידחת, הייתה השפעה דרמטית על הנעשה כאן. פרופסור יואב גלבר מאוניברסיטת חיפה חקר במשך שנים ארוכות את הנעשה בארץ ישראל בתקופת מלחמת העולם השנייה. נתן פוזניאק ראיין את פרופסור גלבר כמו גם את כל שאר המרואיינים שיופיעו בפרק. פרופ' יואב גלבר 17:29 בשלב מסוים נכנסה יפן למלחמה. הכוחות שהחזיקו את הקו הסורי-טורקי היו בחלקם הגדול כוחות מהודו ומאוסטרליה, ואותם היה צריך לשלוח חזרה להגן על הבית. ויחסי הכוחות בחלק הצפוני של זירת המזרח התיכון התערערו מנקודת מבטם של הבריטים. הם עשו הערכת מצב מחודשת. תרחיש הייחוס היה התמוטטות של הצבא האדום, שהייתה די סבירה בתקופה ההיא, וזרימה של הצבא הגרמני דרך הקווקז או מהבלקן דרך טורקיה באפשרות שנייה לעבר המפרץ הפרסי ומקורות הנפט בראש חץ גדול אחד, ולעבר תעלת סואץ, עורק החיים של האימפריה הבריטית, בראש חץ גדול שני. רן לוי 18:33 ולא רק הבריטים היו בלחץ. גם היישוב היהודי נכנס לחרדה קיומית מפני האפשרות שצבאותיו של אדולף היטלר יפלשו לארץ ישראל ויכבשו אותה. אמין אל-חוסייני ישב באותה עת בברלין ונפגש עם היטלר כדי לסכם מה יעשו מיד לאחר שיכבשו הגרמנים את ארץ ישראל. היטלר היה גזעני וחשוכ כלפי הערבים בדיוק כפי שהיה כלפי היהודים. הוא לא הסכים ללחוץ את ידו של חוסייני וסירב לשתות איתו קפה, אבל זה לא משנה, שהרי הערבים היו אויביהם של הבריטים ואויבו של אויבי הוא ידידי, לפחות לעת עתה. לכולם היה ברור שמה שעשו הערבים בימי המרד הערבי הגדול יהיה רק קצה קצהו של מה שיקרה כאן אם יקבלו סיוע מהצבא הנאצי. פרופ' יואב גלבר 19:25 אחרי כיבוש סוריה הייתה פאניקה נוראית בארץ ב-41. הקורא בהתכתבויות של אנשים... אנשים ירדו מהפסים. והיו שמועות ברחובות. חזר דב יוסף משליחות ארוכה באמריקה וסיבב את כל העולם, הוא חזר כשהוא הביא זאת לחברי הנהלת הסוכנות - לדרום אפריקה. כל מיני פאניקות מהסוג הזה. היו חיילים ששירתו בצבא, פינו משפחות מהארץ, הם נרשמו לפינוי. במחנה שבויים באינדונזיה נדמה לי, הודו ההולנדית דאז, היו כמה חיילים ארץ ישראליים ששירתו במזרח הרחוק מאוחר יותר במלחמה ונפלו בשבי בסינגפור או משהו כזה. ולידם, על יד מחנה השבויים שלהם, היה מחנה שבויים לאזרחים נתיני אויב. הם מצאו שם משפחה ארץ ישראלית עם דרכונים הולנדיים שב-41 ברחו מהארץ להודו ההולנדית עם הדרכונים ההולנדיים כדי ליפול בשבי היפני שזה תענוג קטן מאוד. יושב המופתי בגרמניה אחרי שהסקורצני הבריח אותו ואת רשיד עלי שהיה ראש ממשלת עיראק רשיד עלי, והוא משדר תעמולה, ומשדרים מטעמו תעמולה למזרח התיכון, והוא כל הזמן בחורף מבטיח, עכשיו חורף אי אפשר לעשות כלום אבל רק יבוא האביב ואנחנו צונחים, אני בדבוקה הראשונה לחדש את המרד. מה יודעים בארץ? מה שהערבים מדברים ביניהם, לא יודעים מה קורה במלחמה. לא יודעים הודעות דובר, לא מעבר לזה. אין מלוטפי סוד כולל לא בן-גוריון, שרת, אף אחד מהם לא שותף סוד לכלום. יודעים מה אומרים בבתי הקפה בכפרים הערביים כי שם יש מכשיר רדיו אחד, כולם יושבים בקפה מאזינים, והשמועות האלה הולכות ונפוצות. רן לוי 21:34 הנה פרק בהיסטוריה של האינטרנט. מוצר המזון הראשון שהוזמן דרך האינטרנט היה פיצה. ב-1994 חברת פיצה אחת פתחה את השירות הראשון בעולם להזמנת פיצה דרך האינטרנט. והפיצה הראשונה שהוזמנה, כך הם טוענים לפחות, הייתה פיצה משפחתית עם פפרוני ופטריות ואקסטרה גבינה. וזה היה ציון דרך חשוב בתולדות האינטרנט אני חושב, כי עד אז היה אינטרנט וזה נותן גישה להמון מידע וכאלה דברים אבל מה באמת אפשר לעשות עם זה? אבל ברגע שאפשר להזמין דרך זה פיצה, זה שימושי, זה דבר שבאמת עוזר לכם בחיים. עכשיו מאז הוזמנו המון המון פיצות ומספר הדברים שאפשר להזמין דרך האינטרנט גדל בהרבה. אנשים התחילו להזמין ספרים ודיסקים וכמעט כל דבר אחר. מזרנים לא היו אחד הדברים הראשונים שאנשים חשבו עליהם בהקשר של הזמנה מהאינטרנט. כן, דרך אגב זאת פרסומת לפנדה במקרה שלא הבנתם עדיין. כי מזרן זה דבר גדול שלא נכנס בטוסטוס של שליח ולהעלות אותו הביתה זה מסובך. אבל היום כן, אפשר להזמין מהאינטרנט גם מזרן עם פנדה z-z-z.co.il. עכשיו המזרנים של פנדה לא מגיעים בקופסה בגודל של פיצה אבל הם גם לא ממש מגיעים בקופסה בגודל של מזרן. באמת כשאתם רואים את הקופסה הזאת זה לא נראה כמו דבר שמזרן שלם יכול להיכנס בה. היא פשוט נראית קטנה מדי. כי המזרן שם אבל הוא מגולגל וארוז בוואקום כשהוא מגיע אליכם, שזה עד שלושה ימים מתי שהזמנתם אותו. אתם פותחים אותו, פורסים אותו ויש לכם מזרן. ולמזרנים של פנדה אין אקסטרה גבינה אבל יש להם שלוש שכבות וספוג זיכרון ובד מווסת טמפרטורה וכיסוי שקל להסיר ולכבס אם צריך ושני תווי תקן בינלאומיים. וגם יש לכם את ההזדמנות לשנות את דעתכם, כלומר אחרי שאתם ישנים על המזרן אם לא אהבתם אותו אתם יכולים לבקש מפנדה שיבואו ויקחו אותו חזרה, חינם. שזה דבר שאי אפשר לעשות עם פיצה. אתם לא יכולים להזמין פיצה, לתת לה לשבת במקרר שבועיים ואז להגיד לחברה של הפיצה 'בעצם אני לא רוצה את זה קחו אותו בחזרה'. לא. אז מהבחינה הזאת המזרן של פנדה עדיף על פיצה. רק אזהרה אחת: שימו לב שאתם לא שוכבים על הפיצה ואוכלים את המזרן כי זה גם פחות נוח וגם פחות טעים. פנדה z-z-z.co.il אתר אונליין למוצרי שינה חלומיים ללא דמי משלוח וללא גבינה. רן לוי 24:00 בנקודת זמן זו, בשלהי 1941, מחליט הפיקוד הבריטי לעשות מעשה. החשש הגדול של הבריטים לא היה שארץ ישראל תיפול לידיים גרמניות. זה יהיה לא טוב, אבל לא סוף העולם מנקודת מבטה של אימפריה שבאותו הזמן ניהלה מלחמה בכמעט כל העולם מילולית בו זמנית. מי שהייתה חשובה באמת בעיני הבריטים הייתה מצרים, וליתר דיוק תעלת סואץ שחיברה בין חלקי אימפריה שונים: אירופה, אפריקה והמזרח הרחוק. הבריטים ידעו שאם תיפול תעלת סואץ לידי הגרמנים הם יאבדו את מה שהיה אולי היתרון היחסי הגדול ביותר שלהם במלחמה, היכולת לשנע כוחות ואספקה בהיקפים אדירים בין החזיתות השונות. לדידם של הבריטים הכוחות החמושים של היישוב היהודי היו בסך הכל עוד אמצעי פוטנציאלי לעכב פלישה גרמנית לכיוון תעלת סואץ או להציק לגרמנים ולהסיח את דעתם אם וכאשר יכבשו את ארץ ישראל. על כן הדבר הראשון שעשו הבריטים היה להקים בארץ מחתרת יהודית חשאית שתיכנס לפעולה ביום שאחרי הכיבוש הנאצי. במסגרת הפלמ"ח למשל הוקמה המחלקה הגרמנית, שאנשיה היו עולים לשעבר ממרכז אירופה. מטרתה של המחלקה הגרמנית הייתה לבצע פעולות חבלה נגד הגרמנים ולסכסך ביניהם ובין האוכלוסייה הערבית בארץ. אנשי המחלקה התחזו לחיילים גרמנים ויבצעו פיגועי טרור בערבים. מחנה האימונים של המחלקה הגרמנית הוקם ביער משמר העמק ונוהל כמחנה צבאי נאצי לכל דבר ועניין. דגלים וסמלים נאציים קישטו את המחנה, האימונים היו בשפה הגרמנית, תרגילי הסדר ואפילו השירים ששרו הלוחמים היו גם כן בגרמנית. קצינים בריטים אימנו את חברי המחלקה בקרב מגע ובהפעלת כלי נשק גרמניים שנלקחו שלל. כחלק מאותה מחתרת יהודית, סיכמו הבריטים עם ההגנה על הקמתה של רשת מודיעין שתעביר ידיעות בין הפיקוד הבריטי והלוחמים בשטח. ההגנה הציעה למשה דיין לפקד על הקמתה של רשת המודיעין והוא לקח את התפקיד בשתי ידיים. החזרה לעבודה הטיבה את מצב רוחו, הקלה על השיקום הרפואי והחזירה את הקריירה הצבאית שלו אל המסלול. הרטייה, שבהתחלה הייתה לנטל על משה דיין, הפכה ברבות הימים לנכס התדמיתי הגדול ביותר של המצביא הישראלי, שזכה לתהילת עולם כרמטכ"ל מבצע קדש ושר הביטחון במלחמת ששת הימים לפני הנפילה הכואבת של מלחמת יום הכיפורים. הדבר השני שעשו הבריטים בתגובה לאיום הפלישה הגרמנית מצפון מחזיר אותנו אל רכס הכרמל והבונקרים עימם פתחנו את הפרק. הבריטים ניסחו תוכנית הגנה רחבת היקף תחת השם הדרמטי Palestine Final Fortress, המבצר האחרון בפלשתינה, או PFF בקיצור. הרעיון העקרוני מאחורי תוכנית המבצר האחרון הייתה ליצור מספר קווי הגנה מבוצרים שיעכבו את התקדמות השריון הגרמני השואט מכיוון סוריה שבצפון אל עבר תעלת סואץ שבדרום. הדגש כאן הוא על 'יעכבו'. לבריטים לא היו אשליות שכמה דיוויזיות הודיות ואוסטרליות יוכלו לבלום את השריון הגרמני הקטלני. הם קיוו לעכב את הגרמנים מספיק זמן כדי שיוכלו להזרים לאזור תגבורות או לכל הפחות לפנות את הכוחות בארץ ישראל לבסיסים אחרים כדי שיוכלו להתארגן ולהגיב במתקפת נגד. התוכנית של הבריטים הייתה להקים כמה קווי הגנה אופקיים בקו מזרח-מערב בזה אחר זה מגבול סוריה וטורקיה של ימינו בצפון ועד אזור נחל אלכסנדר שלייד חדרה בדרום. כל קו הגנה כזה יכיל סדרה של מתחמים מבוצרים ובונקרים בדגש על מחסומים ותעלות שיעכבו את כוחות השריון הגרמני. כוחות עורפיים יעמדו בכוננות מאחורי קווי ההגנה כדי לסתום את הפרצות שייווצרו בהם במהלך הלחימה. מבין כל רצף קווי ההגנה אלה, קו אחד במיוחד היה הקריטי ביותר עבור הבריטים. פרופ' יואב גלבר 28:30 ואז הם שוב מסתכלים על המפות ואומרים איפה המקום האחרון שבו ניתן לעצור התקדמות של שריון גרמני מבחינה קרקעית, מבחינת תווי הטופוגרפי לפני תעלת סואץ. וזה המקום הזה שאנחנו נמצאים עליו - הר הכרמל. הר הכרמל הנושק לים. רן לוי 28:57 פרופסור יוסי בן-ארצי, אף הוא מאוניברסיטת חיפה, הוא גאוגרף היסטורי המתמחה בחקר ההיבטים הגאוגרפיים היסטוריים של ארץ ישראל בעת החדשה. פרופסור בן-ארצי יסביר לנו מדוע בחרו הבריטים דווקא בהר הכרמל כקו ההגנה שלהם כנגד פלישה גרמנית אפשרית מכיוון סוריה ולבנון. פרופ' יוסי בן-ארצי 29:17 אצל הבריטים ישבו בסוריה ולבנון, אז תשאל למה הם פחדו? משום שלא היה להם מספיק כוח להגן במידה ותהיה הגרמנים יתקדמו. ברגע שהם פלשו לרוסיה, יתקדמו ויעברו את המזרח התיכון וישטפו את סוריה ולבנון, אין להם מספיק כוח לעצור אותם. ולכן הם חיפשו בהתחלה קווים בצפון סוריה ואחר כך בגליל ובסוף הם עשו ניתוח קרקע והגיעו למסקנה שמה שעשוי לעצור את השריון הגרמני הדוהר בקיץ 41, אם זה יקרה, כן, שנה לפני המדבר המערבי, זה הרכס שירמיהו הנביא כבר הגדיר אותו כגיבור בהרים וככרמל בים יבוא. הכרמל נופל לתוך הים בשפיץ, הוא יוצר מחסום טופוגרפי של 500 מטר בשיא גובהו, תלול מאוד כלפי צפון-מערב. בהמשך גבעות מנשה או רמות מנשה יוצרות אמנם שני מעברים, ואדי מילח וואדי ערה שצריך לחסום אותם, אבל אחר כך זה עולה לאום אל פאחם, ממשיך אל הגלבוע, מגיע למוצבי הברך שאנחנו מכירים אותם גם כן כחלקם כבר התחילו להיכנס בקרקע גם כן אז, ואז לכל אורך רכס ההרים של המדבר, מדבר שומרון, מדבר יהודה וים המלח, יש לכאורה קו טופוגרפי בצורת ר' כזאת הפוכה שחוסם פוטנציאלית את השריון הגרמני. לא פחדו מהחיל או מחיל הנדסה. רן לוי 30:51 העבודות על קווי ההגנה החלו בראשית 1942 וחיפה בהיותה נמל חשוב ומרכז לוגיסטי אסטרטגי עבור הבריטים ריכזה את מירב תשומת הלב. רכס הכרמל הוכרז שטח צבאי סגור ויחידות הנדסיות החלו חוצבות בונקרים ונועצות מחסומי נ"ט בנקודות נבחרות על ההר. המעורבות של היישוב היהודי בהקמת הביצורים על רכס הכרמל הייתה מינורית למדי. פרט למספר מצומצם של מתנדבים יהודים שסייעו בחפירות, ואולי גם סיוע הנדסי של חברת 'סולל בונה', הבריטים לא ממש שיתפו את מנהיגי היישוב בתוכניותיהם. היה רק יוצא דופן אחד. רן לוי 31:42 יוחנן רטנר נולד באודסה שברוסיה ולמד אדריכלות באוניברסיטה יוקרתית בגרמניה. סיפור חייו של רטנר מרתק באופן יוצא דופן. למעשה היו מי שכינו אותו 'פורסט גאמפ הישראלי' בזכות הסיפור האישי הייחודי שלו שמצליח לגעת כמעט בלי להתכוון בהמון אפיזודות אייקוניות בהיסטוריה ישראלית. למשל הוא ניהל רומן עם רחל המשוררת, וכאדריכל תכנן את קברה המפורסם בבית הקברות של קיבוץ כנרת. מהקשר הזה ביניהם התוצרת היא שלושה שירים מדהימים ברוסית. רחל עדיין לא כותבת בעברית, היא מתחילה לכתוב עברית יותר מאוחר. בתקופה אחרת ניהל רומן עם רחל כגן, מייסדת ויצ"ו ואחת משתי הנשים היחידות החתומות על מגילת העצמאות. חייו של רטנר עשירים באנקדוטות היסטוריות שכאלה, אבל לענייננו אספר רק שכחייל בצבא הרוסי בתקופת מלחמת העולם הראשונה, רטנר התגלה כאיש מטה ואסטרטג צבאי מהמעלה הראשונה והתקדם במהירות בסולם הדרגות עד לדרגה המקבילה לקולונל. כשהעלה יוחנן רטנר לארץ בשנות ה-20, הצטרף לארגון ההגנה ומונה לראש המפקדה הארצית הראשון של הארגון. במקביל העסיקו אותו הבריטים כיועץ במטה הכללי שלהם בקהיר. הכרותו עם הפיקוד הבריטי הובילה לכך שלקח חלק בתכנון תוכנית המבצר האחרון. מיכאל רטנר הוא בנו של יוחנן והוא יספר לנו על המעורבות של אביו בתוכנית הבריטית. מיכאל רטנר 34:12 צוות בריטי ברובו אבל עם שימוש במהנדסים יהודים ושימוש... הוא למעשה בכלל צורף במקרה, כי הסוכנות הציעה אותו כקצין מטה עם ניסיון של קצין מטה רוסי ממלחמת העולם הראשונה. והאנגלים קיבלו אותו. הם רק גילו את האושר שהם קיבלו כשהוא בא והציע להם כדי להכין תוכנית של עיכוב הפלישה הגרמנית או הצרפתית על ידי זה שהוא הציע לעבור את ספריית הטכניון של פרסומי כל חברות הפיתוח ההנדסי שבנו מנהרות וקווי רכבת וכבישים בכל המזרח התיכון. כל האוצר של הדיווח שלהם כפרסומים מסחריים למעשה היה בספריית הטכניון. וישבו צוותים, וזו הייתה יוזמה של אבא, בספריית הטכניון וזיהו נקודות תורפה: איפה שיש מדרון, איפה שיש מנהרה. הם זיהו נקודות כשל במנהרה שיתוקנו אבל כשאתה מצמיד שם חומר נפץ כל העסק יתמוטט וישתתף, אותו דבר עם גשרים. דרך אגב חלק מההכנות של הצוות של הבריטים כדי להבין כמה הם עבדו מהר ויסודי, חלק מנקודות הפיצוץ בליל הגשרים היו נקודות שהבריטים עצמם הכינו בכל הגשרים של ארץ ישראל למקרה שהם יצטרכו לסגת וזה... זאת אומרת הנקודות האלה היו ידועות, היו מחושבות בדיוק מבחינה הנדסית. זה היה סופר רציני כל העסק הזה. רן לוי 35:05 יוחנן רטנר עוד עתיד למלא תפקיד חשוב בסיפורנו, אבל כעת הגיע הזמן להסיט את מבטנו מערבה ודרומה אל צפון אפריקה. ביוני 1940, לאחר שהצבא הגרמני הכריע את הצרפתים בנוקאאוט, החליטה איטליה בהנהגתו של בניטו מוסוליני להצטרף למלחמה לצידם של הגרמנים והכריזה מלחמה על בריטניה. לוב שבצפון אפריקה הייתה מושבה איטלקית מזה עשרות שנים ומוסוליני הורה לכוחות הצבא האיטלקי שהיו מוצבים בה לתקוף ולכבוש את מצרים שהייתה גם היא מושבה בריטית. ההחלטה הזו, כמו לא מעט החלטות אחרות של הדוצ'ה, התבררה כשגיאה קולוסאלית. הבריטים ריסקו את הצבא האיטלקי העשירי, שבו כ-130 אלף מחייליו והניסו אותו כל הדרך בחזרה לטריפולי. למוסוליני לא הייתה ברירה אלא לפנות להיטלר, בן בריתו, בתחינה לעזרה. היטלר בשלב הזה היה עסוק עד מעל הראש בתכנון הפלישה לברית המועצות, משימה שהייתה מבחינתו חשובה בהרבה מתמיכה בכוחותיו של מוסוליני. אבל הוא הסכים לשלוח לצפון אפריקה כוח צבאי קטן יחסית, הקורפוס האפריקני. חשוב יותר, היטלר העמיד בראש אותו קורפוס אפריקני את אחד מקציניו המוכשרים והמבטיחים ביותר. וזה עשה את כל ההבדל. ארווין רומל החל את הקריירה הצבאית שלו כמפקד כוחות רגלים במלחמת העולם הראשונה. כקצין צעיר הוא הוכיח את עצמו כטקטיקן מבריק שידע לנצל חולשות במערכי האויב ולהפוך אותן לניצחונות מזהירים. למשל הוא הצליח להכריע עמדה מבוצרת של הצבא האיטלקי ולקחת בשבי 9,000 חיילים ו-80 תותחים באמצעות כוח של 150 חיילים בלבד. ההצלחות הדרמטיות האלה זיכו את רומל בעיטור צלב הברזל וקידום מהיר בשורות הצבא. חוויותיו וניסיונו של רומל במלחמת העולם הראשונה הובילו אותו לכתוב ספר בשם 'חיל הרגלים תוקף', שבו הוא פרס את משנתו הצבאית שהדגישה את היתרונות של תמרון מהיר והפתעת האויב. ספרו של רומל הפך לרב-מכר כלל עולמי והשפיע על סגנון הלחימה של צבאות רבים בכל רחבי העולם. אם לרומל היה מוניטין מצוין אחרי מלחמת העולם הראשונה, הרי שמלחמת העולם השנייה הזניקה אותו למעמד כמעט מיתולוגי. עם פרוץ המלחמה באירופה קיבל רומל את הפיקוד על דיוויזיית השריון השביעית של הוורמאכט. הייתה זו הפעם הראשונה של רומל כמפקד כוחות שריון, עד אותו הרגע הוא פיקד רק על יחידות חי"ר. אבל הפאנצרים הגרמניים, עם המהירות ויכולת התמרון המעולה שלהם, התאימו לסגנון הלחימה של רומל כמו נעלי ריצה לרגליו של יוסיין בולט. הדיוויזיה של רומל נעה כל כך מהר בשדות הקרב הצרפתי שבזמנים מסוימים של הלחימה אף אחד, לא הצרפתים וגם לא הפיקוד הגרמני עצמו, לא ידעו איפה היא נמצאת. ודיוויזיית השריון השביעית זכתה לכינוי 'דיוויזיית הרפאים'. את המוניטין המיתי והחשיבה הצבאית המבריקה שלו הביא רומל לצפון אפריקה כשמונה לעמוד בראש הקורפוס האפריקני בפברואר 1941, וכמעט מיד חולל מהפכה במצב הלחימה. הוא הסב לבריטים אבדות קשות ודחק אותם בחזרה אל הגבול עם מצרים. בשלב מסוים הצליחו הבריטים להתאושש קמעה ולצאת למתקפת נגד. אבל באביב 42 יצא רומל למתקפה מהירה ודרמטית על מעוז בריטי חשוב בשם מבצר טוברוק. טוברוק הייתה עיר נמל במיקום אסטרטגי במיוחד, כמעט אמצע הדרך בין קהיר המצרית וטריפולי הלובית. במדבריות של צפון אפריקה לא היו לא מים ולא דלק, ומי ששלט על נמל טוברוק זכה ביתרון לוגיסטי אדיר. ביוני 1942 נפלה טוברוק לידי הגרמנים. הייתה זו המפלה הצבאית הדרמטית ביותר של הבריטים במלחמת העולם השנייה, אולי שנייה בחומרתה רק לנפילת סינגפור לידי היפנים ארבעה חודשים קודם לכן. למעלה מ-30,000 לוחמים בריטים נפלו בשבי הגרמני בטוברוק, כמו גם כמויות אדירות של ציוד ואספקה שהיו במבצר. רומל, 'שועל המדבר' כפי שכינו אותו העיתונים הבריטים, לא עצר והמשיך לדהור מזרחה לעבר מצרים. עם הפלישה הגרמנית לרוסיה והאפשרות שהנאצים ינצלו את המומנטום ויפלשו למצרים מצפון דרך ארץ ישראל הדאיגה מאוד את הבריטים, הרי שהמתקפה של רומל בצפון אפריקה הכניסה אותם להיסטריה. הפיקוד הבריטי הבין שכעת מסוגלים הגרמנים למחוץ את הכוחות במצרים בתנועת מלקחיים: שריון גרמני מהיר שישטוף את מדבריות הנגב מצפון מחד, וממערב מאידך. לא זאת בלבד, ברגע שישלטו הגרמנים על תעלת סואץ והבסיסים הלוגיסטיים של הבריטים במצרים, שום דבר לא ימנע מהם לשוט מזרחה דרך ירדן ולהשתלט גם על בארות הנפט של עיראק. קווי ההגנה של תוכנית המבצר האחרון בכרמל ובשאר רכסי ההרים בצפון הארץ אולי עשויים לעכב את השריון הגרמני שיבוא מצפון, אבל שום דבר לא יבלום את כוחותיו של רומל מדרום. נפילתם של בארות הנפט בעיראק ותעלת סואץ במצרים עשויה להיות פשוטו כמשמעו מכת מוות לצבא הבריטי. ואם הבריטים היו בהיסטריה, אני חושב שאתם יכולים לדמיין מה עבר בראשם של אנשי היישוב היהודי בארץ ישראל כששמעו על התבוסה הבריטית בטוברוק. החשש מפני כיבוש גרמני והשמדה טוטאלית של היישוב היהודי בארץ ישראל על ידי הערבים בסיוע הנאצים הפכו לפאניקה של ממש. החרדה הקיומית שבה היו נתונים היישוב היהודי והצבא הבריטי במזרח התיכון יעמדו במוקד הפרק הבא, חלקו השני של הפרק הזה. נשמע על התוכנית הבריטית לנטוש את ארץ ישראל ולהותיר מאחוריהם אדמה חרוכה. 'אבל במצרים היה מרכז זירתי. זאת אומרת מפקדות ומחסנים שאין להם מה לחפש שם במלחמה. זה נחשב פעם עורף בטוח אז בנו את זה שם. עכשיו זה היה עורף כמעט חזית. התחילו לפנות לעזה, לארץ ישראל, לסודן, לכל מיני מקומות.' נשמע על הוויכוח הסוער בתוך היישוב היהודי בשאלה מה צריכה להיות דרך הפעולה כלפי האיום הגרמני: האם להיכנע ולקוות לטוב, או להילחם עד טיפת הדם האחרונה. 'אם היה קורה משהו ב-42 מי היה מציל אותנו? הצבא הבריטי במצרים? החברה שהלכו לצבא הבריטי במצרים או אלה שהתגייסו לפלמ"ח דאז?' ולבסוף נחשוף את 'טוברוק על הכרמל', או בשמה השני 'תוכנית חיפה'. התוכנית שהגו יוחנן רטנר ויצחק שדה להגנה על היישוב היהודי מפני הגרמנים והערבים לכשיגיע רגע האמת. 'הם מכינים את המוצא האחרון שבמי... ברגע שהגרמנים פורצים את הקווים של מצרים, והם יודעים שהאנגלים מתכננים נסיגה שלא תתחשב בשום דבר, לרכז את כל האוכלוסייה היהודית ברכס הכרמל ולהתגונן ברכס... ברכס הכרמל.' כל אלה ועוד בפרק הבא של עושים היסטוריה: סודם של הבונקרים על הכרמל, חלק ב' - מצדה על הכרמל. רן לוי 43:46 שחקן א: שקט פה, שים לנו איזה משהו בספוטיפיי. שחקן ב: סורי, לא לא מבין את השטויות האלה של סטרימינג. אני אולד סקול, אם אתה רוצה יש פה תקליט. שחקן א: תאמין לי, יודע לתכנת בקוד פתוח אבל לא יודע להשתמש בספוטיפיי. נו, כזה אני. שחקן ב: מה, אתה לא זוכר כמה כיף היה פעם עם הווקמנים? קול מהעבר: אחי, אתה לא מבין, אנשופיז הוציאו קסטה חדשה, אתה חייב להקשיב לזה. שחקן א: יש לך את זה? אנש... תגיד אתה רציני? זה רק שבוע שבוע שעבר יצא בגרמניה, איך זה כבר הגיע לארץ? שחקן ב: מביני עניין בלבד אחי, תקשיב לזה, זה הדבר הכי מדליק פה בסביבה. (מוזיקה של שנות ה-80) שחקן א: רגע רגע רגע, מה? אנשופיז? לא הייתה כזאת להקה, מה אתה מדבר? שחקן ב: צודק, יש לנו קצת בעיה להשמיע שירים עם זכויות יוצרים. שחקן א: טוב הבנתי את הקונספט, מיציתי את האייטיז יאללה, בוא נחזור לסלון של 2019. שחקן ב: רגע, בוא נתקדם לניינטיז. שם אפילו היה יותר כיף. דור, אתה לא מבין, היום ברוקסן - אפרוחי פלורנטין. שחקן א: מה? תגיד אתה רציני? שחקן ב: כן כן, בוא בוא נכין את עצמנו. יאללה שים שים את הדיסק. (מוזיקה של שנות ה-90) שחקן א: רגע רגע רגע, מלך תמציא שמות אבל שום נורמליים. יאללה הבנתי את הקונספט, בוא נגמור עם זה. שחקן ב: מזל טוב אחי, יום הולדת שמח! שחקן א: יואו, תודה אחי, מה זה? לא היית צריך. שחקן ב: נו נו פתח פתח כבר. MP3 איזה מלך! תודה! 56 מגה בייט אתה קולט? 20 שירים במכשיר אחד! היית מאמין? שחקן א: טוב, אז איזה תקליט לשים? שחקן ב: רן, בחייאת נו, חשבתי שהבנת את זה בכל המסע בזמן הזה. הימים האלה עברו. למזלנו יש את במבית. שחקן א: במבית? שחקן ב: כן רן, נו תתקדם. החברה המובילה והמקצועית ביותר בארץ לאודיו וידאו מתוחכם. אמן. שחקן א: תביא את הכבל אוקס. רן לוי 45:32 זהו, עד כאן. מגיעה כאן תודה ענקית לתחקירן שלנו נתן פוזניאק שהביא את כל הקולות ששמעתם בפרק ועשה עבודה מדהימה. תודה למרואיינים שלנו: פרופסור יואב גלבר, פרופסור יוסי בן-ארצי, מיקי גוטשלק ומיכאל רטנר. תודה גם לדניאל זיסמן, המפיקה המוכשרת שלנו שסייעה לי בעריכת הפרק. מיד נמשיך אל שאלת עושים היסטוריה חדשה ועוד, אבל ראשית חסות. מספר תזכורות קצרות. הראשונה, סקר המאזינים הגדול של 2019 יצא לדרך ואתם מוזמנים לבקר באתר שלנו ranlevi.com ולהשיב על השאלות. ספרו לנו מה אתם אוהבים, מה לא, אילו תוכניות אתם חייבים שיימשכו ואיפה אנחנו חייבים להשתפר. כמו תמיד כל ממלאי הסקר יזכו לפרקי בונוס מיוחדים. תזכורת שנייה לגבי ההרצאה שלי באפריל הקרוב על האבולוציה של הסמים הנרקוטיים. אני מניח שחלקכם כבר שמעתם על מגפת האופיאוידים שמשתוללת בארצות הברית בשנים האחרונות. עשרות אלפי חולים שנוטלים משככי כאבים המבוססים על אופיאוידים חזקים ביותר והופכים מאנשים רגילים ונורמטיביים לנרקומנים. ובתור נרקומנים חובבנים שכאלה, רבים מהם מתים ממנות יתר בהיקף כזה שתוחלת החיים של האמריקאי הממוצע ירדה בכמעט שנתיים. פעם ראשונה בהיסטוריה המודרנית של ארצות הברית. אז מהו אופיום? איך הוא משפיע על הגוף? ואיך נעשו האופיאוידים חזקים כל כך? זה יהיה נושא הפרק שאקליט בלייב על הבמה ב-23 באפריל בבר הקנטה בתל אביב. אתם מוזמנים להיכנס לאתר שלנו בכתובת ranlevi.com/drugs ולרכוש כרטיסים להרצאה שלי ולעוד ארבע הרצאות נוספות ומרתקות במסגרת חודש הסמים, מיזם משותף לעושים היסטוריה ו-Think and Drink Different. שוב, ranlevi.com/drugs. רן לוי 47:01 ועוד שיתוף פעולה מעניין: אני וחברת הטיולים 'פוטוטבע' נוציא באוקטובר הקרוב טיול של 12 יום ליפן. טוקיו, הירושימה וקיוטו, שלוש ערים מרתקות באחת המדינות המיוחדות ביותר בעולם. נבקר בכל האתרים החשובים והמוכרים, נהנה מהאוכל המיוחד של יפן, נהנה גם מהנופים הנהדרים. ובנוסף, וכאן אני נכנס לתמונה, בכל יום של הטיול אני אעביר הדרכה מיוחדת על נושא שנמצא במאחורי הקלעים של יפן. דברים שמדריכי טיולים בדרך כלל לא נכנסים אליהם לעומק. למשל איך עובדות הרכבות המהירות המפורסמות, ה-Bullet Trains, איך היפנים בונים את חומות הצונאמי שלהם, את גורדי השחקים שעומדים ברעידות אדמה חזקות. שילוב של מדע, טכנולוגיה והיסטוריה. רוצים להצטרף? בקרו ב-bit.ly/ranjapan, או צרו איתי קשר ברן ב-ran@ranlevi.com. שאלת עושים היסטוריה ברוח הפרק הנוכחי: מהי העובדה הכי מרתקת או מפתיעה שאתם מכירים על מלחמת העולם השנייה? אני אישית קראתי כל כך הרבה על המלחמה האדירה הזו ועדיין בכל פעם שאני חושב ששמעתי הכל וקראתי הכל אני מופתע מחדש. למשל כהכנה לפלישה הגדולה בנורמנדי, D-Day, בעלות הברית ערכו תרגילי נחיתה בחופי אנגליה שדימו את הפלישה. אחד מהתרגילים האלה כלל אש חיה כדי להכין את הלוחמים לתנאים האמיתיים של המבצע. בתרגיל הזה בלבד נהרגו, תקשיבו טוב, 450 חיילים מאש ידידותית. 450 חיילים בתרגיל הכנה לקראת המבצע האמיתי. רק כדי לקבל קנה מידה, במלחמת ששת הימים כולה נהרגו בערך 800 חיילים ישראלים. כאן מדובר בתרגיל אחד ואפילו לא בקרב אמיתי. זו אנקדוטה שעבורי ממחישה באופן מצוין את הסקאלות המטורפות של המלחמה מבחינת כוח אדם וציוד. מה העובדה המרתקת או המפתיעה שאתם מכירים? שתפו אותנו בדף הפייסבוק של עושים היסטוריה, בקבוצת הפייסבוק שלנו או בטוויטר, ואקרא את התשובות שלכם בפרק הבא. כפי שאתם אולי יודעים כבר, אני מאוד אוהב מיזמים טכנולוגיים שמשלבים בתוכם תרומה לקהילה ולמדינה, אז תרשו לי לשתף אתכם במיזם כזה. 'הכוורת' היא האב חברתי, מקום שבו יזמים נותנים מענה לאתגרים חברתיים בוערים בחברה הישראלית. חברי הכוורת זוכים לתמיכה מקצועית של אנשי מקצוע, אנשי עסקים, נציגי משרדי ממשלה ועוד. בקיצור, מסגרת שיכולה לקדם מאוד יזמים שרוצים לשלב חברה וטכנולוגיה. למה אני מספר לכם על הכוורת? כיוון שבשבועות הקרובים תתקיים סדרה בת שלושה מפגשים תחת הכותרת 'צעדים ראשונים ביזמות חברתית', ובה הדרכות והרצאות במגוון נושאים. למשל מה ההבדלים בין צורות ההתאגדות השונות: עמותה, מלכ"ר, חברה בע"מ, הכרות עם מודלים כלכליים שונים ליוזמות חברתיות, אסטרטגיה שיווקית ועוד נושאים דומים. אם יזמות חברתית מעניינת אתכם, חפשו 'הכוורת האב חברתי' בגוגל וכל הפרטים נמצאים באתר. רן לוי 50:20 מה חדש ברשת עושים היסטוריה? ב'עושים רכב', המהפך האירופי של יונדאי וקיה. אסף בר-שי מביא לנו את סיפורם של פטר שרייר ואלברט בירמן הגרמנים שהפכו את יונדאי וקיה להצלחה עולמית. בנוסף מבחן דרכים לקיה סטינגר ומדור חדש על מכוניות מעניינות שעושות עלייה לארץ. ב'עושים רפואה', פאות. איך יוזמה אישית של אלון בלוך, אחיו של דוקטור יובל בלוך, הפכה למבצע התרמה שנתי של שיער עבור חולות וחולי סרטן. בפרק משולבים קטעים מתוך ההקלטה של אירוע התרמה שנערך בשרונה בפברואר האחרון. ב'עושים פוליטיקה', מאחורי הפרגוד. דפנה ליאל בפרק שיכין אתכם ליום הבוחר. כיצד מחשבים מנדט ומהו אחוז החסימה? למי משתלם לחתום על הסכמי עודפים ומהן הטעויות הנפוצות בקלפי. ואחרון חביב, 'עושים עסקים' השבוע, האם הקנאביס הוא בועה? חברות הקנאביס הן הדבר הלוהט ביותר היום בבורסה בתל אביב והשאלה היא האם שווי השוק שלהן משקף את המציאות או שאולי מדובר בבועה. חגי גולן משוחח עם שירי עדן, מומחית בתחום הקנאביס בשוק ההון. כל התוכניות שלנו זמינות באתר הבית ובאפליקציית עושים היסטוריה באנדרואיד. כתמיד אם אתם אוהבים את עושים היסטוריה, מעוניינים לתמוך בה, אתם מוזמנים לרכוש מספריי שזמינים למכירה בחנות. 'פרפיום מובילה' הוא הספר הראשון שכתבתי והוא מספר על פנטזיה הנדסית ומדעית שהעסיקה ועדיין מעסיקה את טובי הממציאים כבר 1,000 שנה. מכונות של תנועה מתמדת, מכונות שלא צריכות אנרגיה כדי לעבוד. האם אפשר לבנות מכונית שלא זקוקה לדלק או טלוויזיה שלא זקוקה לחשמל? זה נשמע הזוי, נכון? אז איך זה שאלפי ממציאים ניסו לעשות בדיוק את זה לאורך כל כך הרבה שנים? הספר הזה וכל שאר הספרים שלי זמינים כאמור בחנות שבאתר, לכל ספר מגיע עם הקדשה אישית. תודה על תמיכתכם בעושים היסטוריה. עושים היסטוריה הם דניאל זיסמן, דור קומט ואיתמר סוויסא בעריכה, אביב שם-טוב מנהל המכירות, שרה סילבצקי מנהלת הקהילות ואחראית על סיפור משפחתי וספיקרס, אתר ההרצאות שלנו, אפרת בל אחראית על הפיתוח העסקי, דני תימור הוא המנהל העסקי, ואני רן לוי, כותב ומגיש. אנחנו נשתמע בעוד שבועיים. להתראות.
        ]]></content:encoded>
    </item>
    
    <item>
        <title>[עושים היסטוריה] 269: סודם של הבונקרים על הכרמל, חלק ב': מצדה על הכרמל</title>
        <link>https://mat-mo.github.io/podtext/episodes/vshym-hystvryh/vshym-hystvryh-269-svdm-shl-hbvnqrym-l-hkrml-khlq-b-mtsdh-l-hkrml.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-269-svdm-shl-hbvnqrym-l-hkrml-khlq-b-mtsdh-l-hkrml.html</guid>
        <pubDate>31 במרץ 2019</pubDate>
        <description>Transcript for [עושים היסטוריה] 269: סודם של הבונקרים על הכרמל, חלק ב': מצדה על הכרמל from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 269: סודם של הבונקרים על הכרמל, חלק ב'. מצדה על הכרמל. רשת עושים היסטוריה. רן לוי 00:23 אתם מכירים את זה שבן או בת הזוג שלכם גונב לכם את השמיכה בלילה ואתם מתעוררים עם נטיפי קרח על הגבות? אז פנדה לא יעזרו לכם לפתור את זה. הם עושים מזרנים מעולים אבל תכלס לא מבינים כלום בזוגיות. לכו ליועץ או משהו. אבל לפחות בדבר אחד פנדה כן יכולים לעזור: כריות. מבצע מיוחד לפסח: מזמינים מזרן זוגי של פנדה ומקבלים שתי כריות במתנה. כרית לכל אחד, לא צריך לריב יותר. בקרו בפנדה זי-זי-זי נקודה סי-או נקודה איי-אל. 100 לילות ניסיון, משלוחים והחזרות חינם. עידן (עושים רפואה) 01:04 היי, זה עידן מעושים רפואה. אם הייתי שואל אתכם מה הקשר בין צ'לנית מפורסמת, משורר קטלני, דג סלמון ושני נוירולוגים צרפתים, בטח הייתם חושבים שאיבדתי את זה. למעשה, קיים קשר ותוכלו למצוא אותו בשני פרקים על טרשת נפוצה המוגשים כשירות לציבור על ידי חברת מרק. על טרשת נפוצה, שני פרקים בפיד של עושים רפואה. רן לוי 01:41 ביוני 1942 עמד היישוב היהודי בארץ ישראל בפני איום קיומי חמור, אולי המצב הצבאי החמור ביותר שאפשר היה לדמיין באותה תקופה. מצפון, השריון הגרמני חדר לעומק החזית הרוסית, פותח את הדרך לפלישה דרך הקווקז או מדינות הבלקן. מדרום, כוחותיו של ארווין רומל, שועל המדבר המיתולוגי, כבשו את מבצר טוברוק בעל החשיבות האסטרטגית ומוטטו את ההגנה הבריטית בגבול מצרים. היישוב היהודי ניצב בפני האפשרות הריאלית מאוד של השמדה טוטאלית במחנות ריכוז והשמדה נאציים או במהומות ופרעות מצד הערבים. קריינות חדשות (דרמה) 04:14 ערב טוב. אנחנו פותחים בדיווחים מהדרום שם ממשיכים כוחות צה"ל לנהל מערכה קשה נגד דיוויזיות השריון של רומל שחצו את תעלת סואץ. דובר צה"ל מאשר כי למעלה מ-5,000 חיילים נהרגו בקרבות עד כה. עשרות אלפי ישראלים צובאים בשעות האחרונות על שגרירות ארצות הברית בירושלים בתקווה לקבל ויזה. שירות הביטחון הכללי מזהיר מפני התחמשות של כוחות המופתי בגליל. כאן רדיו ישראל החופשית, הצבא הגרמני סיים את השתלטותו על מחנה הקריה בתל אביב. רן לוי 07:31 אם מה ששמעתם עכשיו גרם לכם לצמרמורת, אני חושב שאפשר להבין מה עבר על אנשי היישוב היהודי אז באביב 1942. הנה דברים שכתב ראש המחלקה המדינית של הסוכנות היהודית, משה שרתוק, אל מפקד הצבא הבריטי באפריל 1942. משה שרתוק (דיבוב) 07:56 אין כל ספק שאם ישטפו הנאצים את ארץ ישראל יושמדו כל יהודי הארץ הזו. השמדת הגזע היהודי הוא סעיף בסיסי בתורה הנאצית. יש יסוד לחשש שחורבן מהיר שבעתיים יפקוד את יהודי ארץ ישראל אם יפלו בידי הנאצים. רן לוי 08:31 כיצד הגיבו ביישוב היהודי לאיום הכיבוש הנאצי? כל אחד בדרכו. חלק ניצלו קשרים ואזרחויות כפולות כדי לברוח. היו דיבורים על הסתרת ילדים יהודים במנזרים. מיעוט קטן פנה למיסטיקה, רבנים עלו על מטוסים והתיזו דם של תרנגול שחוט לאורך גבולות הארץ. לרוב היהודים לא היה ספק שהנאצים לא ירחמו עליהם. אבל מה צריכה להיות אופיה של ההתמודדות הזו? כאן נוצרה מחלוקת ברורה בעם. משה שפירא (דיבוב) 09:53 אם יש אפשרות שנייה של חיי גטו בארץ ישראל, הרי נשארת התקווה, אם כי התקווה קלושה, שנעבור את הזמן בקורבנות גדולים, אבל תהיה עוד שארית הפליטה אשר תהווה את הבסיס לבניין מחודש. דוד בן גוריון (דיבוב) 10:56 ואנו לא נילחם בהיטלר, לא נגן על עצמנו בתוך הארץ הזאת. אין לנו ברירה. לא אנחנו קובעים את האסטרטגיה העולמית. ההגנה על הארץ לא נתונה בידינו ובכל מקום נצטרך לעמוד בפני האויב האיום והנורא של האנושות ושל העם. יצחק טבנקין (דיבוב) 12:03 אין תקווה לפינוי. כמה חרפה יש בדרישה הזו. הן אנחנו בני ברית וחייבים ללכת עם הצבא הבריטי יחד למלחמה. אין לנו ברירה אלא להיאבק במלחמה הזו במלוא הכוח שיש לנו. מיכאל רטנר 13:52 שניהם למעשה בפרק מסוים של מלחמת העולם הראשונה הם מ"פ-ים. יצחק שדה ואבא שלי, יוחנן רטנר, נפגשים בארץ בפעילות של ההגנה ברמות הגבוהות שלה. הם חברים הכי טובים בעולם. אבל ההבדל במבנה האישיות הוא מאוד בולט. יצחק שדה שונא את עבודת המטכ"ל הפקידותית, אבא עם החינוך הגרמני שלו בנוי יותר לעבודת מטה. ושני האנשים האלה נפגשים ומשלימים אחד את השני בשיגעון. רן לוי 15:38 ב-1942 בשיאם של ימי החרדה הנוראים מפני הכיבוש הנאצי, הטילה ההגנה על רטנר ושדה לגבש תוכנית אקטיבית להגנה על היישוב היהודי. התוכנית הזו מוכרת במספר שמות: מצדה על הכרמל, תוכנית הצפון, או טוברוק על הכרמל. מיכאל רטנר 16:20 הם מכינים את המוצא האחרון שברגע שהגרמנים פורצים את הקווים של מצרים לרכז את כל האוכלוסייה היהודית ברכס הכרמל ולהתגונן. התוכנית הייתה תוכנית וירטואלית אבל היא הייתה תוכנית אופרטיבית. זאת אומרת, כל צירי הגישה לשריון נחסמו, נבנו כנקודות עמידה. כולם עוברים לכרמל. הנקודה הזאת עם סיוע בריטי עקיף מהצי וחיל האוויר, מחזיקים כמה זמן שהם יכולים. נאמר בפירוש שזה עמידה עד הסוף. יוחנן רטנר (דיבוב) 17:48 תוכניות אלה עלולות להיראות בעיני רבים כבלתי מעשיות אם אין מעריכים כראוי את השינויים הרבים בטכניקה ההגנתית. התעשייה הארצישראלית הייתה מסוגלת לייצר כמויות גדולות מאוד של מוקשים וקו ההגנה שהוצע על ידינו היה נוח לשימוש בנשק רב כוח זה. אפילו הגנת האזור המבוצר של חיפה במשך זמן מוגבל לא נראתה לנו כבלתי אפשרית. יצחק שדה (דיבוב) 18:43 מטה הפלמ"ח עבד באותה תקופה על תוכניות צבאיות נרחבות. ידענו שבמקרה של פלישה גרמנית יעבור האויב על פני הנגב המישורי במהירות מקסימלית. חובה עלינו לעבד תוכנית שאולי תשכנע את הבריטים שיסייעו בידינו. בוודאי תוכנית דמיונית למדיי, הרפתקנית, אבל תוכנית יחידה כנגד הייאוש. רן לוי 19:37 כנגד העדויות האלה ישנה אסכולת מחשבה אחרת שהדוברים הבולטים שלה הם ההיסטוריונים פרופ' יואב גלבר ופרופ' יוסי בן ארצי. הם מאמינים שתוכנית מצדה על הכרמל והרעיון של התבצרות בבונקרים עד טיפת הדם האחרונה הוא מיתוס, המצאה פיקטיבית. פרופ' יוסי בן ארצי 20:22 כאן מערבבים גם כשמכניסים את יוחנן רטנר שקוראים לו להתייעץ והוא מתבלבל עם הקו הזה והכרמל. הזכרונות, הכל כאן מתערבב כי לא היו תעודות מסודרות כתובות בעניין הזה. רטנר מבלבל בזכרונות שלו, גם שדה מתבלבל בזכרונות שלו ושניהם גם סותרים אחד את השני בהרבה מאוד הקשרים. פרופ' יואב גלבר 21:30 את התוכניות אף אחד לא ראה, יש עליהן עדויות. אבל כשאתה קורא מה אומר יצחק שדה אז הוא מדבר על תוכנית באמת מול צבא שיבוא מהדרום. ואתה קורא את רטנר וזה מה שיבוא מהצפון. הם לא מדברים על אותה תוכנית, זה ברור. כל הקשקושים האלה בזכרונות או בעדויות המאוחרות על תוכניות זה הכל פנטזיה. מה שכן היה להגנה הייתה אז תוכנית שקראו לה תוכנית א' צ'. כולם מבינים את זה א' צפון. לא, זה א' צנחנים. זה מדבר על איך מקבלים צנחנים. רן לוי 25:40 אם מצדה על הכרמל היא רק מיתוס, אז מה מקורו של המיתוס הזה? בן ארצי וגלבר טוענים שהמיתוס נולד מאוחר יותר כתולדה של ויכוח פנימי בתוך היישוב לגבי השאלה האם לעודד את צעירי היישוב להתגייס לצבא הבריטי או להתנדב ליחידות הפלמ"ח. פרופ' יוסי בן ארצי 26:10 הוויכוח הוא מגיע לשיאו כאשר המפא"י ונאמני בן גוריון כמובן בעד גיוס ליצירת עובדה שיש לוחמים יהודים ארצישראליים בצבא הבריטי. היישוב היהודי יהיה לו סיי בינלאומי במאבק עם הפשיסטים והנאצים ותהיה לו עמדה יותר חזקה במשא ומתן אחר כך לתקומתו האפשרית של הבית הלאומי. פרופ' יואב גלבר 28:02 ואז, כותב גלילי, החלטנו לעורר מסע בדעת הקהל להצלת החטיבה, הפלמ"ח. סיפור תוכנית הצפון זה חלק מהמסע בדעת הקהל. זה היה חלק מהתעמולה לשמר את הפלמ"ח כי מה המסר שעומד מאחורי זה? אם היה קורה משהו ב-42 מי היה מציל אותנו? הצבא הבריטי או אלה שהתגייסו לפלמ"ח? ופה יש לנו כן פרוטוקול של שיחה של גלילי עם קבוצת מפקדים צעירים בהגנה. הוא אומר: תראו, אנחנו מוכרחים להציג איזושהי אלטרנטיבה שתתחרה עם הגיוס לצבא. פרופ' יוסי בן ארצי 28:49 צריך להבין, ההתבצרות בכרמל, השרידים בשטח, כולם שייכים ל-PFF הבריטי שנובע מזה שהם עשו הערכת מצב שהם לא יוכלו להגן על ההישגים שלהם בסוריה ובלבנון מפני פלישה גרמנית. על זה מתלבשים גם החששות, גם החרדה וגם המיתוסים שנוצרו כאילו הנה תראו, התכוננו והתבצרנו ועשינו סיורים ותפסנו את המערך הזה. רן לוי 32:54 הפרק בחסות לייטריקס, המפתחת אפליקציות ליצירת ועריכת תוכן במובייל, המגייסת מתכנתים, מעצבים, אנשי מרקטינג ועוד למטה החברה בירושלים. פייסטיון, האפליקציה של לייטריקס לעריכת תמונות סלפי, היא אחת האפליקציות המצליחות ביותר בעולם. שלום זאב פרמן, מנכ"ל לייטריקס. איך גילית שהקרדשיאנס וקניה וסט משתמשים באפליקציה שלכם? זאב פרמן 34:44 האמת שגילינו את זה פשוט מכלי תקשורת רגילים לגמרי. באיזשהו שלב התחילו כתבות על זה שסלבריטיז בהוליווד משתמשים באפליקציות לעריכת תמונות, בין היתר בפייסטיון. סיפור אחד שמאוד עולה לראש זה פשוט באיזשהו שלב פפראצי אחד הצליח לצלם את המסך הראשון של האייפון של קניה וסט וראו שם שמותקן אצלו פייסטיון. שלחו את קורות החיים שלכם ללייטריקס נקודה קום סלאש קריירס. רן לוי 36:12 בחזרה לצפון אפריקה. ביוני ויולי 1942 שטו כוחותיו של רומל מזרחה לאורך חופיה של מצרים. הם הוכו בכוחות הבריטיים עד שלבסוף נבלמו בקושי רב במרחק של כ-140 קילומטרים בלבד מאלכסנדריה, ליד עיר קטנטנה בשם אל-עלמיין. צ'רצ'יל החליט להציב במקום קצין בשם ברנרד מונטגומרי, המוכר יותר בכינוי מונטי. רן לוי 37:45 מונטי חולל מהפכה דרמטית במערך הבריטי. הוא שינה את סדרי הכוחות ושינה את הפריסה ההגנתית בשטח. מונטי שידר מסר חד וברור לחיילים: ביטלתי את כל תוכניות הנסיגה ממצרים. אם נותקף - לא ניסוג. אם לא נוכל להישאר כאן בחיים, אז נישאר כאן מתים. האדישות והעקשנות של מונטי היוו משקל נגד לתחושות הקשות והחיילים הבריטיים חזרו להאמין בעצמם. רן לוי 39:42 באוקטובר 1942 הסתערו 800 טנקים בריטיים על 150 טנקים גרמניים. רומל ביקש להשיג את הכוחות בחזרה ללוב, אבל היטלר דרש ממנו להישאר ולהילחם עד החייל האחרון. רומל היסס אבל לבסוף החליט להפר את הפקודה ולסגת בכל זאת. גרמניה איבדה למעשה את צפון אפריקה ואת הסיכוי לחטוף מידי הבריטים את תעלת סואץ ושדות הנפט של עיראק. רן לוי 41:51 התאיידותו של האיום מדרום הביאה גם לקיצו של ירח הדבש של היישוב היהודי והמנדט הבריטי. הבריטים כבר לא היו נלהבים כל כך לתמוך בהתעצמות צבאית של היישוב. הבונקרים בכרמל ננטשו וברבות השנים התכסו בבוץ ושיחים קוצניים. מתוכנית חיפה נותרו רק חצאי זיכרונות עמומים. מיקי גודשלק 41:56 שמי מיקי גודשלק, אני בן 82. כשרפו הבריטים את הביצורים בכרמל הייתי ילד קטן. הנפילה אקראית לתוך התעלה הבריטית הנשכחת עוררה אצלי זיכרונות מבית אבא. מאז שפרשתי לגמלאות אני מקדיש את זמני לשימור הביצורים הישנים. המקום הזה אני חשבתי שיהיה בו שביל היסטורי דרך הבונקרים מגבעת ההגנה עד האוניברסיטה. מתוך ארבעת הבונקרים שגיליתי נותרו כעת רק שניים. אם לא ישמרו אותם - לא יהיו בונקרים בכרמל. רן לוי 47:01 האופיום מלווה את האנושות מזה אלפי שנים והשפיע עמוקות לא רק על התפתחות הרפואה אלא גם על הפוליטיקה העולמית. כיצד מפיקים הרואין וקודאין מאופיום? איך משפיעים האופיואידים על המוח האנושי? על כל אלה אספר בהרצאה שאעביר בבר הקנטה בתל אביב ב-23 באפריל, הרצאה שתהיה גם הקלטה של פרק חי של עושים היסטוריה מול קהל. כרטיסים בהרצאה שלי ובכל שאר ההרצאות של חודש הסמים ברן לוי נקודה קום סלאש דראגס. רן לוי 48:52 שתי תזכורות קצרות. סקר המאזינים שלנו זמין באתר ואתם מוזמנים למלא אותו. תזכורת נוספת, באוקטובר הקרוב אדריך טיול ביפן: טוקיו, הירושימה וקיוטו. פרטים נוספים בביט נקודה אל-וואי סלאש ראן ג'פאן. מה חדש ברשת עושים היסטוריה? בעושים תנ"ך: דוד ועיר דוד. בעושים פוליטיקה: כל אחד רוצה להיות ראש מפלגה. בעושים עסקים מדברים בחירות. בעושים שיחה: שמעון פרנס מארח את עוזי ברעם. ואחרון חביב, עושים תוכנה. עד כאן לפרק הזה. להתראות.
        ]]></content:encoded>
    </item>
    
    <item>
        <title>[עושים היסטוריה] 270: ההיסטוריה של ה-LSD (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-270-hhystvryh-shl-h-lsd-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-270-hhystvryh-shl-h-lsd-sh-kh.html</guid>
        <pubDate>14 באפריל 2019</pubDate>
        <description>Transcript for [עושים היסטוריה] 270: ההיסטוריה של ה-LSD (ש.ח.) from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 270: ההיסטוריה של ה-LSD. רשת עושים היסטוריה. רן לוי 00:23 אתם מכירים את זה שבן או בת הזוג שלכם גונב לכם את השמיכה בלילה ואתם מתעוררים עם נטיפי קרח על הגבות? אז זה פנדה לא תעזור לכם לפתור. הם עושים מזרנים מעולים, אבל תכלס לא מבינים כלום בזוגיות. לכו ליועץ או משהו. אבל לפחות בדבר אחד פנדה כן יכולים לעזור: כריות. מבצע מיוחד לפסח - מזמינים מזרן זוגי של פנדה ומקבלים שתי כריות במתנה. כרית לכל אחד, לא צריך לריב יותר. בקרו ב-pandazzz.co.il. 100 לילות ניסיון, משלוחים והחזרות חינם. רן לוי 01:01 שלום. הפרק שתשמעו מיד הוא שידור חוזר של פרק מספר 97 של עושים היסטוריה, ומספר את סיפורו הפתלתל, המרתק ולעיתים אכזרי של ה-LSD, אחד הסמים האיקוניים של המאה ה-20. בחרתי להשמיע לכם אותו מחדש כסוג של הכנה לפרק שנקליט בהופעה חיה על הבמה ב-23 לרביעי, שבוע וחצי מהיום שבו הפרק הזה עולה לאוויר. הפרק שנקליט על הבמה בפאב הקנטה יעסוק בהיסטוריה של סם מפורסם נוסף וותיק הרבה יותר - האופיום, וגם על כל נגזרותיו המודרניות, המורפיום, ההרואין ומשככי הכאבים האופיואידים. קישור לרכישת כרטיסים להופעה בקנטה ב-23 לרביעי תמצאו באתר הבית שלנו ranlevi.com. אנחנו ניפגש שוב אחרי הפרק לעדכונים מרשת עושים היסטוריה, סיכום מפגש המאזינים הראשון של עושים תנ"ך, תשובות שלכם לשאלת עושים היסטוריה הקודמת ועוד. האזנה נעימה. רן לוי 02:44 כשתשתחררתי מהצבא יצאתי כמו כולם לטיול הגדול. שלושה חודשים ביערות הגשם ובחופים הקסומים של קוסטה ריקה, גואטמלה ומקסיקו. מה לא עשיתי? רפטינג בריו בלאנקו, צלילת מערות ביוקטן, טיפוס על הר געש ארנל. חוויות מדהימות. אבל אם תשאלו אותי מה הייתה החוויה שהכי השפיעה עליי, אולי תופתעו לשמוע שהיא לא קשורה לאיתני הטבע, אלא דווקא לילד חמוד בן ארבע או חמש. ראשו החום העיד עליו שהוא ממוצא אינדיאני. הוא עמד ליד אביו מאחורי דוכן נקניקיות קטן. חלפתי על פניהם ברחוב צדדי אי שם בגואטמלה. הילד חייך אליי חיוך מקסים ונופף אליי: "היי גרינגו, הוט דוג?". חייכתי אליו בחזרה, הוא הזכיר לי את אחי הקטן שהיה בערך באותו הגיל. סימנתי לו שאני לא מעוניין בנקניקייה והמשכתי ללכת. משום מה, החיוך של הילד מדוכן הנקניקיות ליווה את מחשבותיי בכל אותו היום. רן לוי 03:40 רק בלילה, בדקות שלפני השינה, הבנתי סוף סוף למה. כשראיתי אותו תפסתי בפעם הראשונה עד כמה שהמזל העיוור קובע את נסיבות חיינו. אחי הקטן ילך לבית הספר, יזכה בתעודת בגרות ואם ירצה, ילמד באוניברסיטה. הילד מדוכן הנקניקיות - אביו מוכר נקניקיות וכנראה שגם הוא יגדל להיות מוכר נקניקיות. שני ילדים חמודים וחייכנים, שני גורלות שונים. והכל בגלל שאחד נולד בישראל המשגשגת והמפותחת והשני בגואטמלה שבעולם השלישי. האירוע הקטן וחסר החשיבות הזה שינה את תפיסת עולמי. עד אותו היום הייתי קפיטליסט מושבע, האמנתי בכל ליבי שכל אחד יוכל להצליח אם יהיה חרוץ מספיק. וזה לא שהפכתי לקומוניסט, אבל היום אני מבין קצת טוב יותר מהו אי-שוויון אמיתי במובן העמוק ביותר של המילה. רן לוי 04:36 אז למה אני מספר לכם את הסיפור הזה? כדי לחוות את האירוע ששינה את תפיסת עולמי הייתי צריך לנסוע לצידו השני של העולם ולבלות שם שלושה חודשים. לעומת זאת, יש לא מעט אנשים שמספרים על חוויות רוחניות עמוקות וטוענים שחייהם השתנו באותו האופן אחרי טריפ של LSD. עשרים ושמונה שעות טיסה, עשרת אלפים שקל ושני קלקולי קיבה לא נעימים בכלל לעומת בול קטן על הלשון בספה שבסלון. אז בפרק הזה אני אנסה לענות על השאלה הפשוטה הבאה: האם LSD הוא טוב או רע? אם תשאלו את המורה שלכם בבית הספר למשל, היא תסביר לכם ש-LSD הוא סם מסוכן מאין כמותו. זה נכון, ה-LSD מוגדר בספר החוקים כסם מסוכן, אבל אם נשווה אותו לסמים מסוכנים אחרים כמו קוקאין והרואין, נגלה שמישהו מתח את ההגדרה הרשמית לסם מסוכן עד לקצה גבול הסבירות. רן לוי 05:46 ה-LSD אינו ממכר, ובכל מאה השנים האחרונות אין אפילו מקרה ודאי אחד של מוות כתוצאה ממנת יתר. מצד שני, אם תשאלו את הסטודנט הסטלן מהשורה האחרונה של אולם ההרצאות, הוא יספר לכם שה-LSD אחראי לכמה מהשירים הטובים ביותר בחמישים השנים האחרונות. גם זה כנראה נכון, אבל זה שאמנים דגולים רבים היו מכורים לאלכוהול לא הופך את האלכוהוליזם להתמכרות רצויה. שתי התשובות לדעתי לא ממש מספקות. כדי לדעת אם ה-LSD הוא מזיק או מטיב, צריך להכיר אותו טוב יותר. אני מזמין אתכם להתרווח על הספה, להגביר את הווליום ולשכוח מכל מה ששמעתם עד היום על ה-LSD. רן לוי 06:41 אלברט הופמן, שווייצרי, סיים את לימודי הכימיה שלו בשנת 1929 והצטרף למעבדות המחקר של חברת התרופות סנדוז. תחום ההתמחות שלו היה צמחי מרפא ופטריות. בדומה לכימאים רבים, הוא ניסה למצות מתוך הצמחים את החומרים הפעילים שבהם ולגלות כיצד ניתן להפיק אותם באופן מלאכותי. ב-1935 הוא החל לחקור את הארגוט, פטרייה שגדלה על צמח השיפון. לארגוט יש היסטוריה ארוכה ובעייתית. מיילדות השתמשו בו במשך מאות שנים כדי להקל על כאבי לידה, אבל טעות קטנה במינון מסוגלת לגרום להרעלה חמורה. בתחילת המאה ה-20 הצליחו הכימאים לבודד מתוך הארגוט את החומר הפעיל שבו, ארגוטאמין, וסנדוז שיווקה אותו כתרופה גינקולוגית. רן לוי 07:34 בשנים שחלפו השתפרה הטכנולוגיה, ואלברט הופמן החליט לשוב ולחקור את הארגוטמין. זה לא היה קל. הארגוטמין היה ידוע כחומר רגיש מאוד שנוטה להתפרק בקלות, והפקה שלו הייתה עניין יקר מאוד. כשהופמן ביקש חצי גרם ארגוטמין כדי להתחיל במחקר, המנהל שלו נזף בו על הבזבזנות הפרועה שלו. הופמן החליט לעבוד עם סוג אחר של ארגוטמין שהיה זול יותר, אבל דרש תהליכי זיקוק נוספים. הקללה התגלתה כברכה. בשעת הזיקוק הופמן הבחין שמה שנחשב עד אז כחומר הפעיל בארגוט הוא למעשה תערובת של מספר חומרים פעילים. הוא הצליח לבודד אותם ולזהות מולקולה מסוימת בשם חומצה ליסרגית דיאתילאמידית, LSD בקיצור, שמהווה את הבסיס לכל התרכובות הפעילות בפטריות הארגוט. רן לוי 08:31 בתוך זמן קצר למד הופמן כיצד ניתן לייצר את החומצה הליסרגית באופן מלאכותי והחל לנסות אותה בשילוב עם חומרים אחרים כדי להפיק תרופה שתצליח להמריץ אולי את מערכת הדם והנשימה. לכל שילוב שכזה הוא נתן מספר: LSD-1, LSD-2 וכן הלאה. תרכובת LSD-25 לא הייתה מוצלחת במיוחד. הטכנאים שבדקו אותה על עכברי מעבדה דיווחו להופמן שהשפעתה על מחזור הדם והנשימה שלהם מינורית למדי. כדרך אגב נכתב בדוח שהחיות נראות מעט חסרות מנוחה. הופמן זנח את התרכובת הזו והמשיך לדברים אחרים. רן לוי 09:09 חמש שנים חלפו להן, אבל הופמן לא שכח את ה-LSD-25. האינטואיציה שלו אמרה לו שהמולקולה הזו לא חשפה עדיין את מלוא סודותיה. ב-1943, בצעד נדיר מאוד, הוא החליט לחזור ולייצר מחדש כמה גרמים של התרכובת למרות שהיא כבר הוגדרה בעבר כבלתי מועילה. בזמן שרכן מעל שולחן המעבדה, תקפה אותו לפתע תחושה משונה של אי-נוחות. ראשו היה סחרחר. הופמן עזב את המעבדה ונסע הביתה לנוח. כששכב במיטה חש כאילו הוא חולם, למרות שידע שהוא ער. תמונות משונות צפו ועלו מול עיניו. צורות וצבעים בוהקים שהיכו בו בזה אחר זה. כעבור שעתיים חזר לעצמו. רן לוי 10:01 הופמן הבין מיד שה-LSD-25 הוא שאחראי לתחושות האלה, אבל הוא לא הבין כיצד הדבר ייתכן. פטריית הארגוט היא רעילה מאוד והופמן הקפיד על כל כללי הזהירות במעבדה. כיצד בכל זאת חדר החומר לגופו? האפשרות הסבירה היחידה שחשב לעצמו היא שכמות קטנטנה נדבקה לקצות אצבעותיו והוא הכניס אותן לפה מאוחר יותר. אבל אם כך קרה הדבר, הרי שמדובר בכמות מזערית ביותר של חומר. הופמן החליט שהוא מוכרח לבדוק את העניין ולוודא שבאמת ה-LSD-25 הוא המקור להזיות שחווה. הדרך היחידה לעשות זאת הייתה לנסות את החומר על עצמו שוב, אבל הפעם בצורה מבוקרת. הכמות שבחר הייתה הקטנה ביותר שיכול היה לדמיין לעצמו שתיצור השפעה כלשהי: 250 מיקרוגרם. לשם השוואה, מדובר בכעשירית ממשקלו של גרגר חול. הוא ערבב את החומר במים ושתה. רן לוי 11:06 הופמן לא העריך את עוצמת ה-LSD במלואה. היום אנחנו יודעים שמדובר באחד הסמים החזקים ביותר המוכרים לאדם. מנה מקובלת של LSD בימינו היא כ-50 עד 100 מיקרוגרם. שוב, לשם השוואה: מנה בודדת של קוקאין, שורה של האבקה הלבנה שמסניפים דרך האף, שוקלת כ-100 מיליגרם. כמות זהה של LSD תספיק לאלף איש. המשמעות היא שאלברט הופמן נטל מנה גדולה מאוד של LSD, פי שלושה עד חמישה ממנה מקובלת. ההשפעות החלו להופיע כעבור 40 דקות. סחרחורת, תחושת חרדה קלה, עיוותים בראייה, רצון עז לצחוק. הופמן ביקש מהעוזר שלו, שהיה מודע לניסוי, ללוות אותו בנסיעת אופניים הביתה. בזמן הנסיעה הופמן כבר היה בעיצומו של טריפ אדיר. רן לוי 13:21 כשהגיעו לביתו הוא החל להבין את גודל הטעות שעשה. כך תיאר זאת הופמן בעצמו: "שד פלש לתוכי, השתלט על גופי, על מוחי, על נשמתי. קפצתי מעלה מטה וצרחתי, ניסיתי להשתחרר ממנו, אבל צנחתי למטה ונפלתי חסר אונים אל הספה. החומר שביקשתי לנסות על עצמי הביס אותי לחלוטין. נתקפתי פחד איום שמא אני מאבד את שפיותי. נלקחתי לעולם אחר, למקום אחר, לזמן אחר. גופי היה נטול תחושה, חסר חיים, משונה. האם אני גוסס? האם זה המעבר לעולם הבא? לעיתים היה נדמה לי שאני שוכן מחוץ לגופי ותפסתי באופן צלול את הטרגדיה שבמצבי. אפילו לא נפרדתי מאשתי ומשלושת ילדיי. האם הם יבינו שלא ניסיתי את החומר בבזיזות, אלא בשיא הזהירות ובשיקול הדעת ושללא הייתה שום דרך לצפות את התוצאה הזו?" רן לוי 14:26 עוזר המחקר מבוהל הזמין רופא והסביר לו את פשר הניסוי. הרופא בדק את הופמן, אבל משך בכתפיו. "הכל תקין", הסביר לעוזר. האישונים קצת מורחבים, אבל חוץ מזה הכל בסדר. הדופק, הנשימה, לחץ הדם - כולם תקינים. לא הייתה לו שום תרופה לתת להופמן, כיוון שמבחינה גופנית הכימאי היה בריא לחלוטין. בימינו, שיטת טיפול מקובלת לאנשים שחווים טריפ רע כמו זה שחווה הופמן היא להכניס אותם לחדר מבודד ונטול גירויים חיצוניים. למזלו של הופמן, זה גם מה שעשה הרופא. הוא השכיב את הופמן בחדר השינה השקט והשגיח עליו. לאט לאט הלכה השפעת ה-LSD והתמתנה והופמן נכנס לתוך טריפ נפלא. רן לוי 15:48 צורות פנטסטיות, קליידוסקופיות, זינקו עליי מתוכי. משתנות, מתחלפות, נפתחות ונסגרות במעגלים וספירלות. מתפוצצות במזרקות של צבע נוזלי. במיוחד נדהמתי כשכל רעש קטן, כמו קול ידית הדלת או מכונית חולפת, הפך לחיזיון אופטי של תמונות חיות, עשירות בצבע ובצורה. הוא נרדם. כשהתעורר למחרת ההזיות והחזיונות נעלמו, אבל לא לגמרי. הופמן עדיין הרגיש שונה. כוח חיים מוזר מילא אותו ופיעפע בתוכו. כל חושיו היו חדים ורעננים יותר מאי פעם. ארוחת הבוקר הייתה טעימה בצורה יוצאת דופן. אפילו השמש זרחה באור חזק יותר. רן לוי 16:44 כשכתב הופמן את דוח הניסוי למנהליו הוא כבר ידע שעלה על משהו. ה-LSD היה שונה בתכלית מכל סם שהכיר. הרואין למשל הוא סם מדכא, הוא משרה על המשתמש תחושה של קהות חושים ואפתיות. קוקאין הוא סם מעורר שגורם לאופוריה. לשניהם יש השפעה גופנית ברורה על קצב הלב, על הנשימה, לחץ דם ועוד. ל-LSD השפעה שונה בתכלית. הוא משנה את האופן שבו המוח מעבד את המידע שמעבירים אליו חמשת החושים, כאילו מישהו חיווט מחדש את כל הקשרים העצביים. בזמן הטריפ אפשר לראות צלילים, לשמוע צבעים, להריח רגשות. הזיות צבעוניות מופיעות גם כשהעיניים סגורות, תחושת הזמן משתנה לגמרי. רן לוי 17:33 בנוסף להשפעה הפסיכדלית הזו, ה-LSD מביא לשינויים גם בתודעה, בזרם המחשבות. המחיצות בין ה-אני לבין העולם שבחוץ נעלמות כלא היו. האגו, אותו חלק בנפש שמנסה להגדיר את הזהות העצמית וליצור תחושה של שליטה קוהרנטית על הגוף כולו, נעלם כלא היה. זהו המקור לכל אותן חוויות מיסטיות ורוחניות שמשתמשי ה-LSD מדווחים עליהן לא פעם. הופמן לא העלה בדעתו שמישהו ירצה אי פעם לצרוך LSD לשם ההנאה שבדבר. הוא שיער שאולי ימצאו ל-LSD שימושים בעולם הפסיכיאטריה, וזו גם הייתה הגישה העקרונית של מנהליו בחברת סנדוז. הייתה להם תרופה ביד, עכשיו רק צריך למצוא לה את המחלה המתאימה. רן לוי 18:22 חברת סנדוז חילקה LSD בחינם לאלפי פסיכיאטרים ברחבי העולם. אחת ההשערות הייתה שה-LSD יכול לשמש כסם פסיכוממטי, דהיינו סם שגורם באופן זמני לסימפטומים של מצב פסיכוטי - הזיות, איבוד שליטה וכדומה. סנדוז המליצה בחום לפסיכיאטרים לנסות את ה-LSD על עצמם לפני שהם נותנים אותו למטופליהם, כדי לחוות בעצמם איך זה להיות משוגע, לפחות לכמה שעות. משנות ה-40 ועד תחילת שנות ה-70 של המאה ה-20 נכתבו אלפי מאמרים מדעיים על ה-LSD ושימושיו האפשריים. סיוע בגמילה מאלכוהוליזם, השפעתו על היצירתיות, טיפול בחרדות וחסמים נפשיים ועוד ועוד. מכיוון שאז, כמו היום, אף אחד לא ממש מבין את מנגנון הפעולה של ה-LSD על המוח, לא הייתה סיבה לפסול אף רעיון אחד הזוי ככל שיהיה. רן לוי 19:16 אחד הניסויים ההזויים ביותר התרחש בשנת 1962. פילים הם בדרך כלל חיות שלות למדי. בתקופת הייחום שלהם עם זאת, פילים זכרים עלולים להפוך לאלימים מאוד. הם מסוגלים לתקוף את המטפלים שלהם ואפילו נקבות. זו תופעה שמכונה 'מאסט'. היא מסקרנת מאוד את המדענים כיוון שאגרסיביות מוגברת בזמן ייחום היא תופעה נדירה יחסית בטבע. פסיכיאטר בשם לואיס ווסט מאוניברסיטת אוקלהומה החליט לבדוק אם LSD מסוגל לגרום לפיל להיכנס למאסט באופן מלאכותי, זאת אומרת לא בעונת הייחום. למזלו היה פיל זכר בשם טאסקו בגן החיות של אוקלהומה. לואיס וחמה מעמיתיו נסעו לגן החיות, מילאו מזרק ב-LSD ויראו אותו באמצעות רובה חצים אל ישבנו של טאסקו. רן לוי 20:23 הם ציפו להשתוללות אלימה, אבל התוצאה הייתה שונה בתכלית. לאחר מספר דקות החל טאסקו להפגין התנהגות מבולבלת והוא התקשה לעמוד על רגליו. הפילה הנקבה שהייתה בת זוגו ניגשה אליו וניסתה לסייע לו, אבל טאסקו התמוטט וקרס אל הקרקע. הוא איבד שליטה על סוגריו, עיניו פזלו לצדדים וכל גופו רעד בהתכווצויות אפילפטיות רבות עוצמה. ההתקף נמשך דקות ארוכות ולבסוף החליט לואיס להזריק לפיל סם הרגעה אנטי-פסיכוטי כדי לנסות ולנטרל את השפעתו של ה-LSD. ההתכווצויות פחתו, אבל טאסקו מת כעבור שעה וארבעים דקות. רן לוי 21:06 לואיס ווסט ספג ביקורת קשה על הניסוי, גם על קלות הראש שבה הוא הרג חיה נדירה וייחודית כל כך וגם על הטעויות שעשה במהלך הניסוי. יש חוקרים שהעריכו שלואיס טעה בחישוב המינון של ה-LSD שנתן לטאסקו. הוא הזריק לו כ-300 מיליגרם LSD, פי 3,000 ממנה מקובלת לבן אדם. אמנם פיל שוקל שלושה טונות, אבל מוחו גדול רק פי שלושה עד ארבעה ממוחו של אדם, וזה שיקול חשוב בקביעת המינון. גם מינון תרופת ההרגעה היה מוגזם באותה המידה, ואולי דווקא הוא שגרם למותו של הפיל. במילים אחרות, הניסוי היה כל כך רשלני שאפילו את סיבת המוות המדויקת לא ניתן היה לקבוע בוודאות. הניסוי על טאסקו, מרגיז ומיותר ככל שהיה, אינו מתקרב לרמת הציניות והאכזריות של ניסוי אחר שהתנהל פחות או יותר באותו הזמן. רן לוי 22:08 אוהבים חידות ולא מפחדים מפאזלים? הייתם רוצים להיות הגיבורים של ספר בלשי? מכון המחקר הלאומי סמלה, סייבר, מודיעין ולוחמה אלקטרונית, מחפש אתכם. שאלנו את מיטב החוקרים בסמלה מה לדעתם דרוש כדי לעמוד בדרישות התפקיד. 'תשמע, אתה אוהב להרכיב פאזל? אם כן אז טוב. קודם כל אתה צריך לאהוב באמת או להיות מספיק סקרן להכיר מערכות בפרטים הקטנים, אבל לא שמישהו יספר לך מה הפרטים אלא אתה צריך למצוא את הפרטים. אז אם יש לך את הסבלנות והסקרנות אז זה אחד התנאים כמובן. במובנים מסוימים נדרש פה משהו שהוא קשה למהנדס. מהנדס רוצה לפתח מערכת שתעבוד באופן הכי טוב שהיא יכולה. חוקר או מהנדס שעובד בתחום הזה צריך לנסות להיכנס לראש של המפתח של הצד השני, להבין מה הוא רצה לעשות, איך הוא עשה את זה, איך הוא תכנן, אבל גם מעבר לזה לנסות למצוא את הנקודות שבהן המערכת נכשלת. אז יש פה היבט של יצירתיות קונדסית כזאת, זאת אומרת של לבוא ולראות אוקיי איך אני יכול להרוס את זה, איך אני יכול לשבור את זה. האקרים כובע לבן שהמטרות שלהם טובות שמחפשים איך המערכת איפה היא נכשלת, לא איפה היא עובדת אלא איפה היא נכשלת, לנצל את נקודות הכשל'. רוצים להיות גם אתם חלק מחוד החנית של המחקר הביטחוני? בסמלה מחפשים מהנדסים מצוינים בעדיפות לבעלי תארים מתקדמים למשרות מחקר בכל התחומים: מערכות RF, מערכות אלקטרו-אופטיות, אלגוריתמי עיבוד אות, GPS, תקשורת, בקרה וסייבר. הגישו עוד היום קורות חיים לאתר הדרושים של רפאל וציינו שאתם מעוניינים לעבוד בסמלה. בנוסף אתם מוזמנים להאזין לתוכנית שלמה שהקדשנו לסיפורה של סמלה במלחמת יום הכיפורים. קישור אליה תמצאו בדף הבית של רשת עושים היסטוריה, ranlevi.com. רן לוי 24:16 ימים ספורים לבחירות. אזרחים רבים צפויים להשתתף בהצבעה גורלית, יש יאמרו היסטורית, שתשפיע על עתידה של מדינה שלמה. אני כמובן מדבר על סקר המאזינים הגדול של רשת עושים היסטוריה. היכנסו לאתר הבית ranlevi.com, לחצו על הבאנר וספרו לנו מה אהבתם ומה פחות, מה הצחיק, מה עיצבן ומה ריגש אתכם. וזכרו - מי שמצביע מקבל מאיתנו פרקי בונוס במתנה. רן לוי 24:47 חלק מהחיילים האמריקנים שנשבו במלחמת קוריאה עברו עינויים פיזיים ופסיכולוגיים קשים על ידי שוביהם בניסיון לשבור את רוחם ולגרום להם לחשוף סודות צבאיים. ב-CIA, סוכנות הביון האמריקנית, חששו שברית המועצות וגרורותיה מנסות לפתח טכניקות מתקדמות של לוחמה פסיכולוגית ושטיפת מוח שיאפשרו להם לתכנת מחדש חיילים שנשבו או מרגלים שנחשפו ולהפוך אותם לסוכנים כפולים בסגנון עלילת הסרט 'המועמד ממנצ'וריה'. ל-LSD היה פוטנציאל להפוך לנשק רב עוצמה במירוץ החימוש הפסיכולוגי הזה והוא עורר סקרנות רבה ב-CIA. רן לוי 25:31 היו כאלה שפנטזו שאולי הסם יאפשר להם להפוך אנשים תמימים למתנקשים קרי מזג או אולי להשפיע על ההחלטות שמקבלים מנהיגי מדינות זרות. בשנת 1953 החלה סוכנות הביון בפרויקט חשאי ביותר שזכה לשם MK-ULTRA. במסגרת הפרויקט נבחנה השפעת ה-LSD בשילוב טכניקות מקובלות יותר ללחץ נפשי כמו בידוד מוחלט, איומים, היפנוזה וכדומה. זה היה מחקר רחב היקף שהשתתפו בו עשרות אוניברסיטאות ומכוני מחקר והושקעו בו עשרות מיליוני דולרים. רן לוי 26:10 כיוון ש-MK-ULTRA היה כמובן פרויקט סודי ביותר, לא הוטל על סוכנות הביון שום פיקוח חיצוני. היעדר הפיקוח הביא לכך שבכירי ה-CIA הרשו לעצמם לאשר ניסויים שקשה לדמיין אותם מתרחשים במדינה מערבית ודמוקרטית. חלק מהניסויים נערכו על מתנדבים, אבל רבים מהם נעשו על אזרחים תמימים. כמו סוכן שנתן לזונות מאה דולר כדי שיכניסו מנת LSD לתוך המשקאות של הלקוחות שלהן וצפה בטריפ שלהם מבעד למראה חד-כיווני. ב-CIA ידעו כמובן שאף לקוח לא יעז להתלונן בפני המשטרה. רן לוי 26:48 הקורבנות הקלים ביותר לניסויים הללו היו מאושפזים בבתי חולים פסיכיאטריים, חסרי אונים שלא היו יכולים להתנגד. אחד המקרים המפורסמים ביותר הוא זה של דוקטור דונלד קמרון, פסיכיאטר קנדי שעבד עבור ה-CIA. קמרון, מומחה עולמי בתחומו, פיתח תיאוריה בשם 'סייקיק דרייבינג' (השפעה פסיכית בתרגום חופשי) שתאפשר, כך קיווה, לטפל במחלות נפש כמו סכיזופרניה, דיכאון וכיוצא בזה. בבסיס התיאוריה עמד הרעיון שלפיו ניתן למחוק לחלוטין זכרונות של אדם ולתכנת אותו מחדש בזכרונות טובים וחיוביים. רן לוי 27:28 ה-CIA מימן את מחקריו של קמרון מתוך שאיפה לנצל את יכולת ה'תכנות מחדש' לצרכים שונים לגמרי כמובן. המטופלים חסרי המזל היו בחלקם אנשים רגילים שהתאשפזו כתוצאה מבעיות קלות יחסית כמו דיכאון של אחרי לידה או התקפי חרדה. דוקטור קמרון ביצע להם ניסויים מסמרי שיער. הוא הזריק להם אינסולין בכמות גבוהה והביא אותם למצב צמח למשך שבועות ארוכים, או העניק להם מכות חשמל בעוצמה גבוהה פי שלושים ויותר מהעוצמה המרבית המותרת. הוא סימם אותם ב-LSD ובסמים אחרים והשמיע להם קלטות שחזרו על עצמן שוב ושוב ושוב עם מסרים חיוביים כאלה ואחרים במשך ימים ושבועות. רן לוי 28:17 הטיפולים, או יותר נכון לומר העינויים הפסיכולוגיים של דוקטור קמרון, גרמו לנזקים קשים אצל מטופליו. היו כאלה שנשברו לחלוטין והם לא חזרו לעצמם יותר, חיי רבים נהרסו לגמרי. אחת המטופלות למשל איבדה זכרונות של עשרים ושש שנים רצופות ובתוכן גם תקופת ילדותם של חמשת ילדיה. פרויקט MK-ULTRA ארך כעשר שנים ובסיומו הגיע ה-CIA למסקנה שה-LSD אינו יעיל כנשק פסיכולוגי, כיוון שלרוב הוא בלתי צפוי. אין דרך לדעת בוודאות מה תהיה ההשפעה שלו על מוח של אדם ספציפי. רן לוי 28:58 רק בתחילת שנות השבעים נחשף לבסוף הפרויקט הסודי בעקבות כתבת תחקיר של העיתון ניו יורק טיימס, והציבור נדהם לגלות את עומק הריקבון המוסרי שפשה בסוכנות הביון המרכזית. הרי רק שלושים שנה קודם לכן ארצות הברית הייתה התובעת הראשית במשפטי נירנברג, שם כולם הזדעזעו לשמוע על הניסויים שערכו הרופאים הנאצים בבני אדם. דוקטור דונלד קמרון עצמו היה אחד המומחים שהופיעו במשפט מטעם התביעה. איך יכול להיות שאותו הדבר מתרחש גם בארצות הברית הנאורה והדמוקרטית? רן לוי 29:34 נדמה שב-CIA לא התרגשו במיוחד מהביקורת. ראש הסוכנות הורה ב-1973 להשמיד את כל המסמכים שקשורים לפרויקט כדי לחבל באופן אקטיבי בחקירה מטעם הקונגרס, ונעשו מאמצים רבים ליישב תביעות של אנשים שנפגעו מחוץ לבתי המשפט. כל מה שאנחנו יודעים היום על הפרויקט מגיע מעשרים אלף מסמכים שניצלו מהשמדה כיוון שתוייקו בארון הלא נכון ומעדויות של אנשים שלקחו בו חלק פעיל. אחד מאותם עדים לדוגמה היה סטודנט צעיר בשם קן קיזי שעבד בבית חולים צבאי לחולי נפש והתנדב לניסויים ב-LSD. חוויותיו מאותה התקופה דירבנו אותו לכתוב את הספר 'קן הקוקייה' שהפך אותו לסופר מפורסם ועובד בהמשך גם לסרט מצליח בכיכובו של ג'ק ניקולסון. רן לוי 30:25 אלברט הופמן כזכור לא האמין שה-LSD ישמש כסם משכר, דהיינו לצרכי הנאה. אף על פי כן, החל משנות השישים ה-LSD החל לזלוג ממעבדות הפסיכולוגיה של האוניברסיטאות אל קהל הסטודנטים. בתוך זמן קצר גילו אותו גם אמנים מפורסמים ורבי השפעה כמו ג'ימי הנדריקס, ג'פרסון איירפליין והביטלס, וה-LSD הפך לאיקון של התנועה ההיפית בארצות הברית. רובנו שמענו שירים שנכתבו על או תחת השפעת ה-LSD כמו Lucy in the Sky with Diamonds, אבל לפסיכדליה הייתה השפעה עמוקה יותר על התרבות והאמנות של שנות השישים. רן לוי 31:05 אמנים רבים ניסו להעביר באמצעות המכחול את חוויית ה-LSD, כמו הצבעוניות המסחררת בציורים ועל עטיפות תקליטים, והאותיות הגדולות והנוזליות שהפכו לפונט ייצוגי של ההיפים. התאורה בהופעות חיות, כמו אלו של פינק פלויד למשל, עוצבה באותו סגנון צבעוני ונוזלי. אפילו הניירות הסופגים, אותם בולים קטנים שהכילו מנות LSD, הפכו עם רבות הזמן לסוג של אמנות ועוצבו בתבניות ובצבעים שונים. מעניין לציין של-LSD לא היה ייצוג ניכר בעולם הספרות, פרט למספר מצומצם מאוד של ספרים כמו 'דלתות התודעה' של אלדוס האקסלי. ייתכן והסיבה לכך היא שחוויית ה-LSD היא בעיקרה תחושתית, והיא עומדת בניגוד מוחלט לעצם השימוש בסמלים וייצוגים רציונליים של מושגים במילים. רן לוי 31:59 בשנות השישים המוקדמות ערך הפסיכולוג דוקטור טימותי לירי, כמו חוקרים אחרים בתקופתו, ניסויים שמטרתם הייתה לבחון את השפעות ה-LSD. במהלך עבודתו באוניברסיטת הארוורד הוא חשף את העובדה שאופי הטריפ שאותו חווה המשתמש תלוי בשני גורמים: סט (Set) וסטינג (Setting). סט הוא מצב הרוח הכללי והמטען הנפשי שהאדם נושא עמו. אם אתה טיפוס לחוץ ומודאג, חוויית ה-LSD שלך תהיה שונה מאוד מחוויה של אדם נינוח, רגוע ומאושר. סטינג הוא הסביבה החברתית והפיזית שבה נמצא המשתמש במהלך החוויה הפסיכדלית. טריפ של מסיבת אסיד פרועה ורועשת עשוי להיות שונה מאוד מטריפ של פיקניק שליו בתוך יער שבו ציפורים מצייצות. רן לוי 32:49 כמו רבים אחרים, הוא הבחין בכך שהשימוש בסם מביא לעיתים לחוויות מיסטיות אצל המשתמשים וגורם להם לראות דברים בצורה שונה מבעבר. 'מות האגו' (במרכאות) ואיבוד השליטה העצמית עשויים לגרום למשתמש להתבונן על עצמו ועל חייו מבחוץ, מנותק מהקשר הרגשי. אחרי חוויה שכזו, היו כאלה שהחליטו לשנות את חייהם מקצה לקצה. לירי הפך לתומך נלהב בפוטנציאל של ה-LSD לשינוי פני החברה. המוטו שלו היה Turn on, Tune in, Drop out. טימותי לירי 33:24 The kids who take LSD aren't going to fight your wars, middle-class, middle-age, whiskey-drinking generals. They're not going to join your corporations, middle-class, middle-age, whiskey-drinking corporation presidents. Enormous crowds come out to hear me lecture, whenever I go to a college it's always sold out. It's not because I'm that clever, it's because they gave me the good lines and the show. רן לוי 33:52 Turn on, כפי שהסביר זאת לירי באוטוביוגרפיה שלו, משמעו לתת לסם לפתוח את התודעה שלך לתחושות חדשות ולכיווני מחשבה חדשים. Tune in פירושו להתחבר מחדש לעולם שסביבך, ליצור הרמוניה מחודשת. Drop out הוא נטישת אורח החיים הישן שדיכא את האני האמיתי שלך. לא כך כמובן הבינו את המסר אזרחים שמרנים של ארצות הברית. מבחינתם Drop out פירושו לעזוב את הלימודים, את העבודה, את ההורים, את האישה, את הילדים. לנטוש את כל הערכים המקודשים של מוסר ומשפחה וללכת להתמסטל באיזו פינה אפלולית. במילים אחרות ה-LSD עמד בניגוד מוחלט לחלום האמריקאי. רן לוי 34:57 דעותיו של לירי עוררו תגובה נחרצת ואולי אפילו מבוהלת מצד הממסד. לירי פוטר מהאוניברסיטה שבה לימד ונאלץ לעבור למקסיקו, גם ממנה גורש לאחר מכן. כשחזר לארצות הברית ניסה להמשיך את מחקריו באופן עצמאי, אבל נעצר על החזקת חצי סיגריה של מריחואנה. במשפט נגזרו עליו שלושים שנות מאסר. כן, אתם שומעים נכון, שלושים שנות מאסר על חצי סיגריה של מריחואנה. גזר הדין הזה בוטל בסופו של דבר בערעור, אבל הוא ללא ספק מעיד על עוצמת האנטגוניזם כלפי לירי ויותר מכך כלפי ה-LSD והסכנה שנשקפת ממנו לחברה. רן לוי 35:44 כיום רק מחקרים מועטים נעשים על ה-LSD. היעדר תקציב ותמיכה ציבורית מביאים לכך שגם אם לסם הזה יש יישומים תרופתיים חיוביים, איננו מכירים אותם עדיין. רק לאחרונה החלו מדענים שבים ומקדישים תשומת לב ל-LSD ולסמי הזיה דומים, והתוצאות הראשוניות מעודדות למדי. נראה שסמי הזיה הם טיפול יעיל ביותר כנגד דיכאון והלם קרב, יותר יעילים מתרופות כמו פרוזאק למשל. גם בקרב המשתמשים הפופולריות של ה-LSD כסם הזיה דעכה במידה ניכרת מאז שנות השבעים. מסיבות אסיד חזרו לאופנה בשנות השמונים והתשעים, אבל סמים אחרים כמו אקסטזי תפסו את הבכורה בסצנה הפסיכדלית. רן לוי 36:31 כפי שגילה אלברט הופמן על בשרו, אפילו כמות זעירה של LSD מביאה לתגובות חריפות ורבות עוצמה אצל המשתמש. מרבית הפסיכיאטרים מאמינים שלמרות שה-LSD אינו גורם בעצמו לנזקים נפשיים, הוא יכול להעצים תופעות קיימות. זאת אומרת אם יש לך נטייה מולדת לחרדתיות או לדיכאון, ה-LSD יכול להעצים אותה עד כדי מצב פסיכוטי תמידי. גם אצל אנשים בריאים לגמרי טריפ רע הוא חוויה לא נעימה בכלל. מה זה טריפ רע? הנה דוגמה. רן לוי 37:05 העיתונאי ג'ון וולש מספר על תקופת לימודיו באוקספורד שבאנגליה בשנות השבעים המוקדמות. הוא וחבריו ללימודים היו סקרנים מאוד לגבי ה-LSD וגם הכירו את הסכנות שקשורות בו. אחד מהם, בחור בשם רוג'ר, החליט לקפוץ למים ולנסות את הסם. הקונצנזוס בקרב החברים היה שלרוג'ר אין מה לחשוש. הוא היה טיפוס בעל אופי יציב וחזק, הוא היה יפה תואר, הבנות נפלו לרגליו, הוא היה עשיר. בקיצור סביר להניח שהטריפ שלו יהיה חיובי. רן לוי 37:42 ובאמת הטריפ של רוג'ר התחיל ברגל ימין. הוא שכב על הדשא, נהנה מהמוזיקה שבאוזניו ומהמראות שחלפו כנגד עיניו. ואז הוא החליט ללכת לשירותים, וזו הייתה טעות רצינית. כשהביט במראה הבחין לפתע בחצ'קון על סנטרו. זה היה חצ'קון קטן, אבל רוג'ר לא היה יכול להסיר ממנו את עיניו. לפתע החצ'קון החל לגדול ולגדול ולגדול. בתוך שניות כיסה את מחצית פניו ועיוות לגמרי את הלחיים, את האף, אפילו את העיניים. מסתבר שלרוג'ר, כמו לכולם, הייתה בכל זאת חולשה סמויה. במקרה שלו זה היה הפחד שהוא לא מספיק חתיך. רן לוי 38:23 תחת השפעת הסם, החולשה הזו התפרצה במלוא עוצמתה והפכה להתקף פרנויה איום שנמשך כמעט שעתיים שבמהלכן רוג'ר היה משוכנע שהוא הפך למפלצת מעוותת. לטריפ הרע של רוג'ר לא היו השלכות ארוכות טווח על הבריאות הנפשית שלו, אבל גם הוא וגם ג'ון וולש לא ניסו את הסם הזה שנית מאז. חלק ניכר מהסכנה שטמונה ב-LSD נובעת מכך שאיננו מבינים עדיין אילו שינויים הוא מחולל במוחנו. למשל תופעה ידועה בקרב משתמשי ה-LSD היא תופעת הפלאשבקים - התקפי הזיות שפוקדים את המשתמש שבועות או אפילו חודשים לאחר שהשתמש בסם. איש אינו יודע להסביר מה גורם לאותם פלאשבקים. ברור למדי שלא מדובר בשאריות סם שנותרו בגוף, אבל נכון להיום אין להם הסבר חלופי. רן לוי 39:18 במילים אחרות, האם הייתי מרשה לילדיי לקחת LSD? לא, אין סיכוי. אבל באותה הנשימה אי אפשר להתעלם מהעובדה שה-LSD שונה מאוד מסמים כמו הרואין וקוקאין או אפילו מאלכוהול. לא תמצאו משתמש LSD פורץ למכונית או מכייס ארנקים כדי לממן לעצמו את המנה הבאה, מכיוון שה-LSD אינו יוצר תלות התמכרותית. זאת ועוד, עולמנו מלא וגדוש בסכנות מכל סוג. רפטינג בריו בלאנקו הורג כמה וכמה אנשים בכל שנה. למעלה מ-600 איש טבעו למוות בזמן צלילה במערות יוקטן. 78 בני אדם נהרגו בהתפרצות האחרונה של הר הגעש ארנל שבקוסטה ריקה. האם הייתי מוכן שמישהו יאסור עליי לעשות רפטינג, לצלול או לטפס על הר געש רק בגלל שזה מסוכן? לא, אין סיכוי. אני אדם בוגר וזו זכותי לסכן את חיי אם אני מעוניין בכך. רן לוי 40:26 אחזור לשאלה שבה פתחתי את הפרק. האם LSD הוא טוב כפי שטען טימותי לירי בזמנו או רע כפי שמשתמע מהכתוב באתר האינטרנט של הרשות למלחמה בסמים? התשובה כפי שבוודאי הבנתם היא לא ולא. הוא לא טוב ולא רע, הוא מסוכן, וחמור מכך - הוא גם בלתי צפוי. אתה יודע איך אתה נכנס אליו, אבל לא איך תצא ממנו. יכול להיות שתזכה בחוויה מדהימה שתשנה את חייך ותפיסת עולמך, אבל באותה המידה יכול להיות שהחוויה תותיר אותך שבור לרסיסים. בשני המקרים זה יכול לקרות בטריפ הראשון או לא לקרות לעולם. זה טבעו של ה-LSD. רן לוי 41:47 שלום לכם, שלום לשלומו רז. שלום רן. אהלן. אנחנו כאן כדי לדבר על הפודקאסט החדש של מבקר המדינה, משרד מבקר המדינה ונציב תלונות הציבור, 'בעין הביקורת'. אני אציג אותך ברשותך. שלומו רז, לשעבר עיתונאי בחדשות ערוץ 2 ורשות השידור לשעבר, וכיום דובר מבקר המדינה ונציב תלונות הציבור, והמגיש של הפודקאסט 'בעין הביקורת'. ספר לי רגע על התוכנית הזאת, מה היא? 'התוכנית הזאת בעצם נועדה לחשוף יותר את הפעילות המאוד ענפה והמאוד אפקטיבית של משרד מבקר המדינה ונציב תלונות הציבור. אני חושב שבגלל ההיקף העצום ובגלל העוצמה האדירה של המשרד, פחות מודעים לכמה כוח יש לו ביד. הרי לנו מגישים שרים וסגני שרים את הצהרת ההון שלהם. אגב, יש כ-1,800 גופים מבוקרים שמבקר המדינה יכול לבצע בהם ביקורת. בקיצור - עולם ומלואו. ועוד לא דיברתי על כך שמבקר המדינה בתפקידו כנציב תלונות הציבור הוא זה שנותן צווי הגנה לחושפי שחיתות. על כל העולם התת-קרקעי הזה אנחנו מרחיבים בפודקאסט שלנו בעין הביקורת'. רן לוי 42:33 אז בוא ניתן למאזינים שלנו דגימה קטנטנה מתוך הדברים ככה המעניינים שאנחנו דולים בפודקאסט הזה. למשל אחד הפרקים שאני הקשבתי והכי נהניתי מהם זה היה פרק שעסק דווקא בקניונים בערים. ספר לי על התגלית המעניינת שם. 'יש רוויה עצומה בקניונים, אבל הרשויות המקומיות עדיין מאוד מעוניינות להמשיך ולבנות קניונים כיוון שמקבלות על זה ארנונה מאוד גבוהה והן צריכות להשקיע הרבה פחות כסף מאשר אם יש להן קניונים. אבל אנחנו מדינה שנמצאת במחסור קרקע וכמות הקניונים העצומה שיש פה היא תיתכן שהיא פוגעת באפשרות של כל אחד מאיתנו להשיג דיור הולם כי אם יש קניון על הקרקע הזאת אי אפשר לבנות בניינים למגורים'. אז הנה למדתם איזשהו משהו מעניין על משבר הדיור בישראל שאני לא חושב שהיה אפשר להשיג את זה בדרך אחרת. אז תודה רבה לך שלומו. אני אזכיר שאת הפודקאסט 'בעין הביקורת' אפשר למצוא קודם כל בכל אפליקציות הפודקאסטים באשר הן, גם באפליקציה של רשת עושים היסטוריה כמובן, יש את דף הפייסבוק של משרד מבקר המדינה ונציב תלונות הציבור, וגם באתר של משרד מבקר המדינה mevaker.gov.il. חפשו מצד שמאל את הבאנר של 'בעין הביקורת' ותוכלו להאזין לכל הפרקים. רן לוי 43:49 בשבוע שעבר ציינו עוד אבן דרך נהדרת בהיסטוריה של רשת הפודקאסטים שלנו עם מפגש המאזינים הראשון אי פעם של עושים תנ"ך, אחת התוכניות הוותיקות והמצליחות ביותר ברשת שלנו. כ-150 מאזינים ומאזינות התגברו על הפקקים של ירושלים ופגשו את מגישי התוכנית יותם ובועז, וגם אותי ואת דני טימור, בעיר דוד, מתחם החפירות הארכיאולוגיות שצמוד לחומות העתיקות, לא רחוק מהר הבית. היה מאוד מאוד מרגש לפגוש אתכם ולהכיר פנים אל פנים את החברים שרבים מהם משוחחים איתנו כל הזמן ברשתות החברתיות. ואחרי הפגישות ולחיצות הידיים היה גם סיום מדהים. המדריכים של 'תגליות', המכון הישראלי לארכיאולוגיה, שכולם ארכיאולוגים שביום יום חופרים וחוקרים את עיר דוד, לקחו אותנו לביקור מדהים במערכת המים של ירושלים העתיקה. רשת של מנהרות וחללים תת-קרקעיים שמובילים מהחומה של ירושלים מאות מטרים מתחת לאדמה עד לנחל הגיחון בתחתית הוואדי. מדובר במערכת מנהרות שנחפרה ברובה בתקופת הברונזה, דהיינו 1,800 לפני הספירה, כמעט אלף שנה לפני תקופת דוד ובני ישראל. באופן אישי אני מוכרח להודות שלא שיערתי לעצמי שהכנענים היו מסוגלים לרמת תחכום שכזו. רן לוי 45:09 המשכנו למתחם החפירות של חניון גבעתי שהביא אותנו לתקופה הפרסית והרומית, וקינחנו בצעידה בתוך מערכת ניקוז המים של הורדוס, היכן שיהודים רבים הסתתרו מפני הלגיון הרומי בזמן חורבן העיר ובית המקדש השני. חיבור כל כך בלתי אמצעי להיסטוריה של ירושלים היה פשוט חוויה מרתקת. אז אני רוצה להודות לכל המדריכים של הסיור שעשו עבודה נפלאה והעשירו אותנו בידע שלהם. תודה למכון 'תגליות' על שיתוף הפעולה הנפלא. תודה ליוותם שטיינמן שעבד קשה מאוד כדי שהמפגש הזה יעבור ללא כל תקלה, ולדני טימור שניצח על האופרציה המורכבת הזו. וכמובן גם לכם המאזינים שלקחתם איתנו חלק בחוויה הזו. רן לוי 45:54 אז בואו נמשיך. אני מזכיר את הטיול ליפן שאדריך באוקטובר הקרוב. 12 יום של תרבות שונה ומשונה, מקדשים איקוניים, טכנולוגיה מתקדמת וסושי - המון סושי. בשבילי בכל אופן. טוקיו, הירושימה וקיוטו בקבוצה קטנה ואינטימית. פרטים נוספים ב-bit.ly/ranjapan וגם דרך המייל ran@ranlevi.com. רן לוי 46:18 מה חדש ברשת עושים היסטוריה? בעושים עסקים השבוע: האתגרים הכלכליים של הממשלה החדשה. הבחירות מאחורינו אבל לשר האוצר הנכנס צפויה קדנציה לא קלה. חגי גולן משוחח עם אורי גרינפלד, הכלכלן והאסטרטג הראשי של פסגות, על המוקשים הכלכליים שלפנינו. בעושים פוליטיקה: מיכה גודמן, מחבר הספר 'מלכוד 67', חוזר לאולפן ומשוחח עם דפנה ליאל על סדרת צעדים מעשיים שעשויים לצמצם את הסכסוך עם הפלסטינים באופן דרמטי. בעושים תוכנה: איך כותבים API מנצח? API הם כיום חלק כמעט בלתי נפרד מכל מוצר תוכנה באינטרנט, ובכל זאת לא טריוויאלי לפתח API מוצלח באמת. ממי לוי, ארכיטקט תוכנה ותיק ומנוסה, משוחח עם חן פלדמן ועמית בנדור. ואחרונה חביבה, עושים שיווק: קובי גור מארח את יניב בן ישי לשיחה על מיתוג מעסיק. איך משפיעים על דעתו של עובד הרבה לפני שהוא מקבל פנייה מהחברה שמנסה לגייס אותו, ומהם הכלים שעומדים לרשותו של מעסיק במאבק על ליבם של העובדים הטובים ביותר? כל הפודקאסטים שלנו זמינים באפליקציית עושים היסטוריה בחנות האפליקציות של אנדרואיד ובכל אפליקציות הפודקאסטים למיניהן. רן לוי 47:33 בפרק הקודם שאלתי אתכם מהי העובדה המרתקת והמשונה ביותר שאתם מכירים אודות מלחמת העולם השנייה. כרגיל הבאתם לי אוצרות שלא היה לי שמץ של מושג עליהם, ואני אחד שקרא המון על המלחמה הזו. אז בואו נתחיל. מור לוי שיתף מאמר בוויקיפדיה אודות סיפורם של חמישה אחים למשפחת סאליבן שנהרגו כולם בטביעת הספינה שעליה שירתו. חמישה אחים בבת אחת. הטרגדיה האיומה הזו הביאה לשינוי מדיניות הגיוס של ארצות הברית שאסרה על שירות של בני אותה משפחה באותה יחידה, מדיניות שיושמה מאוחר יותר גם בצה"ל. אליהו קנפו שיתף סיפור כל כך מפתיע שבהתחלה חשבתי שאולי הוא מותח אותי. ז'וז'ה אבולקר, יהודי אלג'יראי, הוביל מחתרת צרפתית באלג'יר הכבושה בזמן המלחמה, כבש את העיר אלג'יר והיה אחד האחראים להצלחת כיבוש צפון אפריקה על ידי בעלות הברית. איך לא שמעתי על זה אף פעם? מדהים. תודה אליהו. רן לוי 48:32 שייקה מונדרוביץ' שיתף סיפור מטורף שממחיש יותר מכל דבר אחר את השם 'מלחמת עולם'. ציטוט: 'יאנג קיונג ג'ונג התפרסם כחייל יפני שנכנע לצנחנים האמריקאים בפלישה לנורמנדי. ג'ונג היה בכלל קוריאני שגויס בכפייה לצבא היפני ולחם למענם במנצ'וריה. כעבור שנה נפל בשבי הצבא האדום ונשלח למחנה עבודה. ב-1942 כשהצבא האדום נדרש לסיוע הוא גויס לכוחותיו, ובתחילת 43 כבר הצליח ליפול בשבי של הצבא הגרמני בקרבות באוקראינה. ב-1944 כשה-וורמאכט היה זקוק לסיוע הוא הולבש מדים גרמניים ונשלח לצרפת. אחרי שנכנע הוא עבר למחנה שבויי מלחמה בבריטניה ומשם עבר להשתקע בארצות הברית עד מותו ב-1992'. רן לוי 49:23 משה זיסקינד בעוד סיפור לא ידוע: לאמריקנים מסתבר הייתה התרעה לפני ההתקפה היפנית על פרל הארבור. משה כותב, ציטוט: 'היפנים בדרך לפרל הארבור נתקלו באמצע הדרך באוניית סוחר אמריקנית בשם סינתיה אולסון שהייתה תחת שירות צבא ארצות הברית. לאחר התלבטות, היפנים החליטו להטביע את האונייה בכל הכוח כדי להימנע מהסיכון להיחשף, אולם בגלל שהייתה עשויה מעץ וגם הובילה עץ היא שקעה נורא לאט. לצוות היה מספיק זמן לדווח לאחור על המתקפה הקרבה ואפילו לעלות באופן מסודר על סירות ההצלה. דוד של אבא שלי היה אחד משני הקשרים על האונייה'. סוף ציטוט. אם היו מתייחסים להתראה הזו ההיסטוריה הייתה כנראה נראית שונה לגמרי. רן לוי 50:08 יואב לנדסמן, האיש והאגדה שאתם מכירים אותו אולי כסגן מנהל המשימה של בראשית ז"ל, חשף בפנינו את כלי השיט החשוב ביותר של הצי האמריקני במלחמה: אסדת הגלידה. אסדה מבטון שבכל יום יצרה אלפי ליטרים של גלידה עבור החיילים בזירת האוקיינוס השקט. ואחרון חביב אלעד הלר עם עוד דמות מרתקת מהמלחמה. ציטוט: 'אוטו סקורצני היה מפקד יחידת קומנדו ב-SS. בין השאר הוא חילץ את מוסוליני מהמבצר שבו היה כלוא. אחרי המלחמה הוא ייעץ למדינות שונות. מדינת ישראל שכרה את שירותיו כדי לחשוף את המדענים הגרמנים במצרים. בתמורה ביקש סקורצני שהוא יוסר מהרשימה של ויזנטל. ויזנטל לא הסכים, אז נתנו לו כתב התחייבות שמדינת ישראל לא תפגע בו. בהלוויה שלו השתתפו קצינים נאצים וסוכני מוסד'. רן לוי 51:02 אגב יש עוד סיפור ששיתף אותנו אריה שפירא אודות טיסה הזויה של מטוס פאן-אם שהסתיימה בהקפה לא מתוכננת של כדור הארץ, אבל ברשותכם לא אספר אותו כאן כי נראה לי שזה סיפור ששווה פרק שלם. ותודה אריה, ותודה לכל מי שהשיבו על השאלה שלנו. שאלת עושים היסטוריה תחזור בפרק הבא. רן לוי 51:20 כתמיד אם אתם אוהבים את עושים היסטוריה ומעוניינים לתמוך בה, אתם מוזמנים לרכוש מספריו שזמינים באתר שלנו ranlevi.com. כל הספרים מגיעים עם הקדשה אישית ממני. אם יש לכם חברים בעלי עסקים שמחפשים דרכים חדשות ומקוריות למתג את העסק שלהם ולהגיע לקהל חדש וייחודי, ספרו להם על אפשרויות הפרסום ברשת עושים היסטוריה. אנחנו יודעים לעשות חסויות משעשעות ומקוריות ואפילו ליצור פודקאסטים ממותגים במיוחד עבור הארגון שלכם, כמו התוכניות שאנחנו מפיקים למשרד מבקר המדינה, חברת החשמל, בנק דיסקונט ועוד ועוד. פנו אליי בכתובת ran@ranlevi.com. עושים היסטוריה הם דור קומט ואיתמר סוויסה בעריכה והפקה, אביב שם טוב מנהל המכירות, שרה סילבצקי מנהלת הקהילות ואחראית על סיפור משפחתי וספיקרס, אפרת בל בפיתוח העסקי, דני טימור הוא המנהל העסקי, ואני רן לוי כותב ומגיש. אנחנו נשתמע בעוד שבועיים. להתראות.
        ]]></content:encoded>
    </item>
    
    <item>
        <title>[עושים היסטוריה] 271: האבולוציה של האופיום והסמים הנרקוטיים (הקלטה חיה)</title>
        <link>https://mat-mo.github.io/podtext/episodes/vshym-hystvryh/vshym-hystvryh-271-hbvlvtsyh-shl-hvpyvm-vhsmym-hnrqvtyym-hqlth-khyh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-271-hbvlvtsyh-shl-hvpyvm-vhsmym-hnrqvtyym-hqlth-khyh.html</guid>
        <pubDate>28 באפריל 2019</pubDate>
        <description>Transcript for [עושים היסטוריה] 271: האבולוציה של האופיום והסמים הנרקוטיים (הקלטה חיה) from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 272: כוכבי לכת מחוץ למערכת השמש</title>
        <link>https://mat-mo.github.io/podtext/episodes/vshym-hystvryh/vshym-hystvryh-272-kvkby-lkt-mkhvts-lm-rkt-hshmsh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-272-kvkby-lkt-mkhvts-lm-rkt-hshmsh.html</guid>
        <pubDate>12 במאי 2019</pubDate>
        <description>Transcript for [עושים היסטוריה] 272: כוכבי לכת מחוץ למערכת השמש from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 273: טרה נובה – המשלחת המקוללת אל הקוטב הדרומי, חלק א'</title>
        <link>https://mat-mo.github.io/podtext/episodes/vshym-hystvryh/vshym-hystvryh-273-trh-nvbh-hmshlkht-hmqvllt-l-hqvtb-hdrvmy-khlq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-273-trh-nvbh-hmshlkht-hmqvllt-l-hqvtb-hdrvmy-khlq.html</guid>
        <pubDate>20 במאי 2019</pubDate>
        <description>Transcript for [עושים היסטוריה] 273: טרה נובה – המשלחת המקוללת אל הקוטב הדרומי, חלק א' from עושים היסטוריה</description>
        <content:encoded><![CDATA[
            רן 00:00 אתם אוהבים חידות? לא כאלה של מה ההבדל בין חלב אלא חידות שגורמות לכם לבהות בתקרה ולמלמל. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, הוא הולך לדלת של אחד החדרים האחרים, מפרק אותה וסוחב אותה למחסן. אם הוא מתעורר ומגלה שאין לו דלת, הוא הולך למחסן ומתקין דלת בחדר שלו. השאלה היא מה המספר המקסימלי של דלתות שיכולות להיות במחסן בסוף הלילה? רן 01:03 במהלך חודש פברואר מתקיים השלב הראשון של המיונים לנבחרות ישראל במדעים. למדינת ישראל יש נבחרות בוגרות שמתחרות באולימפיאדות הבינלאומיות בכימיה, פיזיקה, מתמטיקה, ביולוגיה ומדעי המחשב. פשוט נכנסים לרשת ומחפשים נבחרות ישראל במדעים ובודקים מתי זה קורה. רן 02:30 שלום וברוכים הבאים לעושים היסטוריה. פרק 273: טרה נובה, המשלחת המקוללת אל הקוטב הדרומי, חלק א'. רן 02:56 חזרתם הביתה, יום ארוך ומתיש. הדלקתם את המגבר ואת המערכת ורק רציתם לשמוע מוזיקה אבל הכל מלא כבלים ומסורבל. למה לא קניתם בבמביט? במביט עובדת עם החברות המובילות בעולם בתחום השמע הדיגיטלי. עשרה אחוזי הנחה למאזיני עושים היסטוריה בשימוש בקוד קופון עושים היסטוריה בעברית במעמד התשלום. רן 04:00 הנה אתגר בשבילכם: נסו לומר משהו שמעולם לא נאמר קודם לכן. קשה לדעת אם אפילו הדבר המגוחך ביותר שחשבת עליו לא נאמר כבר אי שם בעבר. מעט אנשים בהיסטוריה יכולים לטעון שהם השיגו משהו שאף אחד אחר לא השיג לפניהם. עבור המעטים מבינינו שיש להם הזדמנות לעשות כן, זהו מניע רב עוצמה. רן 05:40 ב-26 בנובמבר 1908, צוות בראשות ארנסט שקלטון חצה את קו הרוחב 82 מעלות דרום. הם היו האנשים הראשונים שהגיעו קרוב כל כך לקוטב הדרומי. שקלטון היה עקשן. הוא דחף את הצוות שלו קדימה, אבל המזון אזל והם חלו בדיזנטריה. שקלטון קיבל החלטה שדרשה אומץ רב - לסוב לאחור כמעט 160 קילומטרים מהקוטב כדי לחזור בחיים. רן 09:51 מתוך יומנו של קפטן רוברט פלקון סקוט, 1910. המשלחת שלו, טרה נובה, התארגנה להפלגה מניו זילנד. המשלחת עוררה עניין ציבורי רב. סקוט רצה להיות האדם הראשון בקוטב הדרומי, אבל הוא לא ידע ששקלטון כבר ניסה זאת לפניו. סקוט ושקלטון היו יריבים מהסוג המר ביותר, אויבים שהיו פעם חברים טובים. אביטל 26:51 הפרק בחסות מדולה, חברת בוטיק להשמה בהייטק. ב' הוא בחור מקסים עם אספרגר שסיים תואר בטכניון. הוא פנה אליי כדי שאסייע לו להשתלב בעבודה. זה לא פשוט כי צריך להציג את עצמך הכי טוב שאתה יכול. מדולה עבדה איתי צמוד כדי למצוא לו את המקום הנכון. בקרו במדולה.סי.או.איי-אל והגישו קורות חיים. רן 30:02 בפעם הראשונה שביקרו סקוט ושקלטון יחד באנטארקטיקה, הצפדינה כמעט חיסלה אותם. עכשיו סקוט חזר. ב-1 בנובמבר 1911 הוא יצא למסע הרגלי. אבל כבר בהתחלה סופת שלגים אדירה עיכבה אותם. השלג נמס בגלל טמפרטורות חמות מהרגיל והפך הכל לביצה רטובה. סקוט חשש שהתוכנית שלו תתמוטט. רן 43:11 ב-3 בינואר סקוט בחר את ארבעת האנשים שילוו אותו אל הקוטב: אדגר אוונס, הנרי באוורס, לורנס אוטס ואדוארד וילסון. כולם היו אנשים יוצאי דופן עם כוח רצון אדיר. ב-16 בינואר הם היו במרחק של קילומטרים ספורים מהיעד, ואז באוורס הבחין בנקודה שחורה באופק. רן 48:19 זה לא היה סלע, זה היה דגל שחור שקשור למזחלת שלג. עקבות של כלבים וסקי סיפרו להם את כל הסיפור: הנורווגים הקדימו אותם. אמונדסן הגיע לקוטב לפניהם. רן 48:51 את הפרק הזה כתב נייט נלסון, חבר הצוות שלנו בניו יורק. נייט הוא אחד הכותבים המוכשרים ביותר שאני מכיר. בהמשך נשמע על מה שקרה לסקוט ואנשיו בדרך חזרה. רן 49:51 מה חדש ברשת עושים היסטוריה? ד"ר יובל דרור הצטרף לעושים טכנולוגיה. השבוע הוא בודק האם גוגל ואמזון מאזינות לנו. בעושים רכב - למה קשה לייצר מכונית פתוחה? ובעושים תנ"ך - ספיישל מהשטח בעיר דוד. רן 51:01 תזכורת לגבי הטיול ליפן שאני מדריך באוקטובר. 12 יום בטוקיו, קיוטו והירושימה. טיול מאורגן בחסות פוטו טבע. אני אעביר הרצאות על תרבות וטכנולוגיה. שאלת עושים היסטוריה להפעם: מה הטיול הכי מפרך שעברתם? שתפו אותנו בפייסבוק.
        ]]></content:encoded>
    </item>
    
    <item>
        <title>[עושים היסטוריה] 274: טרה נובה – המשלחת המקוללת אל הקוטב הדרומי, חלק ב'</title>
        <link>https://mat-mo.github.io/podtext/episodes/vshym-hystvryh/vshym-hystvryh-274-trh-nvbh-hmshlkht-hmqvllt-l-hqvtb-hdrvmy-khlq-b.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-274-trh-nvbh-hmshlkht-hmqvllt-l-hqvtb-hdrvmy-khlq-b.html</guid>
        <pubDate>2 ביוני 2019</pubDate>
        <description>Transcript for [עושים היסטוריה] 274: טרה נובה – המשלחת המקוללת אל הקוטב הדרומי, חלק ב' from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...'? תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתית פוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריין 01:42 שלום וברוכים הבאים לעושים היסטוריה, פרק 274: טרה נובה, המשלחת המקוללת אל הקוטב הדרומי, חלק ב'. רשת עושים היסטוריה. רן לוי 02:31 שלום לכם וברוכים הבאים לעושים היסטוריה. אני רן לוי. הפרק בחסות המרכז למוזיקה ירושלים, משכנות שאננים, המזמין את מאזיני רשת עושים היסטוריה לקונצרטים של התזמורת הפילהרמונית הישראלית הצעירה בהנחה מיוחדת. את נגני המרכז למוזיקה ירושלים אני לא צריך להציג למאזיני הפודקאסט, שכן אלו ליוו אותנו בכישרון רב בפרקים שהקלטנו בשנה שעברה בצוותא. כעת אנחנו מרחיבים את שיתוף הפעולה עם המרכז למוזיקה ירושלים, המציע למאזיני הרשת כרטיסים במחירים מיוחדים לקונצרטים של הפילהרמונית הישראלית הצעירה בירושלים, תל אביב וחיפה. לא רק שתוכלו ליהנות ממוזיקה קלאסית מעולה בניצוח מנצחים מובילים ובביצוע טובי הנגנים הצעירים בישראל, תוכלו גם לתמוך בחינוך למצוינות במוזיקה וגם ברשת שלנו. לרכישת כרטיסים בהנחה מיוחדת, לחצו על הבאנר של המרכז למוזיקה ירושלים באתר הבית ranlevi.com ואל תשכחו לרשום את קוד ההנחה 'עושים היסטוריה' כשאתם מבצעים רכישה באתר. רן לוי 04:03 רואלד אמונדסן קיווה להיות האדם הראשון שיגיע אל הקוטב הצפוני. המסע שתכנן בעשור הראשון של המאה ה-20 היה ראשון מסוגו, אך בר ביצוע. נורווגיה, מולדתו של אמונדסן, שוכנת בקו רוחב כל כך צפוני עד שהפלגה למרכז הים הארקטי הייתה אמורה להיות עבורו כמו ביקור בבית של השכנים. שכנים שהשאירו את המזגן שלהם על מינוס 30 מעלות צלזיוס, אבל אתם מבינים למה אני מתכוון. אבל בשישה באפריל 1909 הכריזו כותרות העיתונים כי רוברט פירי, מהנדס בצי האמריקאי, הקדים אותו והגיע ראשון אל הקוטב הצפוני. פירי זכה לקבלת פנים של גיבורים בשובו לארצות הברית, ואמונדסן החליט לשנות כיוון. במקום צפונה, הוא ירד דרומה. עשרות שנים אחרי ששככו החגיגות, החלו לצוץ סימני שאלה סביב הישגו של פירי. רישומי המפות של פירי היו במקרה הטוב מעורפלים, ובמקרה הגרוע לא מדויקים כלל. אסטרונום שבחן את טכניקות ומכשירי הניווט שעמדו לרשותו של פירי, טען שהסבירות שהוא הצליח למצוא את הנקודה המדויקת של הקוטב נמוכה מאוד. חוקר בריטי מנוסה שבעצמו ערך את המסע לקוטב הצפוני באמצעות מזחלת כלבים, ביקש וקיבל גישה מלאה לכל חומרי הארכיון מהמשלחת של פירי. גם הוא הגיע למסקנה שלא סביר שפירי מצא את הקוטב. בהינתן הרישומים המעורפלים והמידע החלקי ששרד מהמשלחת, אי אפשר לומר בוודאות שפירי הגיע או לא הגיע לקוטב הצפוני. יש מי שעדיין מחזיקים בדעה שפירי היה הראשון שכבש את הנקודה הצפונית ביותר בכדור הארץ, אבל רוב ההיסטוריונים מסכימים שקשה עד בלתי אפשרי לאמת את טענתו של ההרפתקן האמריקאי. מי שנחשב היום כאדם הראשון שהגיע בוודאות לקוטב הצפוני הוא, תאמינו או לא, רואלד אמונדסן. הוא הגיע לקו רוחב 90 צפון ב-1926, 17 שנה אחרי רוברט פירי. הוא לא ידע זאת באותו הזמן, אבל יש אפשרות מעשית מאוד שאמונדסן היה גם האדם הראשון שהגיע לקוטב הצפוני. אבל ב-1909, בחשבו שהקוטב הצפוני כבר נכבש, אמונדסן החל בהכנות למסע אל הקוטב הדרומי. הוא לא סיפר לאף אחד על תוכניותיו. לא למי שמימנו את המסע שלו, לא לעם הנורווגי, אפילו לא לצוות שלו עצמו. הוא חשש שהמשלחת תבוטל, ולכן שיתף במחשבותיו רק את חבריו הקרובים ביותר. רק כשהגיעה ספינתו של אמונדסן לפורטוגל, הודיע ההרפתקן הנורווגי לצוותו לאן באמת מועדים פניהם. קפטן רוברט פלקון סקוט שמע לראשונה על תוכניותיו של אמונדסן כשהיה במלבורן שבאוסטרליה ועסק בהכנות למסע שלו. הטלגרמה ששלח לו אמונדסן הייתה תמציתית למדי. 'מעדכן אותך שהספינה שלי ממשיכה לאנטארקטיקה, אמונדסן'. סקוט, על פי התיאורים, רתח מזעם. אפשר להבין אותו. לפתע פתאום הפכה המשלחת שלו לקוטב ממסע גילוי ומחקר למרוץ. רן לוי 07:42 לאמונדסן כבר היה ניסיון עשיר שצבר במסעות מחקר לקוטב הצפוני. האינואיטים, תושביה הילידים של חוג הקוטב הצפוני שעמם בילה חורפים ארוכים, לימדו אותו טכניקות הישרדות שסייעו מאוד לחוקר הנורווגי. למשל, איך להיעזר בכלבים כדי לסחוב מזחלות שלג כבדות. אחד הלקחים החשובים מהמסעות הצפוניים היה המבנה הרצוי של ספינה שתביא אותם ליעדם. ה'פראם', ספינתו של אמונדסן, הייתה עשויה מעץ קשיח וגופה הרחב והשטוח תוכנן מראש כדי להתמודד עם קרחונים צפופים, כמו אלה שכלאו את ה'טרה נובה' של סקוט בים הדרומי ומנעו ממנה להתקדם במשך שבועות ארוכים. כשנתקלה ה'פראם' בקרחונים שלחצו עליה מהצד, הקימורים המעוגלים של הגוף הרחב גרמו לספינה להתרומם מעל הקרחון במקום להתחפר בתוכו. ההפלגה מנורווגיה לאנטארקטיקה ארכה חמישה חודשים, ואמונדסן נחת בחוף היבשת הדרומית ב-14 בינואר 1911, עשרה ימים בלבד אחרי ה'טרה נובה'. הבריטים והנורווגים הקימו את המחנות שלהם באותו האזור פחות או יותר, על מדף קרח, קרחון גדול שבולט מהיבשת אל תוך הים, בשם 'מדף הקרח רוס'. כחודש אחרי הנחיתה באנטארקטיקה יצאו שישה מאנשיו של סקוט מערבה מהמחנה שלהם כדי לחקור את מדף הקרח הגדול, כשפתאום נתקלו במחנה של אמונדסן. המפגש בין הצוותים היריבים היה לבבי, אבל מביך משהו. קצת כמו לפגוש את האקס המיתולוגי של בת הזוג שלך. המפגש הבלתי צפוי הכניס ללחץ את שני מפקדי המשלחות. אמונדסן נלחץ כשהוא הבין שרוברט סקוט הביא עמו לאנטארקטיקה מזחלות שלג ממונעות. סקוט היה מוטרד מכך שהחוקר הנורווגי הקים את המחנה שלו בנקודה שהייתה קרובה יותר לקוטב הדרומי בכמעט 120 קילומטרים מהמחנה שלו. אבל במבט לאחור, לא זו ולא זו היו הסיבות שהכריעו את המרוץ לקוטב. מזחלות השלג הממונעות של סקוט התגלו כלא יעילות בתנאי מזג אוויר קשים ונזנחו בשלב מוקדם יחסית, וגם אותם 120 קילומטרים לא שינו הרבה. הגורם שהשפיע יותר מכל על תוצאת המרוץ היה בסופו של דבר אופיים של סקוט ואמונדסן. באותו אופן שבו מאמן של קבוצת כדורגל מעצב את הקבוצה שלו ואת טקטיקת המשחק שלה סביב מבנה האישיות שלו - הגנתי, התקפי, טקטי או פרוע - כך גם המשלחות של סקוט ואמונדסן שיקפו במידה רבה את מבנה האישיות של מנהיגיהם. למשל, כבר סיפרתי לכם בפרק הקודם על נטייתו של סקוט להסתמך בהחלטותיו על ניסיון העבר של שקלטון, יריבו המושבע. לדוגמה, הוא השתמש בסוסי פוני כיוון ששקלטון השתמש בהם במשלחת שלו, וגם ההחלטה לבחור רק בסוסי פוני לבנים נבעה מכך ששקלטון האמין שפונים לבנים חזקים ועמידים יותר משום מה מפונים שחורי שיער, גם אם לא הייתה לכך סיבה רציונלית. בנוסף, לצי הבריטי שסקוט היה בשר מבשרו, הייתה מסורת רבת שנים של שיתוף פעולה עם הממסד המדעי הבריטי, ולכן סקוט הציב את המחקר המדעי כחלק ממטרותיה המוצהרות של המשלחת שלו. להחלטה הזו הייתה השפעה ברורה על הלוגיסטיקה והתכנון של המשלחת, כמו למשל כמות האנשים שהביא איתו סקוט על סיפונה של ה'טרה נובה'. רן לוי 11:28 רואלד אמונדסן לעומת זאת הגיע מרקע שונה לחלוטין וניחן באופי שונה לחלוטין מזה של יריבו. אמונדסן נולד ב-1872 למשפחה של אנשי ים נורווגים. לכל גבר נצר למשפחת אמונדסן הייתה ספינה משלו או לכל הפחות פיקד על ספינה של מישהו אחר. אבל אחרי שלושה בנים ימאים, אמו של רואלד התעקשה שלפחות הבן הרביעי יפנה לקריירה שונה וקצת פחות מסוכנת, וכך בילה רואלד הצעיר את רוב שנות נערותו בלימודים שהכינו אותו לבית הספר לרפואה. אבל לרואלד היו פנטזיות אחרות לגמרי. הוא רצה להיות הרפתקן, חוקר נועז של ארצות לא נודעות. גיבור ילדותו היה פריטיוף ננסן, החוקר הראשון שחצה את גרינלנד על מגלשי סקי. הוא הוקסם מדמותו המיתולוגית של סר ג'ון פרנקלין, ההרפתקן הבריטי שבאמצע המאה ה-19 הוביל משלחת מחקר לקוטב הצפוני, משלחת שבה מצאו פרנקלין וכל 134 אנשי צוותו את מותם. אמונדסן התמיד בלימודי הרפואה מתוך כבוד לאמו, אבל כשזו הלכה לעולמה כשרואלד היה בן 21, מיהר הנורווגי הצעיר לעזוב את האוניברסיטה ולהחליף את החלוק הלבן בכובע מלחים. המהירות שבה נטש אמונדסן את לימודי הרפואה אחרי מותה של אמו, מלמדת אותנו משהו על אופיו. אנחנו בהחלט יכולים להזדהות עם ההחלטה שלו ללכת בעקבות חלומו הגדול, אבל אני חושב שרובנו היינו חושבים פעמיים או לכל הפחות מתלבטים קצת לפני שהיינו מחליטים ללכת נגד רצונה של אמנו האהובה ועוד זמן קצר כל כך אחרי מותה. אמונדסן לא חשב פעמיים, והנחישות הקרה וחסרת הרחמים הזו הייתה מאפיין בולט מאוד באישיותו. אפשר לומר שאמונדסן הוא המייקל ג'ורדן של משלחות המחקר לקטבים. דומיננטי, מוכשר, ידען גדול לגבי כל פרט ופרט של המשימה, מחושב וקרוח. אחד שיעשה כל מה שצריך ולא משנה המחיר כדי להשיג את מטרתו. התכונות האלה לא תמיד הפכו אותו לאדם נוח לבריות, בלשון המעטה. למשל, כשיצאו בפעם הראשונה למסע הרגלי ממחנה הבסיס אל הקוטב הדרומי, אחד מאנשי הצוות, יוהנסן שמו, התנגד וטען שעדיין מוקדם מדי לצאת דרומה ושכדאי לחכות עוד מספר ימים למזג אוויר טוב יותר. אמונדסן התעלם מהעצה הזו, הם יצאו לדרך אבל בתוך זמן קצר גילו שאכן מזג האוויר היה עדיין מסוכן מדי, בדיוק כפי שחזה יוהנסן. הם הסתובבו וחזרו לבסיס, אבל העובדה שיוהנסן צדק לא מנעה מאמונדסן להעניש אותו על מה שהוא ראה כחוסר נאמנות או קריאת תיגר על מנהיגותו. בפעם השנייה שהם יצאו לקוטב, יוהנסן נשאר מאחור. יוהנסן מעולם לא דיבר עם אף אחד על האירוע הזה, אבל קרוב לוודאי שהאכזבה העצומה שחש בעקבות החלטתו של אמונדסן הייתה חלק מהסיבה לכך שלקה בדיכאון עמוק וכשחזרה המשלחת לנורווגיה, יוהנסן התאבד בירייה. אבל אותו ריחוק וקור רוח מחושב שהפך את אמונדסן לאדם כל כך נוקשה ולא תמיד נעים, הם גם אלה שהעניקו לו יתרון במרוץ אל הקוטב. למשל, בניגוד לסקוט, אמונדסן לא בא לחקור את אנטארקטיקה ולא הביא איתו מדענים במשלחת, כל מה שעניין אותו זה להגיע לקוטב ראשון וכל ההכנות היו בהתאם. אולי הדוגמה הבולטת ביותר לרציונליות המחושבת של אמונדסן היא האופן שבו הוא השתמש בכלבים במסע אל הקוטב. כאמור, אמונדסן למד את רזי השימוש בכלבים מהאינואיטים בקוטב הצפוני. בזמן שהבריטים צעדו בכבדות בשלג לצד הפונים שלהם, הכלבים של הנורווגים סחבו את המזחלות ואנשי הצוות רק אחזו בהן והחליקו אחריהן על מגלשיים. בנוסף, הכלבים היו הרבה יותר טובים מסוסי הפוני בטיפוס על קרחונים, עובדה שאיפשרה למשלחת הנורווגית לחצות את רכס ההרים בקלות רבה יותר ולנוע בנתיב הישיר ביותר אל הקוטב. אבל בנובמבר של 1911, כשסיימה המשלחת של אמונדסן לחצות את רכס ההרים וכעת רק מישור שטוח ורחב עמד ביניהם ובין הקוטב, הם כבר לא היו צריכים כל כך הרבה כלבים כדי לסחוב את המזחלות. וכך, אחרי ששירתו אותו נאמנה במשך כמעט שנה וחצי, הורה רואלד אמונדסן לצוות שלו לשחוט מחצית מהכלבים. אנשי המשלחת היו אחוזים באווירת נכאים ואפשר להבין אותם, אבל אמונדסן הקר והמנותק לא התרגש מהסנטימנטליות. נהפוך הוא, הוא הורה לכל אחד מהאנשים לשחוט את הכלב שלו, וכך הכלבים החלשים ביותר הומתו ובשרם ניתן לכלבים החזקים יותר. השם שניתן לנקודה בה שחטו הנורווגים את כלביהם היה 'האטליז'. אני חושב שרובנו היינו מוצאים את הרעיון של שחיטה סיטונאית של כלבים ועוד שחיטה מתוכננת מראש די קשה לעיכול. אבל מייקל ג'ורדן לא היה נעשה מייקל ג'ורדן ואמונדסן לא היה הרפתקן מוצלח כל כך אלמלא אופיו הקר והמחושב. אנחנו יכולים לא לאהוב את ההחלטה שלו להרוג מחצית מהכלבים, אבל אי אפשר להתווכח עם ההיגיון הרציונלי שמאחוריה. בשעה 3 אחר הצהריים ב-14 בדצמבר 1911, אחרי קצת יותר מ-30 יום של מסע כמעט נטול תקלות, הגיע אמונדסן אל הקוטב הדרומי. אמונדסן התעקש שכל אנשי הצוות יאחזו יחד בדגל הנורווגי בזמן שנעצו אותו בקרח הקשיח. הם הקימו אוהל ואפילו השאירו כפפות ספייר עבור הבריטים שיגיעו אחריהם. כשסקוט וארבעת אנשי הצוות שלו הגיעו לקוטב הדרומי חמישה שבועות מאוחר יותר, אמונדסן ואנשיו כבר כמעט והספיקו לחזור למחנה הבסיס. רוברט סקוט (מתוך היומן) 18:03 הנורווגים הקדימו אותנו והגיעו ראשונים אל הקוטב. זו אכזבה נוראית ולבי נחמץ עבור אנשי הנאמנים. שוחחנו ארוכות על אשר בלבנו, אבל אין פנאי לחלומות בהקיץ, המסע חזרה יהיה בוודאי מתיש. רן לוי 18:25 כשצוותו של אמונדסן הגיע אל הקוטב הדרומי, הם התייצבו לצילום קבוצתי. עומדים בגב זקוף וגאה לפני הדגל הנורווגי המתנוסס ברוח. גם סקוט ואנשיו הצטלמו צילום קבוצתי, אבל חיוכים לא תמצאו בתמונה הזאת. רק פנים קפואות של אכזבה והתפקחות כואבת. דמיינו לעצמכם את הדבר הגדול ביותר שתעשו אי פעם בחייכם, הדבר שלשמו עמלתם וסבלתם במשך שנים, מחליק מידכם ברגע האחרון ממש. רוברט סקוט (מתוך היומן) 19:01 אלוהים אדירים, המקום הזה נורא ואיום גם ככה, על אחת כמה וכמה כשהתאמצנו קשה כל כך כדי להגיע אליו ולא זכינו להיות הראשונים. רן לוי 19:18 וברגע הזה, אולי הרגע הקשה ביותר בחייהם, היה עליהם לצאת לדרך למסע של 900 קילומטרים בחזרה הביתה. 900 קילומטרים, רק כדי לתת לכם קנה מידה, זה בערך המרחק בין תל אביב ובגדד שבעיראק. את כל זה ברגל, בקור הנורא של הטונדרה האנטארקטית. רן לוי 19:54 היי דור, מה העניינים? שמע, הפודקאסט הזה שאתה עושה עושה משהו... בקיצור, איך אתה מקשיב לדבר הזה? רן לוי 20:05 אה, נו, שטויות, תקשיב. אתה מוריד את Castbox, אבל רק את הגרסה החינמית כן? ואז אתה פותח את הסייד-באר, נכנס לסטינגס של האפליקציה, ואז אתה מעתיק את ה-RSS של PCB לתוך השדה של הג'אווה. ג'אווה? ג'אווה, ג'אווה. ואל תשכח לסמן את הצ'קבוקס של הפרוקסי, אחרת הוא לא יעשה לך אפדייט לקונפיגורציה. ואז אתה נכנס לסרץ' אנג'ן, משנה את ה-UI לפילטר של ה-WiFi... עזבו אתכם מלהסתבך. הורידו את האפליקציה של עושים היסטוריה. כל הפודקאסטים של רשת עושים היסטוריה במקום אחד עם התכונות המתקדמות ביותר, כולל האזנה במהירות כפולה, עדכון אוטומטי ועוד. אפשר להאזין גם לכל הפודקאסטים האחרים מישראל ומהעולם. חפשו 'עושים היסטוריה' בחנות האפליקציות של אנדרואיד. אפליקציית עושים היסטוריה. ככה מקשיבים לפודקאסטים היום. ואז אתה מסובב את הבורג שמאלה, שני סיבובים נגד כיוון השעון, חותך את הכבל האדום, לא הירוק כן? ולוחץ פליי. זה הכל. דור? דור, אתה פה? דור? רוברט סקוט (מתוך היומן) 21:02 ה-23 בינואר. ווילסון גילה שאוונס סובל מכוויות קור באפו. האף היה לבן וקשה. עצרנו למנוחה ב-6:45 דקות. היה קשה להקים את האוהל, אבל עכשיו די נעים. אין ספק בכך שאוונס במצב גרוע. אצבעותיו מכוסות ביבלות חמורות ואפו סתום לגמרי. הוא כעוס ועצבני וזה לא סימן טוב. רן לוי 21:30 כשהגוף האנושי נחשף לקור קיצוני, כמו הקור של החורף האנטארקטי, התגובה שלו היא מעין תהליך הדרגתי שהולך ומחריף ככל שעובר הזמן והחשיפה לקור נמשכת. השלב הראשון הוא רעידות. הגוף מנסה לייצר חום באופן עצמאי באמצעות כיווץ ושחרור מהירים של השרירים. קצב הלב וקצב הנשימה עולים בהתאם. אם החום שיוצרות הרעידות לא מספיק או אם החשיפה לקור קיצוני לא מפסיקה, כלי דם בידיים, באוזניים ובאצבעות מתכווצים וזרימת הדם לאיברים האלה פוחתת. מדוע? כיוון שהאיברים הבולטים האלה הם בדרך כלל האיברים החשופים ביותר לקור, והדם שעובר בהם מתקרר מאוד, ואז האיברים הפנימיים החיוניים כגון הלב, הריאות והמוח נמצאים בסכנת התקררות. אבל אם הקור לא מפסיק, אותם איברים חיצוניים בולטים וחשופים לקור, שעכשיו גם אין בהם הרבה דם שיחמם אותם, מתחילים פשוטו כמשמעו לקפוא. קפיאה כזו, או בשמה המוכר כוויית קור, frostbite, היא תהליך הרסני ביותר לרקמות. גבישי הקרח שנוצרים בתוך התאים קורעים את דפנות התא והורגים אותם. אם לא נעצור את תהליך הקפיאה, המשמעות היא הרס בלתי הפיך של הרקמות עד כדי נמק מוחלט. לכן, אם הקור הקיצוני ממשיך, הגוף נכנס למעין מצב חירום ומנסה להציל את האיברים הבולטים באמצעות הזרמה של דם חמים מהאזורים הפנימיים של הגוף אל השכבות החיצוניות. כלי הדם בשכבות החיצוניות מתרחבים וקצב זרימת הדם אליהם גובר. אנחנו נחווה את זה כתחושה של בעירה על העור, מעין קור לוהט שכזה. מי שקפץ פעם לתוך מי מעיין קפואים בשמורת טבע בצפון בוודאי יודע בדיוק למה אני מתכוון. אבל כאן נוצרת בעיה. חימום השכבות החיצוניות של הגוף בא על חשבון שמירת הטמפרטורה התקינה של האיברים הפנימיים, שגם היא חיונית. ולכן, אם הקור העז ממשיך, הגוף נכנס למעין לולאה ללא מוצא. רגע אחד הוא מרחיב את כלי הדם החיצוניים כדי לשמור על האיברים הבולטים, ורגע לאחר מכן הוא מצר אותם כדי לשמור על האיברים הפנימיים, וכן הלאה וכן הלאה. אותו כיווץ והרחבה מחזוריים של כלי דם מכונה 'תגובת האנטינג'. ככל שהגוף מאבד עוד ועוד חום, הטמפרטורה של האיברים הפנימיים יורדת. תופעה שמכונה היפותרמיה, או תת חום בעברית. כשטמפרטורת הגוף יורדת אל מתחת ל-32 מעלות, אנחנו נכנסים לאזור המסוכן. התסמינים הראשונים הם בלבול, אדישות וחולשה, יחד עם פגיעה בקואורדינציה וביכולת הדיבור. השלב הבא הוא ערפול הכרה, ואז איבוד הכרה, ולבסוף מוות. אדגר אוונס, אחד מחמשת חברי המשלחת הבריטית וחברו הטוב ביותר של סקוט, היה הראשון לחוות את התהליך המענה והכואב של היפותרמיה. רוברט סקוט (מתוך היומן) 24:47 ה-1 בפברואר. אצבעותיו של אוונס במצב רע מאוד. שתי ציפורניים כבר נפלו וכמה יבלות התפוצצו. ה-14 בפברואר. אין דרך להתעלם מהעובדה שמצבנו לא טוב. הכי גרוע הוא אוונס, שגורם לנו לחרדה עמוקה. הבוקר הוא חשף בפנינו יבלת ענקית בכף רגלו. היא גרמה לנו לעיכוב בצעידה כשנאלצנו לעצור כדי לסדר מחדש את נעלי השלג שלו. לפעמים אני חושש שמצבו של אוונס הולך ומידרדר. ה-16 בפברואר. אנחנו חושבים שאוונס סובל מהתמוטטות עצבים. האישיות הרגילה ומלאת הביטחון העצמי שלו השתנתה לגמרי. רן לוי 25:36 ב-17 בפברואר ידו של אוונס הייתה מכוסה בכוויית קור חמורות והוא כמעט שלא יכול היה להזיז אותה. ראשו היה מכוסה חבלות, תוצאה של מספר נפילות קשות על הקרח. רוברט סקוט (מתוך היומן) 25:50 יום איום ונורא. אוונס התעורר משינה ארוכה ונראה קצת טוב יותר. כמו תמיד הוא הכריז שהוא מרגיש נפלא. התחלנו לצעוד אבל אחרי כחצי שעה נעלי השלג שלו נפלו והוא נאלץ לעזוב את המזחלת. הקרקע איומה והשלג הרך שנפל לא מזמן סותם את המגלשיים והנעליים שלנו בכל צעד. עצרנו אחרי שעה בערך, ואוונס הצטרף אלינו שוב, אבל מאוד לאט. חצי שעה לאחר מכן הוא שוב נעצר מאותה סיבה. דירבנתי אותו להמשיך ללכת מהר ככל שיוכל והוא הסכים בעליצות הרגילה שלו. המשכנו קדימה כשכל אנשי הצוות הנותרים נאלצים למשוך את המזחלת בזיעה רבה. משלב מסוים עצרנו לארוחת צהריים וראיתי שאוונס נמצא הרחק מאחורינו. בהתחלה לא ראיתי סיבה לדאגה. הכנו תה, הכנו את האוכל שלנו. אבל אחרי הארוחה, כשאוונס עדיין לא הגיע, התחלנו לחפש אותו. בשלב הזה כבר היינו מודאגים וארבעתנו חזרנו אחורה כדי לחפש אותו. אני הייתי הראשון להגיע אליו ונדהמתי כשראיתי את הבחור המסכן. הוא היה על ברכיו, בגדיו היו מפוזרים לכל עבר, ידיו החשופות היו מלאות בכוויות קור ומבט פרוע בעיניו. שאלתי אותו מה קרה והוא השיב לי בדיבור איטי שהוא לא יודע ושהוא חושב שאולי הוא התעלף. רן לוי 27:24 זו תופעה משונה שאפשר למצוא אצל בערך אחד מכל ארבעה אנשים שסובלים מהיפותרמיה. הם מורידים את הבגדים מעליהם ולעתים נשארים ערומים לגמרי. מדוע? אין לדעת. יש מי שמעריכים שבמסגרת ערפול החושים שמופיע בשלבים האחרונים של ההיפותרמיה, המוח המבולבל מפרש את הקור הקיצוני כחום קיצוני והאנשים הקפואים מתפשטים בניסיון לקרר את עצמם. הקמנו אותו על רגליו, אבל אחרי שניים או שלושה צעדים הוא נפל שוב. הוא היה בהתמוטטות מוחלטת. ווילסון, באוורס ואני הלכנו להביא את המזחלת בעוד אוטס נשאר איתו. כשחזרנו הוא כבר איבד את הכרתו. הבאנו אותו אל תוך האוהל. הוא הלך לעולמו בדממה ב-12:30 בצהריים. רן לוי 28:23 חוסר המזל שפקד את סקוט וצוותו לא הסתיים כשאמונדסן הקדים אותם במרוץ אל הקוטב. בדרכם חזרה הם נלכדו במזג אוויר קשה יותר מאיש מהם יכול היה לצפות. כשהחלו את המסע שלהם חזרה צפונה בשלהי ינואר 1912, היו לפניהם כמה חודשי הליכה, אבל החורף האנטארקטי היה אמור להתחיל רק בסביבות אפריל. לרוע מזלם עם זאת, הטמפרטורות החלו לצנוח בחדות חודש שלם לפני הזמן. בלילה שבין ה-26 וה-27 בפברואר מינוס 27 מעלות צלזיוס הפכו לפתע למינוס 38 מעלות ונשארו כך. סקוט ואנשיו המשיכו במסע הרגלי שלהם במה שהיה הלכה למעשה החורף האנטארקטי. בריאותם של אנשי הצוות המדורדכים וכאובים בעקבות מותו של אוונס הלכה והידרדרה בהדרגה. גם רגליו של לורנס אוטס החלו סובלות מכוויות קור. רוברט סקוט (מתוך היומן) 29:28 ה-5 במרץ. אני מצטער לכתוב שהעניינים הולכים מדחי אל דחי. אפשר לראות את זה על כולנו, אבל בעיקר על אוטס שהרגליים שלו במצב איום. אחת מהן התנפחה באופן משמעותי במהלך הלילה והוא צולע מהבוקר. אנחנו במרחק של שמונה קילומטרים ממצבור המזון הבא שלנו. האוכל שלנו כמעט ואזל והחייל המסכן אוטס כמעט גמור. זה כל כך פתטי בגלל שאנחנו לא יכולים לעשות כלום כדי לעזור לו. חוששני שעוד קצת אוכל חם בקושי יעזור לו, אם בכלל. ווילסון הרופא מקריב את עצמו כדי להציל את רגליו של אוטס, אבל אנחנו לא יכולים לעזור אחד לשני. לכל אחד מאיתנו יש מספיק בעיות משל עצמו. אנחנו מתאמצים מאוד לסחוב את המזחלת הכבדה והרוח הקפואה חודרת דרך הבגדים שלנו. כל האחרים משתדלים לשמור על מצב רוח טוב כשאנחנו בתוך האוהל. אנחנו נחושים להמשיך את המסע הזה עד סופו, מעודדים ונמרצים, אבל זו עבודה כל כך קשה, הקשה ביותר שחווינו אי פעם בחיינו. לסחוב את המזחלת שעות ארוכות ולראות כמה שההתקדמות שלנו כל כך איטית. אנחנו יכולים רק לבקש 'אלוהים, עזור לנו'. רן לוי 30:53 לורנס אוטס הרוויח את מקומו במשלחת לקוטב בעיקר בזכות העקשנות והקשיחות שלו. בפרק הקודם סיפרתי לכם איך כקצין סירב אוטס להיכנע פעמיים גם כשהקרב נראה אבוד לגמרי. הוא היה מסוג האנשים שימשיכו להילחם גם אחרי שספגו מכות איומות וגם כשנדמה שאפסה כל תקווה. ואכן גם אחרי שכוויות הקור הקשות גרמו לרגלו השמאלית להתנפח כמו בלון, אוטס המשיך לצעוד עם כולם עד שזה היה בלתי אפשרי מבחינה פיזית. הכאבים העזים קרעו אותו לגזרים מבפנים, אבל חיצונית הוא המשיך לשמור על מצב רוח מרומם. אבל כששתי הרגליים ושתי הידיים שלו חדלו מלתפקד, גם כוח הרצון האדיר של אוטס אזל. רוברט סקוט (מתוך היומן) 31:47 ה-11 במרץ. אני חושב שאוטס קרוב לסוף. מה נעשה - הוא או אנחנו? רק אלוהים יודע. שוחחנו על כך אחרי ארוחת הבוקר. הוא בחור אמיץ ומבין את המצב אליו נקלע. הוא ביקש את עצתנו, אבל אף אחד לא יודע מה לומר פרט להמשיך ולהפציר בו להמשיך לצעוד כל עוד הוא יכול. רן לוי 32:12 בהבינו שהמצב הקשה שלו מסכן את חייהם של חברי הצוות שלו, שבעצמם היו במצב גרוע, אוטס ניצל את הגרם האחרון של כוח הרצון שנותר לו למעשה אחד אחרון של הקרבה הירואית. רוברט סקוט (מתוך היומן) 32:31 יום שישי ה-16 במרץ, או יום שבת ה-17 במרץ. איבדתי את תחושת הזמן אבל נראה לי שזה יום שבת היום. טרגדיה. בארוחת הצהריים לפני יומיים אוטס המסכן אמר שהוא אינו מסוגל להמשיך עוד. הוא הציע שנשאיר אותו מאחור בשק השינה שלו. לא יכולנו להביא את עצמנו לעשות את זה והפצרנו בו שימשיך ללכת. למרות מצבו הקשה הוא המשיך לצעוד עוד כמה קילומטרים נוספים. כשהגיע הערב מצבו הידרדר עוד יותר וכולנו הבנו שהסוף קרוב. אני רושם את הפרטים הבאים לטובת מי שימצא את היומן הזה. מחשבותיו האחרונות של אוטס היו על אמו, אבל ממש לפני כן הצהיר שהוא שמח ביודעו שהגדוד שלו יתגאה בו על הדרך שבה מצא את מותו. אנחנו כולנו יכולים להעיד על גבורתו העילאית. הוא סבל כאבים איומים במשך שבועות ארוכים ללא מילה אחת של תלונה. הוא לא ויתר, לא הסכים לוותר על התקווה עד הרגע האחרון ממש. הוא ניחן בנפש אמיצה. זה היה הסוף. הוא הלך לישון וקיווה שלא להתעורר, אבל אתמול בבוקר התעורר בכל זאת. בחוץ נשבה סופת שלגים עזה. הוא אמר לנו 'אני רק יוצא החוצה, יכול להיות שאתעכב קצת'. הוא יצא אל הסופה ומאז לא ראינו אותו. ידענו שאוטס המסכן הולך אל מותו ולמרות שניסינו להניאו מכך, ידענו גם שזה מעשה של אדם אמיץ וג'נטלמן אנגלי. אנחנו מקווים שאם נמצא את מותנו, נעשה זאת באותה הגבורה. נראה לי שהסוף כבר לא רחוק. רן לוי 34:23 חברי הצוות הנותרים, סקוט, ווילסון ובאוורס, חולים וסובלים, כל אחד בדרכו, המשיכו קדימה. הם איבדו שני אנשים וסופת השלג שסערה סביבם הייתה הקשה ביותר מכל אלה שפקדו אותם עד עכשיו. מצבור המזון הבא שלהם היה במרחק של כ-40 קילומטרים. פעם, בתחילת המסע, מדובר היה ביומיים של צעידה. אבל עכשיו במצבם הנוכחי, נדמה היה שזה מרחק בלתי אפשרי. רישומי יומנו של סקוט הלכו ונעשו קצרים יותר ויותר ככל שחלפו הימים. רוברט סקוט (מתוך היומן) 35:01 18 במרץ. המזל הרע ממשיך לרדוף אותנו, אבל אולי יהיה בסדר. הרוח מכה בנו מלפנים והיינו חייבים להפסיק את הצעידה. הטמפרטורה היא מינוס 37 מעלות צלזיוס. אף בן אדם לא יכול לעמוד בכך. אנחנו מוטשים לחלוטין. הרגל הימנית שלי הלכה. איבדתי כמעט את כל האצבעות. לפני יומיים עוד הייתי בעליהן הגאה של שתי רגליים טובות. אלו הסימנים המבשרים את נפילתי. כמו אידיוט ערבבתי כפית של אבקת קארי עם אבקת השומן והחלבון שלי וזה גרם לי לקלקול קיבה חמור. הכאב העז החזיק אותי ער כל הלילה. כשהתעוררתי הרגשתי שאני גמור. הרגל שלי הלכה ואפילו לא שמתי לב. ככה זה, אתה מזניח משהו רק קצת. עכשיו יש לי רגל שאני ממש לא רוצה לחשוב עליה. המצב של באוורס קצת יותר טוב אבל לא בהרבה. האחרים נראים בטוחים בכך שנצליח לסיים את המסע, או שאולי הם רק מעמידים פנים. אני לא יודע. 19 במרץ. היום יצאנו לדרך כרגיל. המזחלת ממש ממש כבדה. אנחנו בערך 30 קילומטרים מהמצבור הבא ונגיע לשם בעוד שלושה ימים. איזו התקדמות. יש לנו מזון לעוד יומיים אבל הדלק לחימום בקושי יספיק לעוד יום. הרגליים של כולם במצב גרוע. ווילסון במצב הכי טוב. הרגל הימנית שלי במצב נורא, השמאלית בסדר. אין סיכוי שהרגל תחלים אם לא נצליח להכניס לעצמנו קצת מזון חם. כריתה של הרגל זה הדבר הטוב ביותר שאני יכול לקוות לו כעת. אבל אם הבעיה תתפשט לשאר הגוף? זו שאלה רצינית. מזג האוויר לא משאיר לנו סיכוי. רן לוי 36:52 ב-21 במרץ עם רגליים נפוחות וסופה אדירה משתוללת סביבם, לא נותרה לצוות ברירה אלא להתחפר בתוך האוהל שלהם. כל מה שנותר להם כעת הוא לקוות שמזג האוויר ישתפר מספיק כדי שיוכלו להגיע למצבור המזון. הרשימות היומיות ביומנו של סקוט, שפעם היו ארוכות ומפורטות, הצטמצמו כעת לכדי משפטים בודדים. רוברט סקוט (מתוך היומן) 37:18 יום חמישי ה-22 או ה-23 במרץ. סופת השלגים גרועה כתמיד. ווילסון ובאוורס לא מסוגלים לזוז. סיכוי אחרון מחר. אין דלק, רק יום או יומיים של מזון. הסוף ודאי קרוב. רן לוי 37:36 במשך שבוע שלם נותרו חברי הצוות לכודים באוהלם. סקוט איבד את היכולת או אולי את כוח הרצון לכתוב ביומן. ואז לבסוף, כששכב בשק השינה לצידם של שני חבריו הנותרים, רשם את מילותיו האחרונות. רוברט סקוט (מתוך היומן) 37:57 יום חמישי ה-29 במרץ. מאז ה-21 בחודש הרוח נושבת ממערב ודרום-מערב ולא פסקה. ב-20 בחודש היה לנו מספיק חומר בעירה לשתי כוסות תה כל אחד ומזון לעוד יומיים. בכל בוקר היינו מוכנים לצאת לדרך אל המצבור, 20 קילומטרים מאיתנו, אבל מחוץ לפתח האוהל כל מה שאפשר לראות הוא סופה משתוללת. אני לא חושב שיש לנו למה לקוות יותר. ננסה לסחוב עד הסוף, אבל אנחנו הולכים ונחלשים יותר ויותר והסוף כנראה קרוב. חבל, אבל לא נראה לי שאוכל לכתוב עוד. ר. סקוט. למען השם, שימרו על אנשי המשלחת שלנו. רן לוי 38:47 סקוט ואנשיו היו רחוקים רק כ-11 קילומטרים ממצבור המזון הבא שהיה עשוי להציל את חייהם. מעניין להרהר בהשפעה הפסיכולוגית שהייתה לתבוסה במרוץ על סקוט ואנשיו. מי יודע, אולי אם הם לא היו סופגים את המלומה הנפשית הקשה הזו, אם במקום דגל נורווגיה הם היו נועצים את דגל בריטניה ראשון באדמת הקוטב, אולי זה היה נותן להם את הכוח לשרוד את המסע חזרה. אולי זו סתם רומנטיקה ריקה מתוכן. לעולם לא נדע. רן לוי 39:32 בכל יום שחלף, אנשי המשלחת שהמתינו לסקוט וצוותו במחנה הבסיס הלכו ונעשו מודאגים יותר. כבר בינואר יצאה משלחת ראשונה אל אחד ממצבורי המזון המרכזיים שסקוט היה אמור לעבור דרכם. משלחת נוספת יצאה בפברואר, אבל כשירד החורף על אנטארקטיקה והטמפרטורות החלו לצנוח, נאלצו המחלצים לחזור לבסיס האם. רק בסוף אוקטובר, כמעט חצי שנה לאחר מכן, השתפר מזג האוויר מספיק כדי שאפשר יהיה לצאת למשלחת חיפוש נוספת. ב-12 בנובמבר 1912 מצאו המחלצים את האוהל של סקוט קבור למחצה בתוך השלג. בפנים, שכובות זו לצד זו, היו גופותיהם הקפואות של הנרי באוורס, אדוארד ווילסון וקפטן רוברט פלקון סקוט. כך תיאר ביומנו אחד המחלצים את המחזה שגילה בתוך האוהל. 'הכפור הפך את עורם של המתים לצהוב ושקוף ומעולם לא ראיתי משהו כל כך נורא בחיי. נראה שסקוט סבל קשות עד הרגע האחרון, בעוד שהשניים האחרים הלכו לעולמם בשנתם'. האוהל שבו מצאו את מותם היה גם מקום קבורתם של סקוט ואנשיו. אנשי צוות החילוץ מוטטו את האוהל על הגופות שבו וקברו אותו תחת השלג. מאוחר יותר הקימו צלב גדול על פסגת אחד ההרים לזכרם של גיבורי ה'טרה נובה'. כשהגיעו החדשות אודות מותו של סקוט והתבוסה הבריטית במרוץ אל הקוטב הדרומי, אבל כבד ירד על הממלכה הבריטית ודמותו של סקוט כגיבור טראגי התקבעה בתודעה הציבורית. מעניין לציין שהעיסוק בסיפור המרוץ, המסע המפרך והמוות הטראגי דחק הצידה את ההישגים המדעיים של משלחת ה'טרה נובה' שהיו לא מבוטלים בזכות עצמם. 12 המדענים שהתלוו למשלחת והובילו חודשים ארוכים במחקר מדעי, חזרו צפונה עם שלל עשיר של תגליות וממצאים מרתקים. כ-2,100 דגימות של בעלי חיים וצמחים שמתוכם לפחות 400 לא היו מוכרים למדע עד אז. סקוט עצמו, כפי שסיפרתי קודם, ראה במחקר המדעי מטרה מהותית וחשובה מאוד של המשלחת, אולי לא פחות מעצם ההגעה לקוטב הדרומי. העדות החזקה ביותר לכך היא העובדה שבתוך האוהל לצד גופותיהם של סקוט, באוורס וווילסון, גילו המחלצים גם גוש סלע גדול במשקל של 18 קילוגרם. סלע שהכיל בתוכו מאובן של צמח קדום, סרך שצמח באדמת אנטארקטיקה לפני כ-250 מיליוני שנים. הסרך הזה יכול היה לצמוח רק בסביבה טרופית, ולכן היווה המאובן עדות דרמטית לתיאוריה שהייתה אז בחיתוליה, לפיה אנטארקטיקה הייתה בעבר הרבה יותר צפונית מכפי שהיא היום. סקוט ואנשיו ראו חשיבות כל כך גדולה בהבאת המאובן הזה לידיעת המדענים, עד שהם המשיכו לסחוב איתם את הסלע הגדול הזה גם כשהם היו כבר קרובים למוות וכל צעד קדימה היה הסבל בהתגלמותו. רן לוי 42:55 גם ההישג המרשים של רואלד אמונדסן הואפל מעט על ידי הטרגדיה הגדולה של סקוט, אבל הוא התקבל בארצו כגיבור וספרים וסרטים רבים נעשו על פועלו. בשנים שאחרי המסע לקוטב הדרומי לא הפסיק אמונדסן לצאת למשלחות מחקר נועזות, כולל שימוש חלוצי בספינות אוויר, צפלינים ומטוסים שהיו אז בראשית דרכם. ב-1928 יצאו אמונדסן ומספר מלווים נוספים למסע חילוץ באזור הקוטב, תרים אחר ספינת אוויר שהתרסקה. מטוסו של אמונדסן נעלם בצפונה של נורווגיה ומאוחר יותר נתגלו מספר שברים שהעידו על סופו העגום של ההרפתקן המוכשר. ארנסט שקלטון, הצלע השלישית במשולש הגברי שהגדיר את העידן ההרואי של חקר אנטארקטיקה, ניסה את מזלו במספר יוזמות עסקיות אחרי שחזר מהדרום, אבל כולן כשלו. שקלטון כבר כמעט וויתר על קריירת הרפתקנות שלו, אבל בסופו של דבר החליט לצאת למסע נועז נוסף ב-1914, להיות הראשון שיצליח לחצות את יבשת אנטארקטיקה ברגל מחוף לחוף, מסע של למעלה מ-2,000 קילומטרים. סיפורה הדרמטי של המשלחת הזו, המשלחת האימפריאלית הטרנס-אנטארקטית, ראוי לפרק בפני עצמו. ספינתו של שקלטון, ה'אנדורנס', נקלעה לתוך קרחון גדול שהטביע אותה ושקלטון ואנשיו עברו תלאות מפרכות בים וביבשה עד שהצליחו לחלץ את עצמם. שקלטון הספיק עוד לקחת חלק במלחמת העולם הראשונה, וב-1922 יצא בראש משלחת מחקר נוספת לאנטארקטיקה, אבל נפטר מהתקף לב עוד בטרם הגיע ליבשת. הוא זכור כיום בעיקר בזכות יכולות המנהיגות המרשימות שהפגין בכל אחת מהמשלחות שהוביל. רן לוי 44:58 רואלד אמונדסן ורוברט סקוט היו אמנם יריבים בחייהם, אבל הם מונצחים היום יחד בשמה של תחנת המחקר האמריקאית אמונדסן-סקוט, שניצבת כבר קרוב ל-70 שנה בקוטב הדרומי. מקום שהפך לביתם של אלפי מדענים מכל רחבי העולם שחוקרים את אנטארקטיקה וסמל לקדמה, מדע ועוצמתה של הרוח האנושית. רן לוי 45:51 זהו, עד כאן. את הפרק הזה ואת חלקו הקודם כתב נייט נלסון המוכשר, האיש שלנו במנהטן. מיד נמשיך עם עדכון על פודקאסט חדש שהשקנו השבוע, 'עושים נדל"ן', תשובות לשאלת עושים היסטוריה ועוד, אבל ראשית, חסות קצרה. רן לוי 46:16 רן, קום קום, יאללה, צריך לעשות את הפרסומת לפנדה. נו קום! אמא, לא רוצה ללכת לבית ספר היום. אוף, נו באמת, למה הם נתנו לו מזרון לניסיון? אני בחיים לא אעשה יותר פרסומות למזרונים. טוב, נו, איפה הטקסטים? טוב, נו. הפרק בחסות פנדה, המשיקה את panda-zzz.co.il. אתר אונליין לרכישת מזרון חלומי... ZZZ. מה? אתה ער? לא, זה לא ייאמן. פנדה panda-zzz.co.il, אתר אונליין לרכישת מזרון חלומי ללא דמי משלוח ועם 100 לילות ניסיון. תחשבו על זה. כשאתם בוחרים מזרון, אתם בעצם בוחרים איך תבלו שליש מהחיים שלכם ב-5 עד 10 השנים הבאות. כמה החלטות כל כך משמעותיות אנחנו מקבלים בדרך כלל? לא הרבה כנראה. אז קחו את ההחלטה הזאת ברצינות. פנדה מביאה את מהפכת הצרכנות בתחום המזרונים מארצות הברית לישראל. מזרוני פרימיום העשויים מחומרים מעולים ביותר ובמחירים משתלמים במיוחד. ללא פערי תיווך. ללא פערי... רגע! לא משנה. והכי חשוב, המזרון מגיע עד אליכם בתוך יום אם אתם גרים במרכז או עד שלושה ימים בשאר הארץ. ואתם יכולים לישון עליו במשך 100 לילות. לא אהבתם? פנדה יאספו מכם את המזרון ללא עלות וללא שאלות ואתם מקבלים את מלוא כספכם חזרה. אין אותיות קטנות. אין אותיות קטנות! רן! מה? מה קרה? איזה חלום מוזר היה לי, את לא מאמינה. לא חשוב. בקרו ב-panda-zzz.co.il, פנדה - מזרון חלומי ללא דמי משלוח ועם 100 לילות ניסיון. עינב, ממתי את עושה פרסומות? לא עדיף שאני אקריא? רן, תחזור לישון. רן לוי 48:10 בתחילת החודש סיימנו לאסוף את התשובות שלכם לסקר המאזינים השנתי שלנו. יותר מ-1,600 איש ענו על השאלון. זה ממש לא מובן מאליו שהקדשתם מזמנכם כדי לתת לנו הערות לשיפור וביקורת בונה, ואני מעריך ומודה לכם מקרב לב על ההשקעה הזאת. אנחנו עדיין עוברים על ההערות בצורה מסודרת, אבל כבר עכשיו אני מזהה כמה נקודות חשובות מאוד לשיפור ואני והצוות כבר עשינו כמה ישיבות מערכת על הנושאים האלה ואני מקווה מאוד שתראו את התוצאות המעשיות של הביקורת שלכם בשבועות הקרובים. פודקאסט חדש ברשת עושים היסטוריה: 'עושים נדל"ן'. תוכנית חדשה בהגשת חגי גולן. חלקכם מכירים את חגי מ'עושים עסקים' שאותה הוא כבר מגיש קרוב לשנה, וחלקכם ודאי מכירים אותו עוד מקודם כמי שהיה העורך הראשי של העיתון גלובס במשך למעלה מ-20 שנה. הקהל המיועד של התוכנית החדשה הוא כל מי שנושא הנדל"ן נוגע לו ברמה האישית והמעשית, בין אם באופן נקודתי, למשל מי ששוקל כרגע לקנות או למכור דירה, להשכיר דירה, מי שבונה בית או משפץ, ובין אם ברמה המקצועית המתמשכת יותר כאנשי מקצוע בתחום: מתווכחים, קבלנים, משקיעים וכדומה. 'עושים נדל"ן' היא תוכנית מגזינית שתביא מגוון של תכנים. למשל בפרק הראשון של התוכנית ננסה לברר מהו הזמן הטוב ביותר לקנות דירה, אילו תקופות במהלך השנה הן התקופות הכדאיות ביותר מבחינת הקונים. חגי מסוחח על כך עם אוהד דנוס, יו"ר לשכת שמאי המקרקעין לשעבר. בנוסף יהיו לנו גם פינות מקומיות יותר שיתמקדו בערים או שכונות ספציפיות ברחבי המדינה, וגם פינות קלילות יותר. 'עושים נדל"ן' זמינה בכל אפליקציות הפודקאסטים למיניהן, ובאפליקציית עושים היסטוריה באנדרואיד וכמובן גם באתר הבית שלנו ranlevi.com. מה עוד חדש ברשת שלנו? ב'התשובה' עלה השבוע פרק ספיישל מיוחד: 'עושים גיימ-שואו'. אני ודורון פישלר ראש בראש בתחרות של טריוויה בלתי שימושית בעליל. צוות המפיקים והעורכים שלנו התקילו אותי ואת דורון בסדרה של חידות, שאלונים, מרוצי ויקיפדיה ועוד מגוון של הזדמנויות בשבילי לעשות מעצמי צחוק, אז אל תפספסו. ב'עושים תוכנה', חן פלדמן ועמית בן דור מסוחחים עם זוהר זקס מחברת IQOQQO על האבולוציה של השרתים וספציפית על serverless, אחד התחומים החדשניים והמרתקים ביותר בטכנולוגיית הענן. ב'עושים טכנולוגיה', ד"ר יובל דרור מארח את ערן רביב, מנהל המיזם הממשלתי 'קמפוס' על לימודי אונליין. את 'קמפוס' אתם אולי זוכרים בזכות סדרת פרסומות שעשינו למיזם הזה לפני מספר חודשים, אבל הפעם ערן מגיע לאולפן כדי לדבר על לימודי אונליין באופן כללי יותר ומה היתרונות והחסרונות שלהם עבור התלמידים. ואחרון חביב, 'עושים תנ"ך'. יותם שטיינמן מארח את שחר ענבר לשיחה על ארון הברית, הגביע הקדוש של העם היהודי. האם יש בסיס היסטורי לסיפור ארון הברית והאם באמת היו לו כוחות מאגיים ומסתוריים, ואולי השאלה הכי מסקרנת - לאן הוא נעלם? כל הפודקאסטים האלה ועוד רבים אחרים מ'עושים פוליטיקה' ועד 'עושים רכב' זמינים באתר הבית ובאפליקציות. רן לוי 51:30 בפרק הקודם שאלתי אתכם מה הטיול או המסע הכי מפרכים שעברתם ומה החוויה החזקה ביותר שלכם מטיול שכזה. אז מסתבר שיש לנו לא מעט מאזינים אמיצים, בטח ובטח הרבה יותר אמיצים ממני. למשל זאק הופמן כתב, ציטוט: 'רציתי לטייל באזור מאוד נידח של בורמה והדרך היחידה להגיע הייתה דרך סין. אז הייתי צריך להגיע לעמק מבודד בפאתי ההימלאיה בסין שיש אליו גישה רק שלושה חודשים כל שנה. ואז הליכה של שלושה ימים עד לגבול ואז לחצות את הגבול באופן לא חוקי בין שתיים מהמדינות הכי חשדניות בעולם תוך כדי שאני משחד מיליציה מקומית בוויסקי סיני זול כדי שיתנו לי לעבור ולהמשיך בג'ונגל שורץ עלוקות עד שהגעתי למחוז חפצי. לקינוח קיבלתי מלריה מסוג קטלני שכמעט הרגה אותי'. אין ספק חוויית אקסטרים. והנה עוד חוויית אקסטרים הפעם מסוג אחר, של רן גלושניידר. ציטוט: 'טרק בבוליביה שמסתיים בדרך המוות. לא חישבנו כמו שצריך את הזמנים ויצא שהיינו צריכים לתפוס טרמפים חזרה ללה פאז. עצרה לנו משאית בננות ואז עלינו וישבנו למעלה על הבננות. בגלל הזווית הגבוהה יכולנו להביט מהשוליים ולראות בדיוק כמה הגלגלים קרובים לקצה. זה היה מפחיד בטירוף וקר מאוד אבל יפהפה. לא ברור איך הגענו בסוף אבל לא הפסקנו לרעוד איזה שעה מאוחר יותר ולא רק בגלל הקור. אחת החוויות המטלטלות, תרתי משמע'. סוף ציטוט. ויש מאזינים שהפגינו אומץ לב גם בניגוד לרצונם. יובל משורי כותב, וקיצרתי טיפה: 'ב-2007 טסתי לנפאל עם חבר. רצינו לעשות חלק מהטרק סובב אנפורנה. ירדנו לנהר כדי ללכת לאורכו עד שנגיע לכביש. הנהר הגועש כמעט עלה על גדותיו מכמויות הגשם. לקחנו טרמפ עם נהג מקומי של מה שנראה כמו טויוטה קורולה מודל 73. הוא לקח אותנו כמה קילומטרים ונתקלנו בקטע כביש שנסחף בזרם. הנהג יצא לראות ואחרי חצי שעה חזר, פתח את מכסה המנוע, לקח את שטיחון הגומי לרגליים ודחף אותו כאמצעי בידוד לפני הרדיאטור. נכנסנו לאוטו והוא עקף את כל טור המכוניות במהירות מבהילה כשהוא שועט לתוך הזרם. כמובן שהוא לא הסביר לנו מה הוא הולך לעשות ואנחנו ישבנו במושב האחורי מבוהלים. הוא נכנס עם האוטו בשיא המהירות לתוך הזרם ונתקע. המקומיים מיהרו לתוך המים ודחפו את האוטו עד שהשתחרר ויצא אל הצד השני. משם המשכנו לנסוע הלאה. לנו נותר רק לאסוף את הלסת מהרצפה ולמחוא לו כפיים'. סוף ציטוט. וסיפור אחרון מזעזע במיוחד שאני חושב שכמעט כל המאזינים, במיוחד אנשי ההייטק, יוכלו להזדהות איתו, של אריה שפירא. ציטוט: 'הלכתי אחרי ארוחת צהריים שכללה חומוס והרבה ממנו מהחומוסייה ועד לעבודה, 5 דקות בשרב כבד. הכי קשה שהיה לי'. תודה לאריה, יובל, רן, נועה, זאק וכל יתר המאזינים היפים והאמיצים שלנו שענו לשאלה בעמוד הפייסבוק. שאלת עושים היסטוריה תחזור בפרק הבא. רן לוי 54:47 כתמיד אם אתם אוהבים את עושים היסטוריה מעוניינים לתמוך בה, אתם מוזמנים לבקר בחנות שבאתר ולרכוש מספריי. כמו כן ספרו לחבריכם בעלי העסקים או אנשי גיוס, שיווק או מכירות על פרסום בפודקאסטים ועל הפרסומות המושקעות אנחנו משתדלים להביא לכם אצלנו. חברו אותם אלי ran@ranlevi.com. עושים היסטוריה הם איתמר סוויסה ודור קומט בעריכה ובהפקה, אביב שם טוב במכירות, שרה סילבצקי מנהלת הקהילות מנהלת את Speaker's וסיפור משפחתי, אפרת בל בפיתוח העסקי, דני טימור הוא המנהל העסקי ואני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 275: כופרות (Ransomware) – היסטוריה של סחיטה ממוחשבת, חלק א'</title>
        <link>https://mat-mo.github.io/podtext/episodes/vshym-hystvryh/vshym-hystvryh-275-kvprvt-ransomware-hystvryh-shl-skhyth-mmvkhshbt-khlq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-275-kvprvt-ransomware-hystvryh-shl-skhyth-mmvkhshbt-khlq.html</guid>
        <pubDate>12 ביוני 2019</pubDate>
        <description>Transcript for [עושים היסטוריה] 275: כופרות (Ransomware) – היסטוריה של סחיטה ממוחשבת, חלק א' from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 276: סחיטה ממוחשבת וביטקוין – כופרות חלק ב'</title>
        <link>https://mat-mo.github.io/podtext/episodes/vshym-hystvryh/vshym-hystvryh-276-skhyth-mmvkhshbt-vbytqvyn-kvprvt-khlq-b.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-276-skhyth-mmvkhshbt-vbytqvyn-kvprvt-khlq-b.html</guid>
        <pubDate>25 ביוני 2019</pubDate>
        <description>Transcript for [עושים היסטוריה] 276: סחיטה ממוחשבת וביטקוין – כופרות חלק ב' from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי זה אומר שהפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:31 שלום וברוכים הבאים לעושים היסטוריה. פרק 276: כופרות, Ransomware. היסטוריה של סחיטה ממוחשבת, חלק ב'. רן לוי 02:53 מה זה יום טוב? אצלי יום טוב הוא יום שבו הצלחתי לברוח מהמשרד, לשבת באיזה בית קפה שקט עם המחשב הנייד ולכתוב פרק של עושים היסטוריה. תנו לי פינה שקטה ומקלדת ואני בעננים. אבל כל זה בתנאי שישנתי כמו שצריך בלילה, כי אם אני עייף, כל מה שאני מנסה לכתוב יוצא ג'יפה, כל ההסברים יוצאים עקומים ולכל הסיפורים אין שום פואנטה. הסיסמה של פנדה היא יום טוב מתחיל בשינה טובה, וכדי ליהנות משינה טובה אתם צריכים מזרן טוב. המזרנים של פנדה עשויים מספוג זיכרון מעולה, עומדים בתקנים הבינלאומיים והכי טוב - אתם יכולים לישון עליהם במשך 100 לילות ניסיון. לא אהבתם? תקבלו זיכוי מלא ואיסוף המזרן מהבית ללא עלות. בקרו ב-panda.co.il והזמינו לעצמכם שינה טובה. רן לוי 03:53 בפרק הקודם סיפרתי לכם על שורשיה של תופעת ה-Ransomware, תוכנות זדוניות שמונעות מהמשתמש לגשת אל הקבצים שלו על המחשב ודורשות ממנו דמי כופר כדי לשחרר אותם. סיפרנו גם על שניים מהאתגרים הגדולים ביישום סוג כזה של פשע ממוחשב. הראשון, אם אתה לא מומחה בקריפטוגרפיה, זה די קשה לכתוב תוכנת הצפנה טובה שתהיה בולט-פרוף, זאת אומרת כופרה נטולת שגיאות שאי אפשר לפצח אותה בקלות. האתגר השני: העברת כספים דרך האינטרנט בדרך כלל מותירה אחריה שובל של ראיות, ולא קל למצוא דרך לקבל דמי כופר באופן שמותיר את העבריין אנונימי מחד ומהצד השני לא מאפשר לקורבן לבטל את התשלום ולקבל את כספו בחזרה מאוחר יותר. שני האתגרים האלה הביאו לכך שבמשך שנים כופרות היו סוג נדיר וזניח יחסית של תוכנות זדוניות, למרות שכבר בשנות ה-90 הראו שני חוקרים, מוטי יונג ואדם יאנג, כיצד ניתן ליישם בכופרות הצפנה חזקה שתהפוך אותן לכלי נשק מרשים בארסנל של עברייני המחשב. כמעט 20 שנה חלפו מאז פרסמו יונג ויאנג את מאמרם, ובספטמבר 2013 נתגלתה כופרה חדשה בשם CryptoLocker. במובנים רבים קריפטולוקר הייתה דומה מאוד לכופרות שבאו לפניה. כמו כופרת האיידס משנות ה-80 המאוחרות, גם קריפטולוקר הצפינה קבצים חשובים, למשל מסמכים ותמונות, ואז הקפיצה על מסך המחשב הודעה מאיימת: שלם 300 דולרים או שכל הקבצים שלך יימחקו לתמיד. שעון עצר בפינת המסך החל לספור לאחור 72 שעות. כאמור, עצם האיום שהציבה קריפטולוקר לא היה חדש. מה שכן היה חדש היה אחת מאפשרויות התשלום שהציגה הכופרה לקורבנותיה: ביטקוין. ביטקוין נוצר לראשונה ב-2009 על ידי אדם או קבוצת אנשים שהסתתרו מאחורי הכינוי האנונימי סאטושי נאקאמוטו. מדובר במטבע וירטואלי, זאת אומרת מטבע שקיים בעולם הממוחשב בלבד, אבל לא זו התכונה שמייחדת אותו משאר המטבעות הוותיקים יותר. אחרי הכל אפשר לשלם באינטרנט גם בשקלים ובדולרים. התכונה החדשנית והחשובה באמת של ביטקוין, גם לענייננו שלנו, היא העובדה שכדי להשתמש בו אין צורך במתווכים. למה הכוונה? הנה הסבר. נניח שקניתי בעלי-אקספרס מברשת ניקוי לשירותים בצורת השערות של דונלד טראמפ. אני לא ממציא, יש דבר כזה בחיי, זה עולה בערך 15 דולר ליחידה. אז איך אני מעביר את התשלום למוכר? אם ארצה לשלם באשראי אני צריך את חברת האשראי כמתווך בעסקה, ואם ארצה לשלם בהעברה בנקאית, הבנק הוא המתווך. למעשה כשמדובר במטבעות רגילים אין אפשרות לשלם דרך האינטרנט שלא באמצעות מתווך. מדוע? כיוון שאני והמוכר לא ממש סומכים אחד על השני. אני לא סומך על המוכר שישלח לי את המוצר שקניתי, המוכר מצדו לא סומך עליי שאעביר לו את הכסף. תפקידם של המתווכים בעסקה הוא לאפשר לי העברה של הכסף דרך האינטרנט, להבטיח למוכר שהכסף שאני שולח לו אינו מזויף, להבטיח שאם התחייבתי להעביר כסף אני לא יכול להתחרט, ולאפשר לי לבצע עסקה עם מישהו שאני לא מכיר אישית לפעמים מהצד השני של העולם. לא אכנס כאן לשאלה איך בדיוק עובדת הטכנולוגיה שמאחורי ביטקוין, זה נושא מרתק ורחב בפני עצמו, אבל לצורך הדיון שלנו חשוב להבין שלביטקוין יש ארבע תכונות עקרוניות. הראשונה הוא דיגיטלי ולכן אפשר להעביר אותו דרך האינטרנט. השנייה אי אפשר לזייף אותו. השלישית פעם שהעברת למישהו ביטקוין אי אפשר לבטל את ההעברה. והרביעית, שני הצדדים בעסקה נשארים אנונימיים לגמרי. מבחינתו של מישהו שמסתכל מבחוץ כל מה שהוא רואה זו כתובת אחת באינטרנט שמעבירה ביטקוין לכתובת אחרת ואין דרך קלה לשייך את הכתובות הללו לאנשים בעולם האמיתי. השילוב של ארבעת התכונות הללו מבטל הלכה למעשה את הצורך בחברת אשראי או בנק כמתווך. במילים אחרות תשלום דמי הכופר בביטקוין הוא המקבילה הממוחשבת של העברת מעטפה מלאה בשטרות בלתי מסומנים. אין פלא אם כן שכמעט מיד לאחר שנוצר, ביטקוין הפך לחביבם של אנשי העולם התחתון ושימש כאמצעי תשלום לכל מיני עסקאות אפלות, מסחר בסמים ועד כלי נשק. קריפטולוקר הייתה הכופרה הראשונה, או אולי הכופרה המשמעותית הראשונה, שאימצה את ביטקוין כאמצעי תשלום וההימור שלה על המטבע החדש השתלם ובענק. על פי הערכות שונות היא השתלטה על כרבע מיליון מחשבים בכל רחבי העולם, ולמרות שרק קצת פחות מאחוז וחצי מהקורבנות אכן שילמו את דמי הכופר, עדיין הזרימה הכופרה לכיסיהם של יוצריה מטבעות ביטקוין בשווי של כשלושה מיליוני דולרים. ההצלחה האדירה וכמעט חסרת התקדים הזו עוררה את תאבונם של עברייני סייבר בכל רחבי העולם ויצרה מהם בהלה לזהב. מאז קריפטולוקר חלה עלייה דרמטית במספר הכופרות עד כדי קפיצה של פי עשרה במספרן במהלך שנת 2016 לבדה. הנתח היחסי שתופסות הכופרות מתוך כלל הנוזקות הממוחשבות שמתגלות בעולם משתנה כל העת, אבל בחודש יוני של 2017 למשל, הכופרות היוו כשבעים אחוזים מכלל הנוזקות שנתגלו באותו חודש. העלייה הדרמטית הזו בפופולריות של תוכנות כופר הביאה את חברת אבטחת המידע סימנטק לפתוח את הדו"ח השנתי שלה ב-2015 במילים: 'מעולם בהיסטוריה האנושית לא היו כל כך הרבה אנשים בכל רחבי העולם נתונים לסחיטה בהיקפים כה מסיביים כפי שהם היום'. ההצלחה המרשימה הזו של קריפטולוקר מעלה שאלה מסקרנת. קריפטולוקר נתגלתה ב-2013, ארבע שנים בערך אחרי שהופיע ביטקוין לראשונה. ארבע שנים במונחי עולם הטכנולוגיה הם די הרבה זמן. מדוע לא אימצו יוצרי הכופרות את המטבע החדש קודם לכן? אנחנו לא יודעים בוודאות כמובן, אבל אפשר לשער שהסיבה היא שבשלב הזה משתמשי המחשב הרגילים במירכאות, אלה שהם לא חובבי טכנולוגיה מושבעים, לא שמעו על ביטקוין מימיהם ולא היה להם שמץ של מושג איך משלמים איתו. העובדה הזו הכריחה את היוצר של קריפטולוקר להוסיף לכופרה שלו למשל הסבר על מה זה בכלל ביטקוין, מה אפשר לעשות איתו ואפילו להוסיף קישורים לדפי עזרה והסבר באינטרנט. כופרות אחרות בשנים מאוחרות יותר הציגו סרטונים שמסבירים איך לשלם בביטקוין ואפילו הפעילו מרכזי שירות ותמיכה טלפוניים אליהם יכלו הקורבנות לפנות ולקבל עזרה בתשלום הכופר. העניין הזה מוליך אותנו למסקנה מרתקת והיא שכופרות הן חיה מיוחדת בנוף הכללי של תוכנות זדוניות מכיוון שהן מנהלות אינטראקציה עם הלקוחות שלהן במירכאות. למה הכוונה? וירוסי מחשב רגילים הם חד כיווניים. הם בדרך כלל גונבים מידע או זורעים הרס במחשב אליו הם מסתננים, אבל בכל מקרה אין להם אינטראקציה עם המשתמש. אבל בכופרה הפושע רוצה לגבות דמי כופר ולכן מטבע הדברים חייבת להיות לו איזושהי אינטראקציה עם המשתמש. וכפי שיודעים כל בוני האתרים ומפתחי האפליקציות, לאינטראקציה עם הלקוח יש השפעה גדולה מאוד על אופייה ותכונותיה של תוכנה במספר מישורים. למשל, תוכנה זדונית טיפוסית בדרך כלל תנסה להיות כמה שיותר בלתי נראית מבחינת המשתמש כי אם היא תתגלה זה הסוף שלה. אצל כופרות המצב הפוך. כופרה צריכה להיות כמה שיותר בולטת, ולא סתם בולטת, היא צריכה להיות מפחידה. היא צריכה להכניס את הקורבן שלה לפאניקה, כי אם למשתמש יהיה זמן לחשוב בהיגיון, להתייעץ עם חברים או לחפש בגוגל, יכול להיות שהוא יגלה שאפשר להיפטר מהכופרה בדרך אחרת לגמרי או לשחזר את המידע מגיבוי כלשהו. לכן יוצרי הכופרות הפכו עם הזמן למומחים בלוחמה פסיכולוגית. השימוש בשעון עצר שסופר לאחור את השניות והדקות הוא דוגמה קלאסית לאלמנט מלחיץ שכזה, וזה רק ההתחלה. ישנן כופרות שמשמיעות הודעה קולית מפחידה או מאיימת. Voice Clip 13:55 Attention! Attention! Attention! Your documents, photos, databases and other important files have been encrypted. רן לוי 14:15 כופרות אחרות שמציגות על המסך גרפיקות מלחיצות כמו צלבי קרס או דמות מסתורית של האקר עטוי קפוצ'ון או סמלים של רשויות חוק כמו ה-FBI וה-CIA. הכופרה שהיא אולי הדוגמה המוצלחת ביותר למניפולציה פסיכולוגית כזו היא כופרה בשם ג'יגסאו (Jigsaw) משנת 2016. השם ג'יגסאו לקוח משמו של סרט אימה מפורסם בשם 'המסור'. הכופרה מציגה על המסך תמונה של בובה מפחידה מתוך הסרט וציטוט של שורה מתוכו. ג'יגסאו מציגה שעון עצר של 72 שעות, אבל בכל כמה שעות שבהן הקורבן לא משלם את דמי הכופר, הסכום של הכופר עולה בהדרגה, מ-20 דולר בביטקוין ועד 150 דולר. זאת ועוד, בכל שעה שחולפת הכופרה מוחקת קבצים. בהתחלה רק קובץ אחד בכל פעם ואז עוד ועוד קבצים ככל שחולף הזמן. אם המשתמש מעז במירכאות לכבות את המחשב הכופרה מענישה אותו ומוחקת 1000 קבצים בפעם הבאה שיפתח את המחשב. אחת הגרסאות של ג'יגסאו מאיימת על הקורבן שאם לא ישלם את הכופר היא תשחרר את המידע האישי שלו ברחבי האינטרנט לעיני כל. כל הטקטיקות המאיימות והמלחיצות האלה באות לכסות על העובדה שההצפנה שהפעילה ג'יגסאו על הקבצים לא הייתה חזקה במיוחד ואפשר היה לפצח אותה בעזרת תוכנות מתאימות. טקטיקות של הפחדה הן הנפוצות ביותר בכופרות, אבל פה ושם אפשר למצוא גם עבריינים יצירתיים יותר. למשל יש כופרות שמציגות תמונות פורנוגרפיות על המסך אולי כדי שהמשתמש יתבייש להראות את המחשב שלו לטכנאי מחשבים. כופרות אחרות מבטיחות לתרום חלק מדמי הכופר לצדקה. כקול קורא במדבר תמיד גם במקרה הזה אין גבול ליצירתיות האנושית. דוגמה נוספת להשפעה של האינטראקציה עם הקורבן היא בבחירת סכום הכסף שהעבריין גובה מהקורבנות שלו. אם מסתכלים על תשלום דמי כופר כעסקה כלכלית טהורה, אז כמו בכל עסקה כלכלית גם כאן יש מגוון של שיקולים שמשפיעים על ההחלטה של הקורבן האם לשלם את הכסף. למשל דמי כופר בסך 300 דולר הם סכום סביר יחסית לאמריקני הממוצע, אבל הם די הרבה כסף לרוסי או לסיני ממוצע. אם אני אמריקני כנראה ששווה לי במירכאות לשלם 300 דולר כדי להציל את התמונות של הילדים, אבל אם אני סיני כנראה שהתמונות של הילדים לא שוות לי כל כך הרבה כסף. בית עסק ישלם מן הסתם הרבה יותר כסף כדי להציל את המידע העסקי הקריטי שלו ממידע של אדם פרטי. לכן ישנן כופרות מתוחכמות שבמהלך ההשתלטות על המחשב בודקות היכן בעולם הן נמצאות או אם המחשב המדובר שייך לאדם פרטי או לעסק ומשנות את דרישת דמי הכופר בהתאם. זאת ועוד, בדיוק כמו כל קונה בחנות אינטרנט מקוונת, יוצר הכופרה חייב לשכנע את הקורבן שלו שהוא אמין, שאפשר לסמוך עליו שאחרי שהקורבן ישלם את דמי הכופר הוא באמת יקבל את הקבצים שלו בחזרה, אחרת הקורבן לא יהיה מוכן לשלם את הכסף. מכיוון שכך יש כופרות שמאפשרות לקורבנות כמה פיענוחים בחינם של קבצים מוצפנים רק כדי להדגים להם שהן רציניות ושאחרי התשלום הקורבן באמת יקבל את התמורה המלאה לכספו. בקיצור מי שרוצה ליצור כופרה מוצלחת רצוי שיהיה לו לא רק מתכנת טוב אלא גם קצת כלכלן וקצת פסיכולוג. ועוד הערה מעניינת אחת לפני שאנחנו חוזרים אל הסיפור של קריפטולוקר. במבט לאחור עושה רושם שכפי שהביטקוין עזר לכופרות להתרומם ולהפוך לכוח משמעותי בעולם התוכנות הזדוניות, כך סייעו הכופרות להצלחה של הביטקוין. לפני כמה שבועות שוחחתי עם חבר בעל עסק עצמאי שכופרה השתלטה לו על המחשב ודרשה דמי כופר בביטקוין. עד אותו הרגע החבר לא הכיר את ביטקוין, אבל עכשיו כבר לא הייתה לו ברירה. הוא בדק, התייעץ, למד על ביטקוין ולבסוף קנה ביטקוין ושילם את דמי הכופר. כמו החבר שלי לא מעט אנשים ברחבי העולם חווים את עסקת הביטקוין הראשונה שלהם לכופרות, שהרי באותם הימים אף תוכנה אחרת לגיטימית לא הסכימה לקבל ביטקוין כאמצעי תשלום. אי אפשר לדעת כמה מההצלחה של ביטקוין אפשר לזקוף לזכותן של הכופרות, אבל אין ספק שיש להן חלק בעניין. אגב אותו חבר שקנה בזמנו ביטקוין קנה בהיקף של כ-2,500 דולר. אמנם הכופרה דרשה ממנו רק במירכאות ביטקוין בשווי של 2,000 דולר, אבל אתם יודעים איך זה עדיף לקנות קצת יותר מדי מאשר להיתקע עם קצת פחות מדי. החבר שילם את הכופר ונשארו לו כמה ביטקוין ביד. כמה שנים מאוחר יותר כשהשווי של הביטקוין נסק לאלפי דולרים לביטקוין אחד, החבר מכר את הביטקוין שברשותו והרוויח בעסקה הזו הרבה יותר כסף מאשר הפסיד לכופרה. אז אולי יש דבר כזה קארמה בעולם. בחזרה לקריפטולוקר. קריפטולוקר היא דוגמה מוצלחת לא רק לשימוש חכם בביטקוין אלא גם למהפך עקרוני נוסף שהתחולל בעולם התוכנות הזדוניות בעשר השנים האחרונות. באופן טבעי ההצלחה הגדולה של קריפטולוקר והנזק הגדול שגרמה משכו את תשומת ליבן של חברות אבטחת מידע ורשויות החוק. הכופרה עצמה לא הכילה שום רמז לגבי זהותם של יוצריה, אבל החוקרים שבחנו אותה הבחינו מיד שמי שיצר את קריפטולוקר ידע מה הוא עושה. פרט לשימוש החדשני בביטקוין גם אופן ההצפנה של הקבצים, שכפי שציינתי קודם הוא לכשעצמו אתגר טכנולוגי לא פשוט, היה ללא דופי ובלתי ניתן לפיצוח. במילים אחרות קריפטולוקר הייתה בבירור עבודה של מקצוענים ולא ילדים שהשתעשעו בנוזקות בזמנם הפנוי או נוכלים שחיפשו לעשות כסף קל. השאלה הייתה מי הם אותם מקצוענים. השם סלאביק (Slavik) מוכר לאנשי אבטחת המידע מאז שנת 2006 לפחות. סלאביק הוא כינויו של מתכנת שיצר את אחת התוכנות הזדוניות הידועות ביותר לשמצה, זאוס (Zeus), תוכנה זדונית מתוחכמת וקשה ביותר לגילוי ששימשה בעיקר לפריצה של חשבונות בנק. סלאביק ומספר נוכלים ממוצא רוסי ואוקראיני ששיתפו עמו פעולה פרצו לחשבונות הבנק של עשרות חברות וארגונים וגנבו מיליוני דולרים. בשנת 2010 הצליח ה-FBI להניח את ידו על כמה משותפיו של סלאביק ולבלום את הפעילות העבריינית של הכנופיה בארצות הברית. אבל סלאביק עצמו הצליח לחמוק. סלאביק ירד למחתרת. הוא הכריז בפורומים של העולם התחתון על פרישה ואפילו מכר את קוד המקור של זאוס לפושע אחר. במשך מספר חודשים לא שמעו ממנו דבר, אבל ב-2011 נתגלתה תוכנה זדונית חדשה שהייתה גרסה משופרת ומתוחכמת עוד יותר של זאוס. השם שניתן לה היה GameOver Zeus. טביעות האצבע הדיגיטליות של סלאביק לא הותירו ספק. הפרישה במירכאות הייתה לא יותר מאשר פסק זמן להתארגנות שאיפשר לסלאביק לשכלל את דרכי פעילותו. GameOver Zeus השתלטה על מיליוני מחשבים ברחבי העולם וגל חדש של פריצות ממוחשבות בהיקף של עשרות מיליוני דולרים הכה בחברות גדולות וארגונים פיננסיים. GameOver Zeus לכשעצמה לא הייתה כופרה אלא תוכנת ריגול שאספה מידע כמו שמות משתמש וסיסמאות לצורך פריצה לחשבונות הבנק. אבל ב-2013 כשהופיעה קריפטולוקר גילו החוקרים ש-GameOver Zeus מפיצה את קריפטולוקר. זאת אומרת כש-GameOver Zeus משתלטת על מחשב חדש היא מתקינה עליו גם את קריפטולוקר. הפצה כזו מעידה על קשר הדוק בין שתי התוכנות הזדוניות. לצורך הדוגמה אם יש לי רשת פודקאסטים היפותטית לגמרי ובפודקאסטים ההיפותטיים האלה אני משמיע פרסומות ליצרנית מזרנים היפותטית לגמרי, אז ברור שאו שיש לי מפעל שמייצר מזרנים או שאני וחברת המזרנים משתפים פעולה באופן כלשהו. באותו האופן כיוון ש-GameOver Zeus הייתה בשליטתו המלאה של סלאביק ברור שהוא אחראי גם לכופרה החדשה או לכל הפחות עובד בתיאום מלא עם האנשים שמאחוריה. יתרה מכך בחינה מדוקדקת של הקוד של שתי התוכנות הזדוניות GameOver Zeus וקריפטולוקר העלתה שבסבירות גבוהה אותו מתכנת שכתב את האחת כתב גם את השנייה. עובדה זו יצרה לרשויות החוק הזדמנות נדירה. אם יצליחו לחסל את GameOver Zeus יצליחו באותה הזדמנות למוטט גם את קריפטולוקר. שתי ציפורים במכה אחת. רן לוי 23:52 מפתחי ג'אווה, מומחי רשתות ואנשי QA, טופין מחפשת אתכם. טופין מפתחת פלטפורמה לתכנון, ניהול ואבטחה מתקדמים של רשתות ארגוניות און-פרמיס ובענן עבור לקוחות אנטרפרייז. את הטכנולוגיה של טופין אפשר למצוא בכמה מהחברות הגדולות בעולם כגון פוג'יטסו, קפיטל וואן וסוויסקום. טופין מגייסת מפתחים לשני המרכזים שלה, בתל אביב בסמוך לתחנת רכבת השלום ובכרמיאל. הצטרפו לחברה גדולה וצומחת שמעודדת תרבות של שיתוף בידע וקידום ניהולי ומקצועי. בקרו באתר הקריירה של טופין: tufin.com או הקליקו על הבאנר של טופין באתר הבית של רשת עושים היסטוריה. רן לוי 24:38 ה-FBI האמריקני החל לתכנן את מבצע 'טובאר', מה שהפך לאחד המבצעים המורכבים ביותר בתולדות עולם אבטחת המידע. זרועותיו הארוכות של סלאביק באמצעות GameOver Zeus וקריפטולוקר פגעו במשתמשים וארגונים בכל רחבי העולם כמעט והעובדה הזו הכריחה את ה-FBI לשתף פעולה עם מגוון של רשויות חוק וחברות אבטחת מידע כדוגמת ה-UK National Crime Agency, דל, מיקרוסופט, סימנטק, המשטרה הפדרלית האוסטרלית, יורופול ועוד ועוד. שמירה על סודיות וחשאיות כשכל כך הרבה גורמים מכל כך הרבה מדינות מעורבים במבצע הייתה אתגר כביר בפני עצמו, אבל בפני אנשי החוק ניצב גם אתגר טכנולוגי מורכב במיוחד. כשהשתלטה GameOver Zeus על מחשב כלשהו היא צירפה אותו ללא ידיעתו של בעל המחשב כמובן לרשת שבה היו שותפים שאר המחשבים הנגועים. כל המחשבים הנגועים החברים ברשת מכונים באגף המקצועי בוטים, מלשון רובוטים. זאת מכיוון שמי ששלוט ברשת, סלאביק במקרה הזה, שולט בכל אחד מהם שליטה מלאה והם עושים כרצונו כמו רובוטים. הבוטים בתוך הרשת מסוגלים להעביר מידע בינם לבין עצמם כמו דבורים בכוורת או נמלים בקן והעובדה הזו הקשתה מאוד על החוקרים להשתלט על הרשת. מדוע? נניח שה-FBI הצליח בדרך כלשהי להשתלט על מחשב נגוע אחד. אני מזכיר שהמחשבים המדוברים מפוזרים בכל רחבי העולם כולו, אז כשאני אומר להשתלט אני מתכוון להשתלטות מרחוק. דהיינו במקום שסלאביק ישלוט מרחוק על המחשב הנגוע, עכשיו ה-FBI שולט עליו מארצות הברית. אבל סלאביק ישים לב שמשהו לא בסדר. מחשב שעד עכשיו היה בשליטתו פתאום הפסיק לבצע את פקודותיו. סלאביק יחקור ויבדוק מה קרה עד שיגלה איך בדיוק הצליחו אנשי ה-FBI להשתלט על התוכנה הזדונית שלו. בשלב הבא סלאביק ישנה את GameOver Zeus כדי לתקן את הפרצה הזו ויוציא עדכון תוכנה. עדכון התוכנה הזה יחלחל במירכאות בתוך הרשת, יעבור ממחשב אחד לשני כמו שמועה עסיסית בוואטסאפ, ואז שאנשי ה-FBI יתפנו כדי לנסות להשתלט על מחשב נוסף ברשת הם יגלו שהפרצה שלהם כבר נחסמה. למעשה זה בדיוק מה שקרה כשניסו מספר חוקרי אבטחה אמריקאים וגרמנים להשתלט על הרשת של GameOver Zeus עוד בראשית שנת 2013. הם הצליחו לקחת את הפיקוד על 99 אחוזים מהמחשבים ברשת הבוטים, אבל השליטה על אחוז אחד הנותר הספיקה לסלאביק כדי לסכל את תוכניתם של החוקרים ולחטוף בחזרה את השליטה על הרשת כולה. על כן לאנשי ה-FBI הייתה רק אפשרות אחת. עליהם להשתלט על כל המחשבים ברשת בבת אחת בכל העולם. זה אומר שכל חברות אבטחת המידע וכל ארגוני החוק שהיו חלק ממבצע טובאר צריכים היו להיות מסונכרנים ולהיכנס לפעולה ברגע אחד מסוים יחד. אם מישהו לא יעשה את העבודה כמו שצריך וחלק מהרשת של סלאביק לא ייפול, אפילו חלק קטן יחסית, המבצע כולו ייכשל. לכישלון כזה עשוי להיות מחיר יקר מאוד כי היה סיכוי סביר שאם סלאביק יחוש שהשליטה על רשת הבוטים שלו נשמטת מידיו, הוא עלול לשגר לכל המחשבים שבשליטתו פקודת השמדה עצמית, פקודה שתמחק את כל המידע על המחשבים הנגועים כדי לנסות ולטשטש את עקבותיו. אי אפשר אפילו להעריך את מידת הנזק שתיגרם למאות אלפי משתמשים וארגונים ברחבי העולם במקרה כזה. ה-FBI החל לתכנן את פרטי המבצע ובינתיים ניצלו החוקרים את הזמן כדי לגלות עוד ועוד מידע על סלאביק וארגון הפשיעה שלו. פריצת הדרך הראשונה התרחשה בשלהי שנת 2013 כשחברה הולנדית בשם Fox-IT הצליחה להניח את ידה על אחד השרתים ששימשו את סלאביק ואנשיו כדי לשלוט על רשת הבוטים שלהם. השרת הזה הכיל לא רק פאנל שליטה על GameOver Zeus אלא גם את כל ההתכתבויות והצ'טים בין חברי הכנופיה. המידע יקר הערך הזה העניק לחוקרים הצצה נדירה לתוככי אימפריית הפשע שהקים הנוכל החמקמק. סלאביק קיבץ סביבו כ-50 פושעי סייבר ותיקים ומנוסים שחלקם כבר היו פעילים בתחום למעלה מעשור. מקובל לכנות התארגנות שכזו כנופיית פשע, אבל האמת היא שמדובר בהרבה יותר מכנופיה. הארגון שבנה סלאביק כינה את עצמו 'The Business Club', מועדון העסקים, והוא אכן התנהל כארגון עסקי לכל דבר ועניין, לא שונה בהרבה מכל חברת הייטק טיפוסית. סלאביק היה ה-CTO, Chief Technology Officer של הארגון וניהל את כל הצדדים המעשיים של הפעלת התוכנות הזדוניות, פריצה לחשבונות הבנק וסחיטת דמי הכופר. לצדו של סלאביק היה אדם נוסף שהיה המנהל העסקי והיה אחראי על העברת הכספים והתשלומים לשאר חברי המועדון. כל אחד משאר אנשי החבורה התמחה באספקט ספציפי אחד של המקצוע שלו אם אפשר לכנות זאת כך, בין אם פריצה לחשבונות בנק, הפצה של התוכנות הזדוניות, הלבנת כספים וכדומה. חלק מחברי הארגון עבדו יחד כבר למעלה מחמש שנים רצופות. התמחות ושיתוף פעולה כזה מעידים על תהליך ההתבגרות שעבר עולם הפשע המקוון בשני העשורים האחרונים. רוב כותבי הווירוסים ועברייני הרשת בשנות ה-80 וה-90 של המאה הקודמת פעלו לבד וכל אחד עשה לביתו ופעל לפי האינטרסים הצרים שלו. אבל הכסף הגדול שהחל לזרום לכיסיהם של העבריינים יחד עם המורכבות הטכנולוגית ההולכת וגדלה של הפעלה של רשתות בוטים חובקות עולם, סחיטת דמי כופר בהיקפים חסרי תקדים ופריצות לארגונים בעלי מערך אבטחת סייבר דחפו את הפושעים להשתכלל ולהתייעל ממש כמו בכל שוק עסקי בעולם הנורמטיבי. מועדון העסקים של סלאביק לקח את הרעיון הזה אפילו צעד אחד קדימה. סלאביק ואנשיו לא רק הפעילו את GameOver Zeus לתועלת הפרטית שלהם. הם העניקו שירותים לפושעים אחרים פחות מתוחכמים. עבריינים אחרים שרצו גם הם להפעיל כופרות או לפרוץ לחשבונות בנק של ארגונים אבל לא היו להם המשאבים או הידע כדי להפעיל רשת בוטים מתוחכמת או להפיץ כופרות בצורה יעילה, שכרו ממועדון העסקים את שירותיהם של GameOver Zeus וקריפטולוקר. כשפרצו החוקרים של Fox-IT לשרת הניהול של סלאביק הם גילו בו לא אחת כי אם 27 רשתות בוטים שונות שסלאביק ניהל והפעיל עבור עבריינים אחרים במעין מודל של כופרה כשירות, Ransomware as a Service. והחוקרים גילו עוד משהו מעניין ומאוד מאוד לא צפוי. שרת הניהול של סלאביק הכיל פאנל הפעלה נוסף חבוי ונסתר. רק לסלאביק הייתה גישה אליו והוא הסתיר את דבר קיומו משאר חברי מועדון העסקים. פאנל ההפעלה הזה שלט על רשת בוטים נוספת, אבל רשת הבוטים הזו לא נועדה כדי לפרוץ לחשבונות בנק או לשתול כופרות במחשבים נגועים, אלא כדי לאסוף מידע מודיעיני צבאי. סלאביק שתל את GameOver Zeus במחשביהם של אנשי ממשל וצבא באוקראינה, גיאורגיה וטורקיה ושם תר אחר מסמכים שהכילו מילות חיפוש כגון 'שכירי חרב בסוריה' ומידע מסווג נוסף. לכולם היה ברור לאיזו מדינה יש אינטרס לעקוב אחר הנעשה באוקראינה, גיאורגיה, טורקיה וסוריה. סלאביק במקביל לפעילותו העבריינית עבד בחשאי גם עבור שירותי הביון הרוסיים ללא ידיעתם של חבריו. וההשתלטות על שרת הניהול הניבה לחוקרים עוד פרט חשוב. כתובת אימייל ששימשה את סלאביק. סלאביק היה אולי פושע סייבר מתוחכם, אבל מדי פעם גם הוא כמו רבים מאיתנו עשה את הטעות המקובלת ולא הפריד בין חיי העבודה שלו והחיים הפרטיים באינטרנט. אותה כתובת מייל שבה הוא השתמש כדי לנהל את פעילותו של מועדון העסקים שימשה אותו גם כדי לעשות לוג-אין לפייסבוק. חוקריה של Fox-IT סרקו את הרשת החברתית עד שמצאו את הפרופיל שהיה משויך לאותה כתובת מייל. סלאביק מסתבר הוא יבגני מיכאילוביץ' בוגצ'ב. גבר בשנות ה-30 לחייו המתגורר באנאפה, עיירת נופש רוסית לחופי הים השחור. מהתמונות ששיתף בוגצ'ב ברשתות החברתיות עושה רושם שהפשע בהחלט השתלם מבחינתו. ברבות מהתמונות אפשר לראות אותו עומד לצד מכוניות יוקרה או מפליג ביאכטות מרשימות. עושה רושם שהוא גם מאוד אוהב חתולים, אבל את זה אני לא יכול לזקוף לחובתו. לאיש לא היה ספק שכוחות הביטחון של רוסיה לא ישתפו פעולה עם עמיתיהם במערב ולא יעצרו את סלאביק, הסוכן הכפול שלהם בעולם הפשע. ביוני 2014 אחרי חודשים רבים של עבודת הכנה חשאית ומאומצת היו כל הכוחות מוכנים לפעולה. ואז תקלה. מקאפי (McAfee), אחת מחברות אבטחת המידע שלקחו חלק במבצע העלתה בטעות לבלוג שלה פוסט ובו הודעה לתקשורת אודות המבצע נגד GameOver Zeus. פוסט שהיה אמור לעלות רק ביום למחרת. אם יבגני בוגצ'ב עוקב אחר הבלוג של מקאפי הוא יבין במה מדובר וזה יהיה סוף הסיפור. הפוסט נמחק מהאתר במהירות, אבל עכשיו כבר לא הייתה שום ברירה. זה היה או עכשיו או לעולם לא. אנשי אבטחת המידע פרצו לרשתות הבוטים של מועדון העסקים והשתלטו עליהן בזמן שבכל רחבי העולם פרצו שוטרים ובלשים למשרדי חברות אחסון שרתים והחרימו את המחשבים שהיו בשירותה של הכנופיה. ממקום מושבו לחופי הים השחור ניסה בוגצ'ב להיאבק בחוקרים ולשמר את שליטתו ברשת הבוטים, אבל בתוך שעות ספורות הוא הבין שאין לו סיכוי. מבצע טובאר על שלל שיתופי הפעולה הבינלאומיים והמשאבים הגדולים שהושקעו בו היו גדולים על מידותיו. בצר לו ניסה לפחות להגן על הנכס החשוב ביותר שנותר לו, מפתחות ההצפנה של כל המחשבים שהיו נגועים בקריפטולוקר. המפתחות האלה וכפי שהסברתי בפרק הקודם הם הדרך היחידה לפתוח את הקבצים שהצפינה קריפטולוקר ואם יצליח בוגצ'ב לשמור עליהם הוא יוכל להמשיך ולסחוט דמי כופר מקורבנותיו גם ללא רשת הבוטים הענפה שלו. לרוע מזלו ולמזלם של המשתמשים הצליחו חוקרי אבטחת המידע למנוע ממנו לשלוף את מפתחות ההצפנה מהשרת שלו ממש ברגע האחרון. GameOver Zeus וקריפטולוקר הובסו. מועדון העסקים של בוגצ'ב ספג מכה קשה וחבריו נפוצו לכל עבר. נכון לכתיבת שורות אלה יבגני בוגצ'ב עצמו עדיין מסתובב חופשי ברוסיה. ה-FBI החליט בצעד חריג להעמיד פרס של שלושה מיליוני דולר לכל מי שימסור מידע שיביא ללכידתו של הפושע החמקמק. הפרס הגדול ביותר שהוטל על עבריין סייבר עד אז. חוקרי אבטחת המידע הקימו אתר מיוחד בו פרסמו את מפתחות ההצפנה שתפסו לטובת קורבנותיה של קריפטולוקר. מבצע טובאר היה הצלחה מסחררת, אבל קריפטולוקר ומועדון העסקים של סלאביק מסמנים לנו מגמה ברורה ומטרידה מאוד בעולם הפשע הממוחשב. שבועות ספורים בלבד אחרי המבצע כבר הופיעה כופרה חדשה בשם CryptoWall שהייתה מתוחכמת ומסוכנת לא פחות מקריפטולוקר. הפופולריות של הכופרות ביחס לסוגים אחרים של תוכנות זדוניות משתנה ותלויה בכל מיני גורמים חיצוניים. למשל כששער הביטקוין חווה התרסקות כואבת לפני שנתיים גם הפופולריות של הכופרות דעכה לתקופה מסוימת. אבל למרות זאת הכופרות הן איום מוחשי ומסוכן מאוד בעולם אבטחת המידע במיוחד עבור ארגונים ועסקים. ב-2018 למשל שישה מכל עשרה עסקים בארצות הברית נפגעו מכופרה. חמישה אחוזים מהקורבנות בחרו לשלם את דמי הכופר שעמדו בממוצע על בין חמישים למאה אלף דולר. מספרים כאלה קל להבין מדוע מתמקדים הפושעים בארגונים דווקא בניגוד לסחיטה של משתמשים פרטיים מהם אפשר להוציא אולי כמה מאות דולרים במקרה הטוב. בתי חולים בפרט הם המטרות המועדפות על הנוכלים. רשתות המחשוב בבתי חולים הן בדרך כלל מיושנות ולא מעודכנות. רבים מהמחשבים בארגונים האלה עדיין משתמשים בחלונות XP מלפני 15 שנה והמידע הרפואי הוא יקר ערך במיוחד. כשחיי אדם נמצאים על הכף קל לשכנע את בית החולים לשלם את דמי הכופר. עוד ועוד ארגונים נופלים קורבן למתקפות מכוונות שבהן הנוכל חוקר ולומד לעומק את נקודות החולשה של הארגון ותוקף אותו פעם אחר פעם עד שהוא מצליח. הכסף הגדול שמתלווה לנוכליות האלה מאפשר לארגוני פשע כמו מועדון העסקים של בוגצ'ב לגייס לשירותיהם מהנדסי תוכנה מעולים לאו דווקא כאלה שבאים מעולם הפשע הקלאסי. במדינות כמו רוסיה וסין למשל ישנו היצע גדול מאוד של מפתחים ומהנדסים מצוינים שיוצאים מהאקדמיה או משתחררים מהצבא, אבל עולם ההייטק המקומי לא מספיק מפותח כדי להציע לכל אותם אנשי מקצוע עבודה בשכר טוב. ארגוני הפשע יכולים להציע לאנשים האלה שכר שהוא במקרים רבים גבוה משמעותית מהשכר שיקבלו בעולם המסחרי. אם כן עושה רושם שאיום הכופרות לא רק שלא הולך להיעלם הוא אפילו עשוי להתחזק ולהשתכלל בעתיד הנראה לעין. אל המגמות שכבר ציינתי אפשר להוסיף את העובדה שככל שהעולם שלנו הולך ונעשה מחובר ומקוון יותר וכל מכשיר אלקטרוני מתחבר לאינטרנט ולמכשירים אחרים, בנק המטרות הפוטנציאליות במירכאות של פושעי סייבר רק הולך ומתרחב. למשל עד היום התמקדו הכופרות בקבצים חשובים כמו תמונות או מסמכים, אבל קבצים אפשר לגבות ואם יש לך עותק של התמונה במקום אחר אז הכופרה היא כבר לא איום כזה נורא. אבל יותר ויותר מהמכשירים הפיזיים שלנו מחוברים היום לאינטרנט. טלוויזיות, מקררים, מכוניות ומה לא. דמיינו לעצמכם שאתם מדליקים את הטלוויזיה ובמקום ערוץ הספורט אתם רואים על המסך שעון עצר. 'הטלוויזיה שלך נעולה, יש לך 72 שעות לשלם או להיפרד ממנה לשלום'. או אם אתם מתיישבים בכיסא הנהג באוטו וזו ההודעה שמופיעה על הדשבורד. טלוויזיה ומכונית אי אפשר לשחזר מגיבוי אתם יודעים. ואם אנחנו מדברים על תרחישים מדאיגים ומכוניות, מה יקרה כשהמכוניות שלנו יהיו אוטונומיות לחלוטין? האם אתם יכולים לדמיין לעצמכם מצב שבו הרכב ששלחתם כדי לאסוף את הילד מהחבר שלו שולח לכם הודעה בטלפון: 'שלם עכשיו או...'? תרחישים כאלה שפעם אפשר היה רק לדמיין אותם בסרטי מדע בדיוני כבר לא כל כך בדיוניים. מה אפשר לעשות נגד איום כזה? על פי כל הסימנים לא הרבה. אין תרופת פלא או שינוי מעשי כלשהו בטכנולוגיה הקיימת שיוכלו פטור אותנו מאימתן של הכופרות. נקודת האור היחידה בסיפור הזה היא שלא רק הפושעים הם אלה שמשתכללים אלא גם המהנדסים שיוצרים את הטכנולוגיות שלנו. לפעמים זה לוקח הרבה זמן ולפעמים זה דורש כמה מכות מכאיבות כדי להעביר את המסר, אבל כל מוצר חדש וכל תוכנה חדשה שיוצאים לשוק הם קצת יותר מוגנים וקצת יותר עמידים בפני מתקפות כאלה מהדור שקדם להם. אחרי הכל אבולוציה וברירת המתאימים היא לא רק נחלתם של היצורים הביולוגיים. ואולי יותר משמעותי גם אנחנו משתמשי הטכנולוגיה הולכים ומשתכללים. בימינו גם ילדים קטנים כבר לומדים בבית הספר על היגיינה בעולם הדיגיטלי, ממה להיזהר, מה מותר ומה אסור לחשוף ברשת ואיך לזהות איומים שונים ומשונים. אני חושב שההיסטוריה מלמדת אותנו שבטווח הארוך אם נעשה את הצעדים הנכונים נוכל להגיע למעין שיווי משקל עדין עם הטפילים והמזיקים הדיגיטליים שמקיפים אותנו בעולם הווירטואלי כמו שיווי המשקל אליו הגענו עם החיידקים והווירוסים הביולוגיים. נחיה ונראה. זהו עד כאן. אני מזכיר שפרקים דומים על העבר, ההווה והעתיד של עולם אבטחת המידע אפשר למצוא בפודקאסט שאני מגיש באנגלית, Malicious Life, שזמין באפליקציית עושים היסטוריה באנדרואיד ובכל אפליקציות הפודקאסטים באשר הם. מיד נמשיך אל עדכון חשוב לגבי פרקי הארכיון של עושים היסטוריה, תשובותיכם לשאלת עושים היסטוריה ועוד, אבל ראשית חסות. רן לוי 43:23 Speakers, הרצאות מרחיבות דעת מבית עושים היסטוריה. את הקולות של הפודקאסטרים שלנו אתם כבר מכירים, אז למה שלא תכירו אותם פנים אל פנים? באמצעות Speakers תוכלו להזמין את המגישים האהובים עליכם להרצאה באירוע שלכם. דפנה ליאל, דורון פישלר, בן מייטלמן, אבירם ברקאי, אסף בר-שי וכן, גם אני, נשמח להעביר לכם הרצאות מרתקות בין אם במסגרת ערב חברה או יום עיון ובין אם במסגרת פרטית. כל אחד מהמרצים שלנו הוא מומחה בתחומו ודובר מהשורה הראשונה בישראל. דוברים מנוסים וכריזמטיים שיודעים לסחוף את הקהל באמצעות תכנים חכמים ומגוונים. ספרו למנהלי הרווחה של הארגון שלכם על שירות ההרצאות החדש שלנו והביאו את המגישים האהובים עליכם לאירוע הבא שלכם. speakers.ranlevi.com רן לוי 44:18 ידעתם שלעושים היסטוריה יש כבר 276 פרקים? טוב, אתם ידעתם כי אני אומר את המספר הזה בכל פתיח של פרק. עד היום חלק מהפרקים הישנים יותר, בערך עד פרק 150 פחות או יותר, היו נעולים ומי שרצה להאזין להם היה יכול לרכוש אותם. הסידור הזה תמיד הציק לי באופן אישי כי מבחינת חווית המשתמש של האזנה לפרקי הארכיון היא לא הכי נוחה בעולם. צריך להוריד אותם למחשב ואז להעלות אותם לאפליקציה שאתה בדרך כלל משתמש בה וזה לא תמיד כזה פשוט. בנוסף יש אנשים שרוצים להאזין רק לחלק מהפרקים ולא תמיד משתלם להם לקנות את כל פרקי הארכיון. בקיצור לא אופטימלי. אז בשבועות האחרונים ישבנו, אני ודני שאחראי על הצד העסקי של רשת עושים היסטוריה, וניסינו לחשוב על דרך חכמה יותר להנגיש את הפרקים הישנים. ואני חושב שהפתרון שמצאנו ישמח אתכם. נכון להיום פרק חדש של עושים היסטוריה עולה בכל שבועיים. אז החל מהשבוע הבא אני אעלה פרק ישן מהארכיון בכל שבוע שני. זאת אומרת יהיו לנו ארבעה פרקים בחודש: פרק חדש, פרק ישן, פרק חדש, פרק ישן וכן הלאה. באופן הזה פרקים חדשים ימשיכו לעלות באותה תדירות כמו תמיד וגם תוכלו ליהנות מפרקים ישנים יותר שעכשיו יופיעו באפליקציות באופן המקובל. אז בשורה התחתונה אם תתחילו לראות בפיד שלכם יותר פרקי שידור חוזר של עושים היסטוריה, זה לא בגלל שהפסקתי להוציא פרקים חדשים אלא בגלל שהוספתי פרקים ישנים יותר בשידור חוזר. תזכורת קצרה לגבי הטיול ליפן שאני אדריך באוקטובר הקרוב. אם אין לכם תוכניות לאוקטובר ותמיד רציתם לגלות את המדינה הקסומה הזאת, אז עכשיו יש לכם הזדמנות. אנחנו נצא לטיול מודרך של 12 יום במקדשים הבודהיסטים והרובעים הטכנולוגיים של טוקיו, בטבע היפני של הר פוג'י, במזכרת הפצצה האטומית של הירושימה, מנזרי הזן ובתי התה של קיוטו ועוד ועוד. אני אדריך את הצדדים הטכנולוגיים של הטיול ויחד איתי יהיו גם מדריך גיאוגרפי ישראלי מומחה ליפן וגם מדריך תרבויות מקומי. יהיה כיף גדול וטיול מיוחד. לפרטים נוספים בקרו ב-bit.ly/ranjapan או צרו עמי קשר ישיר ב-ran@ranlevi.com. מה חדש ברשת עושים היסטוריה? אז אולי כבר שמעתם על התוכנית החדשה שהשקנו לפני שלושה שבועות וכבר מכה גלים. 'יחסינו לאן', פודקאסט על זוגיות ואהבה עם פאולה ולאון רוזנברג. השבוע עלה הפרק השני של יחסינו לאן ובו פאולה ולאון משוחחים עם הפסיכולוגית שרון וייספלד על הרעיון המרתק של שפות האהבה. לכל אחד מאיתנו מסתבר יש דרך אחרת להביע אהבה ודרך מועדפת לקבל אהבה, והיכרות טובה עם שפת האהבה של בן או בת הזוג שלכם יכולים לחולל מהפך אמיתי בזוגיות ולמנוע המון המון קשיים בדרך. אנחנו בסך הכל שני פרקים לתוך הפודקאסט החדש וכבר אני שומע ממאזינים שמספרים על איך הם לוקחים את הטיפים והרעיונות האלה ומיישמים אותם בזוגיות שלהם. חפשו את 'יחסינו לאן' בכל אפליקציות הפודקאסטים השונות והירשמו לרשימת התפוצה במייל דרך האתר שלנו ranlevi.com וקבלו עדכון בכל פעם שיוצא פרק חדש. מה עוד חדש ברשת? ב'עושים עסקים' חגי גולן מראיין את איתן זינגר, מנכ"ל מדלן, האתר שמספק מידע על נכסי הנדל"ן והסביבה שלהם, על הדרך העסקית שעשה מניהול רשת החנויות דיונון דרך הקמתה של זאפ המיתולוגית בחדר קטן בקיבוץ ועד הרכישה של זאפ על ידי דפי זהב. ועדיין בעניין נכסי נדל"ן, ב'עושים נדל"ן' חגי גולן משוחח עם נמרוד בוסו, עורך הנדל"ן של כלכליסט, על הפרויקט הגדול של שיקום אזור התחנה המרכזית הישנה בתל אביב שלאחרונה הסתבך בגלל תוכנית של העירייה להקצות חלק מהדירות החדשות לצרכים מיוחדים כמו דיור מוגן. ב'עושים טכנולוגיה', פרק ממותג בחסות סמסונג על טכנולוגיית ה-QLED בטלוויזיות החדשות, איך המעבדים של הטלוויזיות מפענחים את המידע שמגיע אליהם והחיבור בין הטלוויזיה לטלפון שלנו ושאר המכשירים החכמים בבית. ואחרון חביב 'עושים רפואה' - החילוץ ממערת תאם לואנג. ביוני 2018 אבדו 12 נערים ומאמן הכדורגל שלהם במערה בצפון תאילנד. כעבור תשעה ימים נמצאו כולם חיים בתוך כיס אוויר במעבי ההר ואז החלה הדרמה האמיתית. דוקטור יובל בלוך ועידן כהן מנתחים את האתגרים שעמדו בפני הכוחות המחלצים ואיך זה קשור לארטיקים אנושיים ולחומר הרדמה לסוסים. כל הפרקים וכל הפודקאסטים באפליקציית עושים היסטוריה באנדרואיד ובאתר הבית שלנו. בפרק הקודם ביקשתי מכם לשתף אותנו בסיפורי אסונות אבטחת מידע שלכם, וירוסים שחטפתם ומתקפות שחוויתם. אז הנה כמה סיפורים מרתקים. מארק זוק כתב בהמשך לפרק הנוכחי על כופרות: 'בעבודה שלי חטפנו שש כופרות. מישהו התיישב עלינו. בפעם הראשונה עבדנו סוף שבוע. בפעם השישית עבדנו שעתיים. התוקפים בדיעבד עשו לנו טובה, בזכותם הקשחנו את הארגון שלנו ועשינו כל כך הרבה סדר שבכופרה האחרונה פשוט נעלו לנו מחלקה ושחזרנו תוך שעה. ואז חסמנו את האינטרנט'. אור גורן כתב: 'בשנות ה-90 היה וירוס שתקף את מערכות ההפעלה ווינדוס 95 ו-98. מה שהיה מיוחד בו זה שמי שכתב אותו יצר מערכת נזק והפצה יעילה ללא כתיבת שורת קוד אחת. בהודעת אימייל שהתקבלה ממקור מוכר נכתב שיש וירוס שהדביק מחשבים רגילים אבל קל מאוד להסיר אותו. צריך רק לפתוח את ספריית מערכת ההפעלה ואם מזהים קובץ עם אייקון של דובי פשוט למחוק אותו לצמיתות. זה היה כמובן קובץ חיוני ותקין לחלוטין שהשבית את מערכת ההפעלה. נוסח המייל כלל כמובן בקשה להעביר את ההודעה הזו לכל מכריך כדי שיפעלו בהתאם'. תודה אור ושוב פעם אנחנו מגלים שהחלק הכי פגיע במחשב זה המשתמש. וסיפור קצת הזוי של אוריאל נהוראי: 'בחברה לגידול אצות שבה אני עובד פרץ לאתר החברה האקר טורקי שדרש סכום כסף גדול בתמורה לשחרור האתר. לאחר שהודענו לו שאין סיכוי שנשלם קרה דבר מעניין. הגיעה מצדו הצעת פשרה: שלחו לי אצות ואשחרר את האתר. שלחנו לו מייל פורמלי והסברנו שיש לנו כל מיני סוגי מארזים ושניתן אפילו לעשות מנוי. אחרי בערך חמש דקות חזר אלינו ידידנו ההאקר עם דרישה לשני טון אצות. לאחר דיון סוער במירכאות בהנהלת החברה הוחלט להציע לו הצעה סופית של שני גרם והסברנו שאפשר להכין מזה יופי של מסיכת פנים וזה מאוד יכול לעזור אם אתה ילד בן 17 עם בעיית אקנה שאין לו משהו יותר טוב לעשות עם הזמן שלו. מאז הקשר איתו נותק וכבר יש לנו אתר חדש'. ואחרון חביב אילנה בקסיס, חברי הוותיק ומגיש הפודקאסט המשובח 'דברי הימים' כותב: 'תואר ראשון, סוף התואר. את הסמינר האחרון הקלדתי במחשב לראשונה בחיי בתוכנת איינשטיין מנוחתה עדן. כל מה שמפריד ביני ובין התואר והטיול לדרום אמריקה זה הדיסקט המרובע הגדול. הגעתי למרכז הדפסות והקובץ לא על הדיסקט. במקומו יש ג'יבריש, וירוס. אבל וחפוי ראש פתחתי במבצע לשחזור הסמינר כשאוטובוס עוד שבוע אמור להוביל אותי לדרום אמריקה. תוך שלושה ימים כתבתי מחדש את העבודה ולטעמי טובה יותר והגשתי. חטפתי סטירה שעד היום מצלצלת באוזני ומאז אני נוקט בשלוש פעולות: גיבוי, גיבוי וגיבוי'. תודה לכל מי שהגיבו בעמוד הפייסבוק שלנו. שאלת עושים היסטוריה תחזור בפרק הבא. כתמיד אם אתם אוהבים את עושים היסטוריה ומעוניינים לתמוך בה, ספרו לחבריכם על הפודקאסטים ברשת שלנו. ואם יש לכם מכרים או קולגות שמחפשים מדיה חדשה ורעננה לשיווק וקידום הפנו אותם אליי ran@ranlevi.com. בנוסף אפשר להזמין אותי להרצאה אצלכם בארגון או בבית. יש לי הרצאה חדשה: 'פודקאסטים - הרדיו של העתיד'. הרצאה שבה אני מספר גם על הסיפור האישי שלי מהקמתה של עושים היסטוריה לפני יותר מ-10 שנים ועד היום וגם על מהפכת הפודקאסטים בכלל בעולם ובישראל ואיך היא משתלבת עם שאר המגמות המעניינות בעולם הטלוויזיה, הקולנוע ועוד. אם הייתי אצלכם פעם בארגון לדבר על בינה מלאכותית אני אשמח לבוא לביקור נוסף והפעם בכיוון אחר לגמרי. עושים היסטוריה הופקה על ידי זיו תמר, סוויסה תחת קומנט, קומיוניטי מנג'ר שרה סולוביצקי, סיילס מנג'ר אביב שם טוב וביזנס מנג'ר דני תימור. רן לוי נעול. יש לכם 72 שעות לשלם או...
        ]]></content:encoded>
    </item>
    
    <item>
        <title>[עושים היסטוריה] 277: האיש האטומי – על רדיואקטיביות ומחלת קרינה (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-277-hysh-htvmy-l-rdyvqtybyvt-vmkhlt-qrynh-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-277-hysh-htvmy-l-rdyvqtybyvt-vmkhlt-qrynh-sh-kh.html</guid>
        <pubDate>1 ביולי 2019</pubDate>
        <description>Transcript for [עושים היסטוריה] 277: האיש האטומי – על רדיואקטיביות ומחלת קרינה (ש.ח.) from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 278: הביוב מתחת לגוש דן, חלק א'</title>
        <link>https://mat-mo.github.io/podtext/episodes/vshym-hystvryh/vshym-hystvryh-278-hbyvb-mtkht-lgvsh-dn-khlq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-278-hbyvb-mtkht-lgvsh-dn-khlq.html</guid>
        <pubDate>15 ביולי 2019</pubDate>
        <description>Transcript for [עושים היסטוריה] 278: הביוב מתחת לגוש דן, חלק א' from עושים היסטוריה</description>
        <content:encoded><![CDATA[
            איתמר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה... תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. איתמר 00:58 ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן 02:32 שלום וברוכים הבאים לעושים היסטוריה. פרק 278: הביוב שמתחת לגוש דן, חלק א'. רן 02:57 הפרק בחסות Tork, מותג מתקני ההיגיינה המקצועי המוביל בעולם. את מתקני הסבון, ג'ל אלכוהול ומגבות הנייר של Tork אפשר למצוא במרבית מפעלי התעשייה, בתי החולים, בתי האבות וחברות הניקיון בישראל. Tork, שהיקף המכירות השנתי שלה עולה על 2 מיליארד יורו, מחפשת בעלי עסקים ויזמים שיצטרפו אליה כמפיצים ללקוחות עסקיים בכל רחבי הארץ. אם אתם רוצים להקים עסק מצליח, הצטרפו למותג מצליח, Tork. ליצירת קשר ופרטים נוספים הקליקו על הבאנר של Tork באתר הבית של עושים היסטוריה והשאירו פרטים. רן 04:00 ביוב. אני בטוח שאתם שואלים את עצמכם למה לכל הרוחות רן הולך לדבר על ביוב. האם אחרי 277 פרקים של עושים היסטוריה סוף סוף נגמרו לו הנושאים לפרקים והוא נעשה נואש? אז קודם כל אני רוצה להזכיר לכם שאתם אלה שלחצתם פליי בנגן שלכם, אז אתם צריכים לשאול את עצמכם למה אתם רוצים להקשיב למישהו שהולך לדבר על ביוב במשך 45 דקות. אנשים מוזרים, בחיי. ולא, לא נגמרו לי הנושאים לעושים היסטוריה. הסיבה שבגללה בחרתי את הנושא הזה היא מכיוון שאני אוהב את תל אביב. באופן כללי אני אוהב ערים גדולות. אני אוהב את הזזיתיות שלהן, את התחושה שאני מוקף במיליוני אנשים שלכל אחד מהם יש סיפור מיוחד, כמו כוורת ענקית שאף פעם לא הולכת לישון. בכל בוקר כשאני יוצא מתחנת הרכבת בדרך למשרד, אני מרים את הראש אל גורדי השחקים הענקיים ושואל את עצמי איך הדבר הזה עובד. הרי ריכוז של מיליוני בני אדם שאוכלים, שותים, וכן גם משתינים ומחרבנים מדי יום ומדי שעה בתוך שטח זעום של כמה עשרות קילומטרים רבועים הוא לא דבר טבעי. ללא התשתית הבלתי נראית שמקיפה אותנו, כל מטרופולין מודרני היה מדרדר לכאוס מוחלט בתוך ימים ספורים. רן 05:46 ולא פחות מעניין, אני רוצה להבין את הלמה. מערכת הביוב של עיר צפופה כמו תל אביב היא אחת המערכות ההנדסיות המורכבות ביותר שאפשר לעלות על הדעת. היא פרוסה על פני שטח רחב, קבורה מתחת למטרים של אדמה, עובדת 24 שעות ביממה, 365 ימים בשנה וצריכה להחזיק מעמד עשרות שנים. בעיר כמו תל אביב שחוגגת 110 שנים להיווסדה, מערכת ביוב היא פחות מערכת מתוכננת מראש כמו מעגל חשמלי ויותר כמו גוף חי. אם תל אביב שמעל הקרקע היא כמו עץ שגדל ומתפתח עם השנים, מערכת הביוב שלה היא כמו השורשים של העץ הזה שגדלים ומתרחבים יחד איתו. אז איך מתכננים מערכת כזו? למה היא נראית כפי שהיא נראית? בואו איתי. אם לחצתם פליי ואתם מקשיבים לי כעת, זה סימן שגם אתם שואלים את עצמכם את אותה השאלה בדיוק. אתם רוצים לגלות את התשובה? לרוע המזל, אי אפשר לגלות את התשובה הזו כאן ועכשיו. כדי לגלות אותה, אתם חייבים לצאת למסע אל מתחת לאדמה. אנחנו נמצאים עכשיו בשירותים של המשרד של עושים היסטוריה. רן 07:01 זו ההזדמנות האחרונה שלכם. אני מחזיק עכשיו בידיי נייר טואלט אדום ומגבון כחול. קחו את המגבון הכחול והסיפור נגמר כאן. אתם שוטפים את הידיים, זורקים את המגבון לפח וממשיכים להאמין במה שאתם רוצים להאמין. או שאתם יכולים לקחת את נייר הטואלט, להשליך אותו לאסלה, להוריד את המים ולצאת איתי למסע אל ארץ הפלאות התת קרקעית. אני אראה לכם כמה עמוק הצנרת של הביוב מגיעה. זכרו, כל מה שאני מציע היא האמת, לא יותר. בואו איתי. רן 08:02 השאלה הראשונה שאנחנו צריכים לשאול את עצמנו היא למה אנחנו בכלל צריכים ביוב. אני מניח שעבור רובכם זו שאלה שהתשובה לה כמעט מובנת מאליה, אבל חשוב לזכור שבמשך רוב ההיסטוריה האנושית לא היו מערכות ביוב. אמנם פה ושם אפשר היה למצוא מערכות בסיסיות להולכת שפכים כבר לפני אלפי שנים בערים בהודו, במזרח הקדום, ומערכת הביוב של האימפריה הרומית נחשבה כבר אז לפלא הנדסי של ממש, אבל אלו היו היוצאים מן הכלל המעידים על הכלל. ברוב היישובים לא היו מערכות ביוב, ואם היו אלה היו מערכות שצמחו באופן אורגני כחלק מההתפתחות הטבעית של היישוב ולא מערכות שתוכננו מלמעלה כדי לשרת את צורכי האוכלוסייה. רן 09:35 הנה לשם הדוגמה תיאור של מהנדס בריטי בשם ג'ון פיליפס שב-1847 נשלח לסקור את מצב הביוב בלונדון, שבאותה התקופה חוותה זינוק מטאורי באוכלוסייתה. ציטוט: יש מאות אם לא אלפי בתים במטרופולין הזה שאין להם כל ניקוז שפכים כלשהו, ולרובם יש ביבי שופכין מסריחים שעולים על גדותיהם. ויש גם מאות רחובות, חצרות וסמטאות שאין להם ביוב כלל. איך מי הגשמים והזוהמה נשטפים מהם ואיך מסוגלים תושביהם האומללים לחיות בכאלה מקומות? קשה לי לומר. במסגרת תפקידי ביקרתי מפעם לפעם במקומות רבים שבהם הזוהמה המפוזרת על הרצפה בבתים, במרתפים ובחצרות כל כך עבה וכל כך עמוקה עד שקשה ללכת בתוכה. ראיתי במקומות האלה בני אדם חיים וישנים בחדרים מוצפים בגלל ביבי שופכין שעלו על גדותיהם, נוזלים על הקירות ומציפים את הרצפות. ההשפעות של הזוהמה, הלכלוך והגזים הרעילים שנובעים מהביבים ניכרת על פניהם וגופם של היצורים המסכנים שמתגוררים במערות הטינופת והגועל. סוף ציטוט. רן 10:51 מהתיאור הזה קל להבין מדוע מגפות קטלניות היו שכיחות כל כך בלונדון, פריז ושאר הערים הגדולות של היבשת, מגפות שקטלו עד כדי 10% מאוכלוסיית העיר בבת אחת. ההבנה שמערכת ביוב היא צורך חיוני עבור עיר מודרנית החלה לחלחל אצל הממשלות והרשויות השונות רק בעשורים הראשונים של המאה ה-19. חלק מהסיבה לכך היא התמורה שחלה במדע הרפואה כשהממסד המדעי החל להפנים את עובדת קיומם של החיידקים כמחוללי מחלות, וחוקרים כדוגמת ג'ון סנואו הוכיחו את הקשר בין ביוב מזוהם שחודר למי השתייה ובין מגפות קטלניות כגון טיפוס וכולרה. רן 12:00 החלוצה בתחום מערכות הביוב העירוניות הייתה העיר המבורג שבגרמניה. ב-1842 השתוללה בהמבורג שריפה אדירה שהחריבה כרבע מהעיר. במסגרת הבנייה מחדש הוקמה בהמבורג מערכת מרכזית להולכת שפכים שהייתה ראשונה מסוגה בעולם וניקזה אליה חלק גדול מהביוב העירוני. ההצלחה המרשימה של המבורג עוררה את סקרנותן של ערים נוספות בעולם, ויותר מכולן את אנשיה של לונדון שסבלה מתנאי תברואה נוראיים. אבל למרות התנאים הקשים, עדיין חלפו שנים רבות עד שהוקמה בלונדון מערכת ביוב מרכזית. המכשול העיקרי להקמתה של מערכת כזו לא היה קושי הנדסי דווקא אלא פוליטי. לבעלי הבתים, אלה שהשכירו את הבתים לאזרחים העניים יותר, לא היה שום אינטרס להשקיע כסף כדי לחבר את הבתים האלה למערכת ביוב מרכזית. רן 14:10 אבל בכל שנה שחלפה יותר ויותר מהנדסים ואנשי ממשל החלו להבין את ההיגיון שבהסעה של שפכים אל מחוץ לעיר, בניגוד לניקוז שפכים בבורות מקומיים שמסריחים ועולים על גדותיהם. הקש ששבר את גב הגמל היה הקיץ המפורסם של שנת 1858 שזכה לכינוי 'הסירחון הגדול'. חודשיים חמים שבהם הסירחון שעלה מנהר התמזה המזוהם היה כל כך נורא עד שאפילו חברי הפרלמנט הבריטי הבינו שהמצב לא יכול להימשך כמו שהוא. הממשלה הבריטית הפקידה את הפרויקט בידיו של מהנדס מוכשר בשם ג'וזף בזלגט, ומערכת הביוב שהקים בזלגט בלונדון נחשבת לאחד מפלאי ההנדסה הגדולים ביותר של העולם המודרני והשפיעה עמוקות על תכנון מערכות הביוב בכל הערים הגדולות בעולם, וביניהן כמובן גם תל אביב. רן 15:15 ביוב אם כן היא תשתית חיונית. יחד עם חשמל, מים ומזון, היא המפתח לקיומה של הציוויליזציה המודרנית כפי שאנחנו מכירים אותה היום. כדי לסבר את האוזן, ב-2007 ביקש מגזין רפואי בריטי מכמה אלפי רופאים לבחור את ההתפתחות המדעית-טכנולוגית החשובה ביותר בתחום הרפואה ב-150 השנים האחרונות. 1795 רופאים בחרו בהמצאת הביוב כהתפתחות החשובה ביותר. למקום השני עם 150 קולות פחות הגיעה האנטיביוטיקה. זה הזמן להציג בפניכם את אחד האחראים לקיומה של הציוויליזציה התל אביבית, אם אכן יש כזו. אמיר 15:48 שלום אני אמיר שליו, מנהל תחנות השאיבה של איגודן, מי שאחראי על תפעול ואחזקה של מערכת הולכת השפכים של גוש דן. רן 15:57 הארגון אליו משתייך אמיר, איגוד ערי דן או איגודן בקיצור, הוקם ב-1956 כדי לפתור את בעיות הביוב של תל אביב, רמת גן, גבעתיים וכל שאר הערים בגוש דן המתפתח. עד הקמתו של איגודן הביוב הגולמי של גוש דן הוזרם כמו שהוא אל נחלי הירקון, האיילון ושורק ומשם נשפך לים. ב-1969 הוקם בחולות ראשון לציון מפעל טיהור השפכים הראשון של איגודן, אבל עדיין חלפו שנים רבות מאוד עד שהנחלים האלה השתקמו מהטראומה האקולוגית. כיום אם זאת, מכון טיהור שפכי גוש דן, השפדן בקיצור, נחשב למפעל טיהור השפכים המתקדם מסוגו בכל אגן הים התיכון וב-2012 בחר בו האו"ם כמודל לדוגמה. נתן פוזניאק איש התחקירים הבלתי נלאה שלנו ריאיין את אמיר במכון הטיהור של איגודן. נתן 17:05 הכול מתנקז בסופו של דבר לאותה צנרת פה? אמיר 17:09 הכול מתנקז לצנרת משותפת, שמגיעה בסוף למכון הטיהור שלנו שנקרא שפדן ונמצא בראשון לציון. בעצם אנחנו, אני קורא לזה במירכאות מע"ץ של הביוב, זאת אומרת אנחנו מתעסקים רק בהייווייז, רק בקווים הראשיים. לכל עיר או היום לתאגידים עירוניים, בזמנו זה היה מחלקות הביוב של העיריות והיום זה תאגידים, יש את מחלקת הביוב שלהם והם מטפלים בצנרת הקטנה בתוך כל עיר. הם מתחברים אלינו לקווים הראשיים שמקשרים בין ערים. נתן 17:42 כשאתה מדבר על צינור ראשי לעומת הצינורות המקומיים, על איזה גודל אנחנו מדברים? אמיר 17:49 הצינור הגדול ביותר שלנו הוא צינור בקוטר של 84 אינץ'. 84 אינץ' זה בערך 2 מטר ו-13 ס"מ. זאת אומרת אתה יכול אם לא היה שם ביוב היית יכול ללכת זקוף היום בתוך הצינורות האלה. הצינורות הקטנים יותר שלנו הם בקוטר של מטר, 80 ס"מ, מדובר על צנרת גדולה שמובילה אלפי קוב לשעה. זאת אומרת תחנת השאיבה הגדולה ביותר שלנו מוליכה משהו כמו 16,000 קוב לשעה. מכון הטיהור מטהר סדר גודל של 380,000 קוב ליממה. אם תיקח את מגדלי עזריאלי אז הוא יכול למלא אותם ביום שלם את כל המגדלים. זה ככה בשביל להמחיש את הכמויות. רן 18:30 ככל שהאוכלוסייה גדלה והעיר מתרחבת, צריך להוסיף קווי ביוב חדשים. אבל ההתקנה של הצינורות האלה מתחת לאדמה באזור עירוני צפוף ומבלי להפריע לחיים העל-קרקעיים היא אתגר הנדסי לכשעצמו. אמיר 18:46 הצנרת שלנו היא לא מאוד ארוכה. הצנרת שלנו סדר גודל של 100 ק"מ. סך הכול, שזה לא כמויות מטורפות. כשאתה מדבר על רשתות עירוניות זה לפעמים עשרות ומאות קילומטרים של קווים קטנים. אז הצנרת היא לא מאוד ארוכה ואלה קווים מאוד גדולים שנמצאים בעומקים מאוד עמוקים. יש לנו קווים בעומקים של 30 מטר, שזה בעצם בניין בן 10 קומות מתחת לאדמה. זאת אומרת יש לנו פיר ענק שהצוותים שלנו צריכים לרדת ולטפל. כל נושא הקמת הקווים האלה זה תורה שלמה. גם הנחת קווים היא בעצם מתבצעת בכמה טכנולוגיות. אמיר 19:27 בעבר הטכנולוגיה הפשוטה הייתה חפירה וכיסוי, חופרים תעלה... נתן 19:32 בעומק 30 מטר? אמיר 19:35 בעומק של 30 מטר זה בלתי אפשרי, אבל חופרים תעלה בעומקים מסוימים: 5, 6, 7, 10 מטר. אם התעלה מאוד עמוקה צריך לדפן אותה בתמיכות מהצדדים כדי שהיא לא תתמוטט, או לפתוח בור מאוד רחב. ומניחים את הצינור ומכסים. מן הסתם ככל שהאוכלוסייה בגוש דן הולכת וגדלה וככל שהמקום נהיה צפוף יותר, טכנולוגיות של חפירה וכיסוי נהיות הרבה יותר בעייתיות ואז עברנו לטכנולוגיות של מינהור, של דחיקה. בעצם כמו שבונים את הרכבת הקלה אנחנו בעצם דוחקים קווים מתחת לקרקע בלי לפתוח את הקרקע. נתן 20:12 איך עושים את זה? אמיר 20:14 חופרים שני בורות: בור שילוח ובור מטרה. המרחק ביניהם בקווים שאנחנו מטפלים בהם יכול להיות כקילומטר. לבור השילוח מכניסים מכונה שהיא בעצם מכונת קידוח. יש לה ראש שבעצם חופר, וג'קים הידראוליים גדולים שדוחפים את המכונה הזאת לתוך הקרקע. הג'קים דוחפים את המכונה, המכונה מתחילה לאכול את הקרקע ומפנה אחורה את עודפי העפר. אז הג'קים נסוגים אחורה ומורידים חתיכת צינור. הצינור הזה מתחבר למכונה ואז דוחפים את הצינור. המכונה ממשיכה לכרסם את הקרקע, ברגע שהצינור הראשון כולו פנימה שוב הג'קים נסוגים אחורה, מורידים חתיכת צינור נוספת, דוחפים עכשיו את שניהם ביחד וככה בעצם יוצרים רכבת של צינורות שדוחפת את הראש של המכונה ואז כמו נחש זה מתקדם עד שזה מגיע לבור המטרה. נתן 21:02 זה תמיד מגיע לבור המטרה? אמיר 21:04 זה תמיד מגיע לבור המטרה, אין דרך לפספס. הדיוק הוא דיוק של סנטימטרים בודדים. המערכת כמובן מלווה על ידי מערכות ג'יירו ומודדים וכן הלאה כך שאין סיפור של פספוס. שוב, חופרים ובונים בור מטרה נוסף וככה מתקדמים. בצורה הזאת אנחנו הנחנו לפני כמה שנים מתחת לנתיבי איילון, מי שעבר בנתיבי איילון בשנים האחרונות ראה כמה וכמה שלטים של איגודן 'אתרי בנייה'. דחקנו קו באורך של 7-8 קילומטר מגני יהושע ועד פארק דרום בנתיבי איילון שזה בעצם עורק תחבורה ראשי בלי להפריע לתנועה בכלל, למעט קצת בלילה כניסות ויציאות של ציוד וכן הלאה. בעצם עבדנו במשך שנתיים מתחת לנתיבי איילון ואני לא חושב שמישהו מהאזרחים הרגיש בכלל שבוצעה שם עבודה כזאת. היה שם קו ביוב בקוטר מטר שישים שמשרת את תל אביב והסביבה. רן 22:15 רוב ההולכה של השפכים בצנרת הביוב נעשית בעזרת כוח המשיכה. השפכים זורמים ממקום גבוה למקום נמוך כמו כל נחל רגיל. במקומות שבהם אי אפשר ליצור שיפוע מתאים, למשל בגלל תוואי הקרקע, ישנן תחנות שאיבה שתפקידן להרים את הביוב מנקודה נמוכה לנקודה גבוהה יותר ומשם הביוב חוזר לנוע בכוחות עצמו בעזרת כוח המשיכה. השיפוע של צינור ביוב הוא אחד השיקולים החשובים והמשפיעים ביותר בתכנון מערכת הולכת השפכים. אם השיפוע יהיה מתון מדי, הזרימה בצינור תהיה איטית ואז חול וחומרים אחרים יספיקו לשקוע בתוך הצינור ויסתמו אותו. אם השיפוע יהיה גדול מדי, הצנרת תלך ותתחפר עמוק יותר ויותר בתוך הקרקע עם כל קילומטר שעובר ואז נצטרך להשקיע יותר מאמצים בהתקנת הצינורות וגם לבנות תחנות שאיבה חזקות יותר שיהיו מסוגלות להרים את השפכים בחזרה לגובה פני הקרקע במכון טיהור השפכים. רן 23:20 מכיוון שכך, תכנון נכון של מערכת הביוב הוא מלאכת מחשבת של איזונים וכיונון של אינספור פרמטרים שחלקם מושכים כל אחד לכיוון אחר: תוואי הקרקע, גודל האוכלוסייה שמשרתת המערכת, סוג האדמה, קוטר הצנרת ועוד ועוד. וכמובן, כשאנחנו מדברים על כמויות השפכים האדירות שזורמות בצנרת הביוב, אסור לנו לשכוח שהנוזל שזורם בצינור הוא לא מים טהורים ונקיים כי אם תערובת של מים וחומרים אורגניים ואי-אורגניים שהתגובות הכימיות ביניהם מביאות למגוון תופעות שממררות את חייהם של אמיר שליו ואנשיו. למשל, במקומות או בתקופות שבהן הזרימה בצינור חלשה והשפכים עומדים ללא תנועה, חיידקים שנמצאים בביוב באופן טבעי מתחילים לעכל את החומרים האורגניים שבמים. מכיוון שבצינור סגור יש יחסית מעט חמצן, עיקר פעולת העיכול נעשית על ידי חיידקים שמכונים חיידקים אנ-אירוביים, דהיינו חיידקים שלא זקוקים לחמצן, והחיידקים האלה פולטים גז בשם מימן גופריתי שקל לזהות אותו לפי הריח שלו: ריח של ביצים סרוחות. אמיר 24:30 הביוב בעצם פולט גז שנקרא H2S, מימן גופריתי. המימן גופריתי הזה במגע עם מים ולחות יוצר חומצה גופריתנית. החומצה הגופריתנית מאכלת את הבטון. היום יש כל מיני תוספים לבטון אנטי-סולפידיים שבנויים בשביל להגן על הבטון מפני זה. כשהקימו את איגודן לפני 40 שנה ויותר אז לא היו החומרים האלה, בנו קווים מבטון. אמנם באיכות מאוד גבוהה, אבל אני יכול להראות לך קווים ואיך הם נאכלים עם השנים, זו תופעה מאוד ידועה. וזו תופעה מאוד קלאסית לאיך נראה עיכול של צינור: זאת אומרת חלקו התחתון שנמצא כל הזמן במגע עם הנוזל גם אחרי עשרות שנים נראה נקי וחדש כאילו יצא מבית החרושת אתמול. חלקו העליון שחשוף לגזים הוא החלק שנאכל. שוב יש חלק שהוא החלק הבעייתי ביותר, זה החלק שבעצם חשוף למים לסירוגין. הרי הביוב עולה ויורד: בלילה הכמויות יותר קטנות, בבוקר הכמויות יותר גדולות ולכן יש תנודתיות ולכן באזור הזה זה אזור שנשחק יחסית מהר. עכשיו אפשר לראות ממש באופן קלאסי כשמסתכלים על הצינור אתה יודע עד איזה גובה זרמו מים ומאיזה גובה הצינור היה חשוף. רן 25:54 המימן הגופריתי מסוכן לא רק לצינורות עצמם אלא גם לבני אדם שיתרע מזלם להיכנס לביוב במקומות שבהם הגז הבלתי נראה הזה הצטבר בריכוזים גבוהים. אמיר 26:06 אז קודם כל H2S הוא גז רעיל. זאת אומרת היו לא מעט מקרים של אנשים שמיתו בביוב. כל מיני קבלנים, לא אצלנו למזלנו, חמסה חמסה חמסה אז אני לא אדפוק על ה... לא לדפוק ולא להסתובב על הכיסא. הגזים של הביוב הם גזים רעילים והיו המון אסונות ואנשים נהרגו. אפילו היה אירוע לפני כמה די הרבה שנים של משפחה שלמה של אב ושני בנים שנהרגו כי אחד הילדים הבנים... הם קבלני ביוב. אחד הבנים ירד לביוב, לא עלה, אחיו ירד לחלץ אותו, האבא ירד לחלץ את שניהם ושלושתם נשארו שמה. זאת אומרת כל נושא הגזים בביוב וכל נושא הבטיחות בביוב זה נושא גדול לכשעצמו. אז קודם כל ה-H2S, הגז הזה הוא גז שהוא כבד מהאוויר ולכן הוא לא יוצא החוצה אלא נשאר בקווים, זו הסכנה. אם הוא היה קל מהאוויר והיה עולה למעלה הוא לא היה מצטבר למטה ואז מי שיורד לא היה קורה לו כלום. ולכן כל ירידה לביוב ובכל ירידה לשוחת ביוב מלווה קודם בהורדת מד גזים שבודק אחד האם יש H2S, שתיים האם יש מספיק חמצן, שלוש האם אין גזים נפיצים. נתן 27:25 נפיצים? מתאן אתה מתכוון? אמיר 27:27 מתאן, נכון. כי פירוק של השפכים יוצר מתאן ולכן אלו שלושת הדברים שיכולים להוות סכנה. רן 27:35 המשפט האחרון של אמיר מרמז לנו על בעיה שלישית שיוצרים הגזים שמצטברים בביוב. מתאן, עוד תוצר לוואי של פירוק החומרים האורגניים על ידי חיידקים, הפעם חיידקים אירוביים, דהיינו חיידקים נושמי חמצן, הוא גז נפיץ ביותר. אם ראיתם בחדשות צילום של בית אחרי פיצוץ גז, אפילו גז בישול רגיל, אתם בוודאי מבינים את עוצמת ההרס המדוברת. רק לשם הדוגמה, בפיצוץ ביוב בעיר לואיוויל שבקנטקי ארה"ב בשנת 1981, נהרסו רחובות באורך כולל של 21 קילומטרים, שזה פחות או יותר המרחק בקו אווירי בין הרצליה ובת ים. אחד ממכסי הביוב שהועפו בעקבות הפיצוץ חלף דרך בית של שלוש קומות מלמטה למעלה ונחת על בית אחר במרחק של כמה קילומטרים משם. רק במזל לא נהרג אף אחד בפיצוץ הזה, אם כי ארבעה הולכי רגל נפצעו. אמיר 28:35 יש לנו בכל תחנות השאיבה מתקנים לטיפול בריחות ובגזים. אנחנו בעצם יונקים מהקווים אוויר ומטפלים באוויר ובריחות ולכן מה שקורה זה בעצם שאוויר טרי נכנס כל הזמן. וכשאוויר טרי נכנס כל הזמן לא מצטברים גזים. א', יש פחות ריחות בסביבה, שתיים האווירה של הגזים יורדת בקו ולכן אנחנו שומרים על הקו. אם אין גזים בקו אז הקו נשמר לאורך זמן הרבה יותר, וכוונה על גזים נפיצים. רן 29:08 ולבסוף ישנו האויב הגדול ביותר של מערכת הביוב. אתם יודעים איך זה: לכל גיבור על יש את הנבל הגדול שלו. לסופרמן יש את לקס לות'ור, לנוקמים יש את תאנוס, לדורון פישלר יש את האננס ולביוב יש את המגבון. כן, המגבון. אני לא אכחיש זאת בפניכם, בתור אבא לשלושה ילדים קטנים ומי שניגב אלפי ישבנים מכוסים בקקי בעשר השנים האחרונות, אני פחות או יותר סוגד לאדם שהמציא את המגבון. זאת אומרת באמת אם הייתי יכול הייתי מחוקק חוק שמכריח כל בית בישראל להקים מקדש קטן לכבודו של ממציא המגבון ובו חובה להדליק בכל יום מקל קטורת בניחוח עדין ללא אלכוהול. אבל המגבון המבורך הזה, אחרי שמנגבים איתו את התחת של התינוק, יש אנשים שבמקום להשליך אותו לפח זורקים אותו לאסלה. וזו מסתבר טעות, טעות גדולה. אמיר 30:10 המגבונים זה בעצם הרעה החולה שלנו. יש לנו המון בעיות עם מגבונים. כשאנשים שופכים לביוב או זורקים את הצרכים האנושיים מה שנקרא או נייר טואלט זה נעלם לחלוטין. וכשמגיע אלינו אז אין סימנים לזה שזה היה מוצק, אתה רואה בעצם נוזל כהה אבל נוזל. כל מיני דברים אחרים נשארים לעד. זאת אומרת מגבונים, כולל המגבונים שאמורים להיות משתפים באסלה, הם מגבונים שיוצרים צרות. הם לא מתפרקים או לפחות לוקח להם הרבה זמן להתפרק. יחד עם השומנים שיש בביוב הם בעצם מצטברים לגושים מאוד גדולים ותוקעים: גם את תחנות השאיבה, גם נתקעים בקווים, יוצרים סתימות לפעמים סתימות ענק. רן 30:57 כשאמיר שליו אומר סתימות ענק הוא לא מגזים. למעשה צירוף המילים סתימות ענק לא מצליח לתאר כמו שצריך את התופעה שעליה הוא מדבר. כדי לתאר אותה היה צריך להמציא מילה חדשה לגמרי. רן 31:16 אני לא אפנה למועמד סתם בגלל שאני רואה שיש לו נתונים טובים, אבל אין לי משהו קונקרטי ביד להציע לו. שזה דבר מאוד חשוב כי העובדים היום בעולם ההייטק הם מוטרדים קשות. הם מקבלים כל הזמן פניות שזה כבר נמאס להם וזה הופך לפשוט למטרד. גם אתם מרגישים שהפניות בלינקדאין הפכו למטרד? הכירו את טל שמש. טל 31:43 אני טל שמש ואני עובדת ב-Medula כבר כמעט שש שנים ומאוד נהנית ומאוד אוהבת. מתעסקת בעיקר בגיוס של בכירים בתחומים של Data Science, ניהול פיתוח, Big Data ו-Security. אלו בעיקר התחומים שאני נוגעת בהם. רן 32:02 Medula היא חברת בוטיק להשמות וגיוס בעולם ההייטק. ובוטיק משמעותו השמה מדויקת ולא מטרידה. טל 32:13 יש בעיה למועמדים שרוב חברות ההשמה מה שהן עושות הן מקבלות קורות חיים והן פשוט מפציצות את המועמד הזה לכל עבר בלי שום קשר למה שפתוח או לא פתוח עכשיו. קורות החיים שלו פשוט מופצים בתפוצת נאט"ו, אין לו מושג איפה קורות החיים שלו בכלל נמצאים. שזה דבר שיכול מאוד לשרוף אותו בשוק, כי אם הוא מדבר עם חברה ועוד חברה ועוד חברה וקורות החיים שלו במשך כמה חודשים פשוט מגיעים עוד פעם ועוד פעם ועוד פעם, אז כאילו משהו נראה לא בסדר. נראה כאילו הבן אדם לא מפסיק לחפש עבודה ולא מוצא, שבעצם אין לו מושג בכלל שעושים את זה. עם Medula אתה יכול להיות בטוח שקורות החיים שלך מגיעים רק לחברות שסיכמנו עליהן. אנחנו משקיעות הרבה זמן בשיחה עם המועמד, בראיון איתו, אנחנו עוברות איתו על החברות. זה רק משהו מאשר לשלוח אליו לשלוח קורות חיים. רן 33:01 גם אם אתם מהצד השני, המעסיקים שמחפשים עובדים לחברה שלהם, המקצועיות והניסיון של Medula יכולים להקל עליכם. טל 33:10 מבחינת המעסיק, הצורה שאני עוזרת לו זה לצורך העניין אם הוא עובד בלי חברת השמה והוא מפרסם באופן עצמאי, הוא מקבל פשוט כמויות של קורות חיים. זה המון זמן עבודה לנסות למיין את זה, לנסות להבין מי כן מי לא. אני עושה לו בעצם את כל העבודה. אני אומרת לו תקשיב ביקשת 1, 2, 3, 4, 5. למועמד הזה יש 1, 2, 3, 4, 5 פלוס אישיות נפלאה והוא ישתלב מצוין וזה... זאת אומרת אני כבר נותנת לו את זה מוגש. רן 33:35 אז בין אם אתם מחפשי עבודה או מחפשי עובדים, תנו ל-Medula לחבר ביניכם. אנחנו נמצאות בעצם בשביל לעזור בכל הכיבוך שנמצא בין המועמד לחברה עד שהם סוגרים את העניינים ביניהם אחד מול השני ולצורך העניין חותמים חוזה והעניין נסגר. אחר כך אנחנו באות לבקר. רן 33:51 Medula מגייסת לתפקידי ניהול, פיתוח ומחקר במגוון תחומים: מאבטחת מידע ופיננסים ועד Machine Learning. בקרו ב-medula.co.il והגישו את קורות החיים שלכם למשרות המוצעות. רן 34:15 ביולי 2013 דיווחו מספר תושבים בשכונת קינגסטון שבדרום לונדון על בעיות בצנרת הביוב. המים באסלה לא ירדו כמו שצריך והתחילו להציף את חדרי השירותים. סתימות ביוב הן דבר שבשגרה בערים רבות ובמיוחד בלונדון שתשתית הביוב שלה הוקמה לפני מאה שנים ויותר. עובדי מחלקת הביוב של העירייה ירדו אל הביוב ומה שמצאו שם הכה בתדהמה אפילו את העובדים הוותיקים והמשופשפים ביותר של המחלקה. מי הביוב מכילים כאמור מגוון של חומרים, חלקם מוצקים או מוצקים רכים כמו מגבונים למשל. במקומות שבהם הזרימה בצנרת מואטת מסיבה כלשהי, למשל אם דפנות הצנרת יותר מדי מחוספסות או אם שורשי עצים חודרים אל הצינור, נוצרות מערבולות והמוצקים האלה מתחילים להצטבר לגושים. הגושים האלה מושכים אליהם את השומן שבביוב, שאריות של שמן בישול שאנשים ומסעדות שופכים לכיור אחרי השימוש. עם הזמן ובסיוע של הסידן שנמצא באופן טבעי במים, גושי השומן הרכים האלה הולכים ומתמצקים כמו סלעים שצומחים מתוך דפנות הביוב. רן 35:43 הסלעים האלה, אם אפשר לכנות אותם כך, מאטים עוד יותר את זרימת השפכים וגורמים להצטברות גדולה יותר של מגבונים וחומרים דומים שמושכים אליהם עוד שומן וכן הלאה וכן הלאה. סתימות השומן האלה הן כאמור תופעה מוכרת וידועה במערכות ביוב, ועל אחת כמה וכמה בביוב הלונדוני שחלקו נבנה עדיין מלבנים ולכן קירותיו מחוספסים באופן טבעי. אבל הסתימה בצנרת מתחת לקינגסטון הייתה משהו אחר לגמרי. הם קראו לה 'המפלצת של קינגסטון'. גוש מבחיל של שומן מעורב במגבונים, צואה, קונדומים משומשים, מקלות אוזניים, מחטים, שאריות אוכל, קליפות ביצים וכל סוג של זוהמה וגועל שאתם יכולים להעלות בדמיונכם, בגודל של... תקשיבו טוב: אוטובוס. 15 טונות. רן 36:48 כך תיאר הדובר המזועזע של מחלקת המים של עיריית לונדון את המפלצת של קינגסטון. ציטוט: ראינו כבר כמויות גדולות של שומן בעבר, אבל אני לא חושב שאי פעם ראינו גוש יחיד של שומן בגודל הזה. זו מסה מבחילה ורקובה של זוהמה וצואה, זה עולה לך בגרון, זה פשוט מגעיל. סוף ציטוט. הדיווחים העיתונאיים אודות המפלצת של קינגסטון הולידו מילה חדשה: Fatberg, מלשון Iceberg, קרחון שומן בתרגום חופשי. רן 37:29 עובדי מחלקת הביוב של לונדון עמלו במשך שבועיים על פירוק קרחון השומן של קינגסטון בעזרת מקושים וסילוני מים חזקים. אני בטוח שהם קיוו לא להיתקל שוב בדבר כזה בימי חייהם, אבל רק שנה אחת מאוחר יותר נתגלתה מפלצת נוספת מתחת לרחובות לונדון. הפעם קרחון שומן הרבה יותר גדול, כמו שני מטוסי נוסעים אחד אחרי השני במשקל של כמה עשרות טונות. ואז, ב-2017 בשכונת Whitechapel, אחת השכונות הוותיקות ביותר ממש בלב ליבה של לונדון הוויקטוריאנית, הם גילו אותה. המפלצת הגדולה מכולן. גודזילה של קרחוני השומן. 130 טון! שני מגרשי כדורגל! קרחון השומן הגדול ביותר אי פעם. 250 מטרים של גועל טהור. נדרשו לפועלים האומללים חודשיים של עבודה רצופה, שבעה ימים בשבוע ושני מיליון פאונד כדי לפרק את הדבר הזה ולהוציא אותו גוש אחר גוש מתעלות הביוב. רן 38:51 יש בסיפור הזה גם נקודת אור. כשפורק קרחון השומן של Whitechapel, מספר גושים ממנו הוצבו ב-Museum of London, אולי כמיצג סמלי של תרבות הצריכה המערבית והשלכותיה הסביבתיות, או יותר סביר כגימיק שיווקי. למרבה ההפתעה המיצג המשונה הזה הפך ללהיט: מספר הביקורים במוזיאון הוכפל, חנות המוזיאון מוכרת חולצות עם הכיתוב 'Don't feed the Fatberg' ואפילו הקפיטריה מגישה קעריות פודינג בצורת גוש השומן, קומפלט עם צימוקים כהים במקום זבובים. אם אתם ממש סקרנים, באתר האינטרנט של המוזיאון אפשר לצפות ברימות ובעובש המתפתחים על הגוש בשידור חי דרך מצלמת רשת. הגושים לצערם של אוצרי המוזיאון לא יחזיקו מעמד לנצח. כבר עכשיו הם מתחילים להתייבש ולהתפורר. אבל עד שזה יקרה, עושה רושם שלפחות המוזיאון הצליח למצוא דרך להפוך את החרא לזהב. רן 39:50 אצלנו בגוש דן עדיין לא נתגלו מפלצות בקנה המידה של הביוב של לונדון, תודה לאל. אבל המגבונים שאנשים משליכים לאסלה עדיין גורמים לנזקים משמעותיים. אמיר 40:02 בחלק מתחנות השאיבה יש לנו גם מגובים מכניים שמפרידים את המה שנקרא גוואווה. אנחנו קוראים לה... יש מילים יפות, יש כל מיני הגדרות יפות לדברים מלוכלכים. אז כל מה שבא עם הביוב מגבונים וכן הלאה אנחנו קוראים לזה גוואווה. יש תחנות שאיבה קצת יותר רגישות מבחינת המשאבות ואנחנו מתקינים מערכות סינון כאלה, מגובים מכניים. גם בתחנות השאיבה, אחת מתחנות השאיבה הגדולות שלנו שנקראת תחנת שאיבה איילון, היא תחנה מאוד עמוקה ולכן אחרי שאנחנו מפרידים את הגוואווה מהביוב אנחנו צריכים להעלות את הגוואווה הזאת למעלה וזה עושים בעזרת מסוע בורג גדול שמן הסתם לפני כחודש אני חושב אחרי גשם שהגיעו כמויות קצת יותר גדולות של מגבונים פשוט נתקע, נסתם כולו מלמעלה עד למטה. ניסינו לחלץ את זה בכל מיני דרכים בהתחלה מה שנקרא פלסטר לטפל מקומי וכשזה לא עזר נאלצנו להביא מנוף ענק לשלוף את כל הבורג הזה ממקומו, לפרק אותו לגמרי, לרוקן אותו, להחזיר אותו למקומו ולהפעיל את המערכת מחדש. נתן 41:14 הבורג הזה הוא סוג של בורג ארכימדס אני מבין. אמיר 41:16 סוג של בורג, דומה לבורג ארכימדס, כן. שוב זה גם גורם לנזקים למערכת, גם מצריך כוח אדם ואנרגיה וגם מן הסתם חס וחלילה היה נתקע גם הבורג השני היינו צריכים להשבית את התחנה והדבר הזה היה יכול לגרום לבעיות, להצפות וכן הלאה. אמנם כמדיניות יש לנו 100% גיבוי בכל המערכות שלנו. זאת אומרת על כל משאבה שעובדת יש לנו משאבה שנמצאת בסטנדביי. על הבורג הזה שמרים את הגוואווה למעלה יש בורג נוסף. אבל מן הסתם תקלה יכולה להיות גם בשניהם ביחד. כך שאנחנו מאוד מאוד מאוד נגד הנושא הזה של מגבונים, מנסים להילחם בהם. קצת קשה. אנחנו... כל נושא המגבונים המשתפים באסלה בזמנו כל מיני חברות מגבונים עשו קמפיינים למגבונים שנמסו כביכול כשהם משתפים באסלה, שיש להם יתרון. היתרון שלהם המגבונים האלה שהם בעצם מתפרקים אחרי איזה שהוא פרק זמן של חודש חודשיים פחות פוגעים בסביבה באופן כללי. מבחינת המערכות שלנו, כשטיפת ביוב יוצאת מהבית בבוקר ומגיעה אחרי כמה שעות למכון הטיהור, זה לא משפיע. רן 42:27 כדי להילחם בתופעה המזיקה של השלכת מגבונים לאסלה, איגודן יוזם קמפיינים תקשורתיים ופעילויות חינוכיות בבתי הספר כדי להביא לידיעתנו את ההשלכות של מה שאנחנו משליכים לביוב ולהרגיל אותנו לחשוב קצת מעבר לחור של הכיור. במקביל החוק מכריח בעלי מסעדות ועסקים דומים לאסוף את השמן המשומש שלהם ולהשליך אותו למכלי אחסון מתאימים במקום לרוקן אותו לביוב. השמן המשומש ממוחזר בהמשך לדלק ביו-דיזל. רן 42:58 הגענו לסוף הפרק אבל לא לסוף הסיפור. עד עכשיו עקבנו אחר השפכים שלנו במסעם מהכיור והאסלה דרך הצנרת שלנו. דיברנו על מקורותיה ההיסטוריים של מערכת הביוב המודרנית והאתגרים ההנדסיים המורכבים של תכנון, בנייה ותחזוקה של מערכת כזו מתחת לעיר צפופה ותוססת שלא ישנה לרגע. אבל עכשיו כשהסענו את כל השפכים האלה דרך מערכת הצינורות אל מחוץ לעיר, מה עושים איתם? כפי שציין אמיר מדובר בכמויות אדירות של ביוב, מספיק כדי למלא את שלושת מגדלי עזריאלי בכל יום. אמיר 43:38 אנחנו מספקים סדר גודל של קצת פחות מ-10% מהצריכה הארצית כמים להשקיה. כשאתה מסתכל על יערות וכן הלאה חיות מסתובבות שמה עושות את הצרכים שלהם, היער לא מלא בצואה, כי בעצם החיידקים מפרקים את השפכים. רן 43:57 בפרק הבא נגלה כיצד הוביל אסון התנגשות ספינות בנהר התמזה, התנגשות שהסתיימה ב-650 הרוגים, למהפכה בטיפול ביולוגי בשפכים. מה הקשר בין מערכת ניקוז מי הגשמים ברחובות תל אביב למערכת הביוב, ונדבר גם על פיצוץ צנרת הביוב ביפו בשנת 2003 שכמעט והסתיים באסון. כל זאת ועוד בפרק הבא של עושים היסטוריה. רן 44:41 זהו עד כאן. תודה רבה לאמיר שליו מנהל תחנות השאיבה של איגודן ולנתן פוזניאק האמיץ שיצא לשטח במכון הטיהור של איגודן כדי להביא לנו את הראיונות. מהנהלת רשת עושים היסטוריה בשורה חדשה לכל חובבי הרכב והספורט המוטורי: חדש ברשת שלנו ועוד, אבל ראשית כמיטב המסורת חסות. גיל 45:12 שלום לכם כאן גיל חובב ואני מצטרף לרשת עושים היסטוריה עם פודקאסט משלי שנקרא 'אוכל ישראל'. על המסעדות הכי שוות ועל המתכונים הכי טעימים. חפשו אותי באפליקציות החביבות עליכם והאזינו. רן 45:36 מה חדש ברשת עושים היסטוריה? אז קודם כל השבוע אנחנו נפרדים מאסף בר-שי שהגיש את הפודקאסט 'עושים רכב'. אסף הוא אחד העיתונאים המוכשרים ביותר שאני מכיר והיה כיף גדול לעבוד איתו כבר מאז הפרקים שעשינו יחד על ההיסטוריה של מנועי הבעירה הפנימית לפני שנתיים בערך. אני בטוח שתשמעו את אסף אצלנו ברשת גם בעתיד. 'עושים רכב' ממשיכה, מעכשיו עם מגיש חדש: בועז קורפל. חובבי הספורט המוטורי בטח מכירים את בועז שהגיש כמה וכמה תוכניות רכב בערוץ הספורט ומשמש כפרשן לספורט מוטורי במגוון ערוצי טלוויזיה ורדיו. ממה שאני רואה אצל בועז יש לי תחושה שהוא שותה שמן מנועים בארוחת בוקר ונושם עשן של בוכנות. האהבה שלו לתחום הזה היא משהו שלא רואים הרבה. אז בשבועות הקרובים יעלו לאוויר הפרקים הראשונים של בועז כמגיש 'עושים רכב' ונאחל לו ולאיתמר סוויסה עורך התוכנית בהצלחה גדולה. רן 46:39 מה עוד חדש? ב'אוכל ישראל', תוכנית האוכל החדשה של גיל חובב האיש והאגדה, גיל לוקח אותנו אל המסעדה הלוהטת ביותר בתל אביב ובתחום המתכונים: עוגה פלסטינית שחורה שהיא לא רק נהדרת אלא אפילו טבעונית. ב'עושים תוכנה' עמית בן דור בתוכנית סולו ראשונה: חן פלדמן יוצא לחו"ל להרצות בכנס בינלאומי של ריאקט. עמית מארח את ממי לוי, ארכיטקט תוכנה ותיק, לשיחה על בנייה נכונה של API-ים. איך בונים URL נכון, איך עושים אוטנטיקציה ומה זה API Gateway. ב'עושים תנ"ך' פרק שני עם פרופסור נועם מזרחי על אחת הסוגיות המרתקות ביותר: ארכיאולוגיה טקסטואלית. יותם שטיינמן ופרופסור מזרחי משוחחים על השכבות השונות בטקסטים המקראיים ואיך מגיעים אל הטקסט המקורי של המקרא. ב'עושים טכנולוגיה' דוקטור יובל דרור בודק מה היא מדידה נכונה בעולם הטכנולוגיה, והאם מדידה ודירוגים שאנחנו מוצאים אותם היום כמעט בכל מקום ברשת בהכרח מסייעים לנו או שאולי דווקא פוגעים בנו. ולבסוף דורון פישלר עם התשובה לשאלה שאפילו לא ידעתם כמה שרציתם לשאול אותה, אבל עכשיו כשאתם יודעים אתם לא יכולים שלא לשאול: מי המציא את הפצפצים? איך זה התחיל? מי הגאון שחשב על זה ולמה זה בעצם כל כך כיף לפוצץ אותם? התשובה עם דורון פישלר. כל הפודקאסטים ברשת עושים היסטוריה זמינים באפליקציית עושים היסטוריה, באנדרואיד, באתר שלנו ranlevi.com ובכל אפליקציות הפודקאסטים באשר הן. רן 48:08 שאלת עושים היסטוריה להפעם ברוח הפרק הזה היא אלו עוד הישגים אנושיים כמו המצאת מערכת הביוב הם לדעתכם הישגים חשובים ומשמעותיים ובכל זאת לא זוכים להכרה ראויה? זאת אומרת כולנו מדברים על המצאת הגלגל, האנטיביוטיקה, החשמל אבל אף אחד לא מדבר למשל על מכונת הכביסה. עד שהמציאו את מכונת הכביסה המון אנשים, בעיקר נשים, בזבזו אינספור שעות מהחיים שלהם על שפשוף וסחיטה כל יום. לא חישבתי את זה אבל יש לי תחושה שמכונת הכביסה פינתה לנו לפחות שנה או שנתיים של זמן פנוי מתוך סך כל החיים שלנו. אלו עוד המצאות אנחנו צריכים להעריך יותר? ספרו לי בדף ובקבוצת הפייסבוק של עושים היסטוריה. כתמיד אם אתם אוהבים את התוכנית מעוניינים לתמוך בה אתם יכולים להזמין אותי להרצאה אצלכם בארגון או באירוע ביתי, צרו איתי קשר ב-ran@ranlevi.com. כמו כן נשמח מאוד לעזרתכם בהבאת מפרסמים אלינו לרשת. פרסום וחסויות הם סם החיים של רשת עושים היסטוריה ומשלמים את המשכורות של כל האנשים המוכשרים שאתם שומעים בתוכניות שלנו. אז אם הארגון שלכם מקצה בכל שנה תקציב לפרסום עזרו לנו להפנות לפחות חלק מהתקציב הזה אלינו. זו גם ההזדמנות שלי להודות למפרסמים הנפלאים שלנו שתומכים בנו שנה אחר שנה: ל-Medula, ל-Tork, ל-Wix, ל-Tufin, ל-Samsung, ל-Panda, ל-Mobileye, ל-Etoro, ל-Cyberreason ועוד. עושים היסטוריה הם: שרה סילבצקי מנהלת הקהילות והאחראית על סיפום משפחתי, איתמר סוויסה ודור קומט עורכים ומפיקים, אביב שם טוב מנהל המכירות, דני תימור המנהל העסקי ואני רן לוי כותב ומגיש. אנחנו נשתמע בפרק הבא. להתראות. איתמר 50:07 איתמר תגיד, איפה רן? איתמר 50:09 תקשיב נראה לי הוא שטף את עצמו באסלה לפני איזה חצי שעה, אני כבר עומד פה מחכה לשירותים, אני כבר לא יודע מה לעשות. איתמר 50:18 נו מה אני אעשה אני חייב אותו, אני חייב שהוא יקליט לי פרסומות. איתמר 50:21 אתה יודע מה? יש לי רעיון מה יוציא אותו. איתמר 50:24 רן בוא, גיל חובב הביא עוגת שוקולד עם קינמון! רן 50:33 עוגת שוקולד? איפה עוגת שוקולד?! וואו רן מה זה הריח הזה? אתה מסריח לגמרי. רן 50:42 עזוב בקטנה נו מה... מה בקטנה אתה לא מבין איך אתה מריח, אתה לא מריח את זה? אני שם דאודורנט הכול בסדר ואיפה העוגה? תגיד איפה היית עכשיו? בביוב? בוא בוא כנס שנייה פנימה חזרה... מה פנימה? כן כן כנס בפנים... אההההה בלי נוקס לא היה קורה!
        ]]></content:encoded>
    </item>
    
</channel>
</rss>