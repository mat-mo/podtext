<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
    <title>פודטקסט</title>
    <link>https://mat-mo.github.io/podtext</link>
    <description>Transcripts for my favorite podcasts</description>
    <language>en-us</language>
    <atom:link href="https://mat-mo.github.io/podtext/rss.xml" rel="self" type="application/rss+xml" />
    <lastBuildDate>Wed, 28 Jan 2026 03:06:17 -0000</lastBuildDate>
    
    
    <item>
        <title>[עושים היסטוריה] 320: ההיסטוריה של האינפלציה, ש.ח.</title>
        <link>https://mat-mo.github.io/podtext/episodes/vshym-hystvryh/vshym-hystvryh-320-hhystvryh-shl-hynpltsyh-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-320-hhystvryh-shl-hynpltsyh-sh-kh.html</guid>
        <pubDate>6 ביולי 2020</pubDate>
        <description>Transcript for [עושים היסטוריה] 320: ההיסטוריה של האינפלציה, ש.ח. from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 321: על שביטים ומטרי מטאורים</title>
        <link>https://mat-mo.github.io/podtext/episodes/vshym-hystvryh/vshym-hystvryh-321-l-shbytym-vmtry-mtvrym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-321-l-shbytym-vmtry-mtvrym.html</guid>
        <pubDate>15 ביולי 2020</pubDate>
        <description>Transcript for [עושים היסטוריה] 321: על שביטים ומטרי מטאורים from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] מארחת: זיהוי דיבור\עתיד החינוך - פרופ' עמי מויאל</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-zyhvy-dybvr-tyd-hkhynvk-prvp-my-mvyl.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-zyhvy-dybvr-tyd-hkhynvk-prvp-my-mvyl.html</guid>
        <pubDate>22 ביולי 2020</pubDate>
        <description>Transcript for [עושים היסטוריה] מארחת: זיהוי דיבור\עתיד החינוך - פרופ' עמי מויאל from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה מהרפת, והפעם זיהוי דיבור ועתיד החינוך, שיחה עם פרופסור עמי מויאל. רשת עושים היסטוריה. עושים היסטוריה עם רן לוי. פרופסור עמי מויאל הוא מומחה לטכנולוגיות של זיהוי ועיבוד דיבור, הטכנולוגיה שבבסיס דברים כמו סירי באייפון, גוגל אסיסטנט באנדרואיד ואלקסה של אמזון. פרופסור מויאל החל את הקריירה שלו כחוקר באקדמיה, אבל בשלב מסוים הוא עבר להייטק, הוא עשה שם חיל עד לתפקיד של מנכ"ל חברת NSC, חברה שמפתחת מוצרים בטכנולוגיות זיהוי דיבור. לפני קצת יותר מעשר שנים, פרופסור מויאל עשה מהלך שאפשר להגדיר אותו כמפתיע מעט. הוא עזב את עולם ההייטק וחזר לאקדמיה, בתחילה כראש המחלקה להנדסת חשמל במכללת אפקה ומייסד ומנהל המרכז לעיבוד שפה במכללה, והחל מ-2014 כנשיא מכללת אפקה. השיחה שלי עם עמי אם כן התנהלה בשני מישורים שקשורים לשני הכובעים שהוא חבש בקריירה שלו. המישור הראשון הוא על טכנולוגיית זיהוי הדיבור עצמה. שוחחנו על ההיסטוריה של הטכנולוגיה הזו, על השינויים המפליגים שחלו בה בעשר השנים האחרונות, וגם על הפוטנציאל שלה, בעיקר בכל מה שקשור לרפואה. המישור השני של השיחה שלנו הוא התחום שהיום יותר מאי פעם קרוב ללבו של פרופסור מויאל, עתיד החינוך. לעמי יש ביקורת גדולה מאוד על מערכת החינוך הישראלית, מבית הספר היסודי ועד האקדמיה, ויש לו חזון מרתק ויוצא דופן לגבי עתיד החינוך ומה מערכת החינוך צריכה ולא צריכה ללמד, חזון שאותו הוא מנסה ליישם בשלוש השנים האחרונות במכללה שלו. אז אני מקווה שתיהנו מהשיחה עם פרופסור מויאל, אנחנו נשתמע מצידה השני. האזנה נעימה. איילת גוטליב טריינין 02:34 איך אפשר לדעת בוודאות שחברת השמה עושה עבודה מצוינת? אז הנה סיפור. לפני מספר שנים הצטרפה איילת גוטליב טריינין לסטארטאפ בתחום הסייבר סקיוריטי כסגנית הנשיא למשאבי אנוש. ואז ניגש אליי סמנכ"ל הפיתוח ואמר לי: איילת, את חייבת לעבוד עם מדולה. התחלתי לעבוד ובעצם הרגשתי שסוף סוף אני עובדת עם חברה שמבינה איזה מועמדים ומועמדות אני רוצה. צוות סופר אינטליגנטיות של מגייסות, קשר מאוד מאוד חזק איתן ועם הנהלת מדולה, והצלחנו באמת לעשות השמות וקיבלנו עובדים נפלאים. הסטארטאפ של איילת הצליח בגדול ונרכש על ידי חברה אמריקאית גדולה. איילת חיפשה את האתגר הבא בקריירה שלה. ואז קיבלתי כמה הצעות ואחת מהן הייתה בעצם ממייסדות מדולה שככה הגיעו למקום הזה שהן הבינו שהן ישמחו לצרף עוד מישהי לחברה. והיום איילת היא הג'נרל מנג'ר של מדולה. ההוכחה הטובה ביותר לשירות המעולה שמעניקה מדולה ללקוחותיה, הן לחברות המגייסות והן למועמדים ולמועמדות. מדולה מגייסת למגוון תפקידים טכנולוגיים כגון פיתוח, דאטה אנג'יניר, דאטה סיינטיסט, מדיקל, סייבר ועוד, בחברות ההייטק והסטארטאפים הכי מובילים שיש. בקרו במדולה דוט סיאו דוט איי אל והגישו את קורות החיים שלכם למשרות המוצעות. רן לוי 04:11 שלום לפרופסור עמי מויאל. אהלן. עמי מויאל 04:13 שלום לך ולמאזינים. רן לוי 04:15 תודה רבה שאתה מצטרף אליי. אז אתה באחד התחומים שעברו מהפכה, אולי אחת המהפכות הכי מדהימות שאני ראיתי ברמה הטכנולוגית ב-10 שנים האחרונות. עד לפני 10 שנים לדבר אל מחשב זה היה פנטזיה. ראינו את זה בסרטי מדע בדיוני, אחד מסימני ההיכר זה היה הקפטן עולה על הגשר של החללית ואומר שלום מחשב, כי זה היה מדע בדיוני. כשחלקת להדגים את המדע הבדיוני שאנחנו נמצאים בסיטואציה מדע בדיונית, זה היה. פתאום, לפני חמש שש שנים, כמעט בין לילה, החזון הזה התממש. זה נושא השיחה שלנו ובהמשך נדבר על החזון היותר רחב שלך לגבי עתיד החינוך בישראל ומעבר לזה. אבל בוא נתחיל בבסיס. קול אנושי. איזה מידע, איזה סוגי מידע אנחנו יכולים לחלץ מתוך הקול האנושי? עמי מויאל 05:08 כשאנחנו מדברים אחד עם השני בשיחת טלפון רגילה או כמו בשיחה עכשיו, הרבה מאוד מידע שכלול באות הדיבור ומנותח על ידי המוח האנושי מוצא החוצה בניתוח של המוח האנושי ומשמש אותנו. התוכן. אנחנו מדברים אחד עם השני, יש מילים, אנחנו מקבלים את התוכן ועל בסיס התוכן אנחנו מנהלים דיאלוג. אם אנחנו נדבר בטלפון כמה פעמים, אתה כבר תכיר את הקול שלי ואז כשאנחנו נרים את השיחה אתה מיד תזהה את הקול שלי. זאת אומרת מעבר לתוכן, הזהות של הדובר עצמו. ואם אני ממשיך בקצרה ובונה, השפה, הדיאלקט של השפה. אתה יודע, ארגוני ביון מאוד מעניין אותם לדעת איזה דיאלקט של השפה הערבית היה בשפה. הגיל. אפילו הגיל של הבן אדם. אתה יכול לעזור לי עם המדבר ממש מאפיינים פיזיים ממש. כן, ממש מאפיינים פיזיים. הגיל, רגש. כשאתה כועס, מסתבר שאתה כועס, כשאתה מאוהב, הקול שלך אחר לחלוטין. ובשנים האחרונות גם אני ממשיך עם הקו הפיזי שלך, גם סימנים למחלות שונות. למשל מורים שמדברים הרבה ומצטננים, הצרידות משפיעה על הקול. מחלות שונות בריאות, אפילו אלצהיימר ומחלות יותר קשות שלכאורה לא קשורות לתהליך של יצור הדיבור משפיעות על הדיבור שלנו. לסיכום הרבה מאוד מאפיינים באות הדיבור שאם אתה מפתח טכנולוגיה שמנתחת את אות הדיבור אתה יכול לקבל את זה בצורה טכנולוגית מה שהמוח האנושי שלנו עושה באופן טבעי לחלוטין בכל שיחה בין שני אנשים. רן לוי 06:52 עד כמה המידע הזה הוא מובהק? זאת אומרת, יש פה שני סוגים של מובהקויות אולי. אחד זה עד כמה המידע שמכיל הקול שלי הוא בוודאות של רן, זאת אומרת שקשה לזייף אותו או לחקות אותו, זה אחד. ודבר שני עד כמה הוא מובהק מזה שאתה אומר אוקיי אני רואה תופעה מסוימת, עכשיו אני יכול לשייך את זה לגיל או לחלופין לפשוט היה לי צונן, הצטננתי קצת. עמי מויאל 07:22 אוקיי, אז זה שתי שאלות שונות עם אותו בסיס. אני אתחיל עם הראשונה שמתייחסת לעד כמה זה מאפיין נניח את האדם האנושי הספציפי. אז לפני הרבה שנים עשיתי ייעוץ קצת למז"פ במשטרת ישראל וראינו דגימות קול של טוביה צפיר מחקה את יצחק רבין. דוגמה פנטסטית. כן. אז בניתוח במחשב זה היה מובהק ברור לחלוטין שזה לא יצחק רבין כי החיקוי של טוביה צפיר לא היה רק הקול אלא היה דברים מסביב. אז כן, יש מאפיינים ברורים לחלוטין לקול של האדם. הבעיה היא שהקול של האדם משתנה עם הזמן, עם מצב הרוח, עם מחלה, חורף, קיץ. לדוגמה אני אבקש ממך להגיד משפט מסוים שלוש פעמים במהלך היום ואני אראה לך אותו על המחשב. אפילו אתה בעין לא מקצועית, אבל לא אתה מקצועי כי אתה מהנדס חשמל, אתה תוכל לראות שיש הבדלים. אות הדיבור הוא תהליך אקראי שהוא משתנה. אבל עדיין יש פאטרן, יש דפוס שמאפיין אדם באופן ספציפי. עכשיו השאלה שנגזרת מזה אם רוצים לעשות בזה באמת שימוש מסחרי או אפליקטיבי זה מה אחוזי הזיהוי. אז יש אפליקציה שנקראת ספיקר וריפיקיישן, אימות דובר, שבה אתה מדבר והמערכת צריכה להגיד אם אכן זה אתה. זה מגיע למספרים שנושקים ל-99% זיהוי. עכשיו נשאלת השאלה באיזה מקומות אפשר להשתמש ב-99% זיהוי ובאיזה מקומות אי אפשר להשתמש ב-99% זיהוי. בשיגור טילים ממטוס מטוייס שצריכים לזהות אם זה כן הוא או לא שנתן פקודת שיגור טילים, אני מניח ששם אתה רוצה יותר מ-100% וריפיקיישן. מקומות אחרים זה קצת יותר נוח. אז אני מכניס פה את האלמנט של השימושיות. אבל זה מגיע למספרים מאוד מאוד יפים. החלק השני של השאלה שלך עסק יותר בדפוסים שהם לא מאפיינים את האדם הספציפי אלא מאפיינים תופעות. פה הגישה כבר היא אחרת לחלוטין. מדובר פה כבר על אפיון סטטיסטי. למשל שאתה רוצה נגיד שאתה רוצה רק להחליט אם הבן אדם חולה בשפעת או לא חולה בשפעת. אז מה שעושים זה לוקחים 1000 חולי שפעת ו-1000 אנשים שהם לא חולים בשפעת, בונים לכל אחד מהם מודל ואז בא אדם חדש שאין לך מידע לגביו, הוא מדבר והמערכת מסווגת אותו לחולה או לא חולה. גם פה אחוזים בהחלטת סיווג של אחד משניים כשיש לך מספיק דאטה לאימון אתה יכול לאפיין קלאסס כאלה של גיל, שפה, מחלה ברמה של הרבה הרבה מעבר ל-90%. עכשיו אני חייב לחדד וזה יחזור כחוט השני לאורך השיחה, לא הכל זה אחוזי זיהוי. אני מכרתי מערכות של זיהוי דיבור עם 40% זיהוי. תלוי מה רוצים להשתמש בזה. ותלוי אם יש אלטרנטיבה. אתה יכול לעשות שימוש במערכת שיש לה 40 או 50% זיהוי כשיש לך הררי דאטה שאף אחד לא יכול לשמוע אותם זה פשוט חסר סיכוי להפעיל אלפי אנשים לשמוע ואתה מוכן להסתפק ב-50% זיהוי כי אתה תמצא דאטה ב-50% שבאלטרנטיבות אחרות לא תמצא אותו בכלל. אז כן, לסיכום יש פאטרנים ויכולת הזיהוי הרבה מעבר ל-90% גם ברמת הפאטרן שהוא נורא אישי וגם ברמת הפאטרן שהוא מאפיין תופעה. רן לוי 10:50 אז פתחתי את השיחה שלנו בזה שאמרנו מהחוויה האישית שלי פתאום בחמש שש שנים האחרונות הייתה קפיצה קוונטית ממש באיכות זיהוי הדיבור. תן לנו קצת מושג ככה על איך השתנתה טכנולוגיית זיהוי הדיבור לאורך השנים. עמי מויאל 11:04 אוקיי אני אעשה, אבל אני רוצה רק להקדים ולהתייחס להערה שאני לא אשכח. זה לא שבאיזושהי נקודה בזמן הייתה פריצה טכנולוגית, זה תמיד אסופה של דברים ביחד. כוח המחשוב הלך וגדל, צריך הרבה מאוד מחשוב. הזיכרון נעשה, העלות של זכרונות במחשב הוזלה. הנושא של הכניסה של הקלאוד. היכולת לאסוף אלפי דוברים בבת אחת כדי לאמן את המערכות. אבל בעיקר בעיקר לפני קרוב לעשור הכניסה של ענקי הטכנולוגיה לתחום הזה. ברגע שאפל שמה את סירי ומייקרוסופט הצטרפה וקורטנה, ברגע שענקי הטכנולוגיה החליטו שזיהוי דיבור זה הטרנד הבא זה קרה. אבל בוא כפי שאמרת נסתכל אחורה. אני חושב שזיהוי דיבור התחיל לפני למעלה מ-50 שנה במעבדות של IBM. הגישה הקלאסית אמרה זה מונח שנקרא פאטרן רקוזנישן, זיהוי צורות. זה התחיל מבעיות נורא פשוטות, לנסות לזהות ספרה. הרי יש לך מקשים במוקדי השירות, תקיש 0, 1, 2, 3. הבעיה הכי פשוטה הייתה לנסות במקום ללחוץ על מקשים לזהות ספרה מ-0 עד 9. זאת אומרת בעיה פשוטה של לזהות אמירה של מילה מבודדת. רן לוי 12:27 איך ניסו לפתור את זה? זאת אומרת הקליטו הרבה הרבה אנשים שאומרים את הספרה ועכשיו אמרו למחשב אוקיי אם זה נראה דומה לפאטרן הזה סימן שזה ספרה. עמי מויאל 12:36 אוקיי אז היו שתי גישות. האחת שנקראת ספיקר דיפנדנט, גישה תלויה בדובר. כל דובר לפעמים גם על המכשיר הסלולרי שלו או על מכשירים אחרים התבקש לחזור על כל ספרה פעמיים או שלוש ואז אומן מודל לכל דובר ספציפי על המכשירים שלו. לזה יש חיסרון כי כל אחד צריך לאמן וכל פעם שאתה מחליף מכשיר אתה צריך לאמן מחדש. אז הלכו עם הזמן לדור הבא שנקרא ספיקר אינדיפנדנט ספיץ' רקוזנישן, זיהוי דיבור לא תלוי בדובר. כדי לא להיות תלויים בדובר אני חוזר לשאלה הקודמת שלך צריך לאמן מודל לספרה אפס. לאמן מודל לספרה אפס וזה משהו שנקבע כבר אז וזה נמשך עד היום, צריך אוכלוסייה מייצגת. צריך הרבה מאוד דוברים סתם לצורך נקודת העבודה 1000 דוברים, חצי גברים חצי נשים בכל הגילאים בערוצים שונים בסלולר בטלפון. זה נקרא אפיון של מידול סטטיסטי רחב ואז בגישה השנייה אספו אלפי דוברים לכל אחת מהספרות, אימנו מודל ואז המודל הזה אפשר היה להפיץ אותו לכל המכשירים בעולם ואף אחד לא היה צריך לאמן. רן לוי 13:52 אבל זה דורש בעצם פר שפה פר ספרה המון המון המון איסוף מידע מתאים. עמי מויאל 13:59 נכון פר מילה בשפה. רן לוי 14:01 מה שבאמת גרם לזה שכשמדובר בעברית במבטא או סליחה באנגלית במבטא ישראלי כנראה אין הרבה דוגמאות ולכן זה לא עבד. עמי מויאל 14:08 נכון גם אף אחד לא טרח לאסוף כי כל אחד רצה לדאוג לשפה שלו. אז זה התחיל באמת מזיהוי של מילים מבודדות במילונים קטנים. זו הבעיה הכי פשוטה. זה התחיל מזיהוי דיבור תלוי בדובר, הבינו את הבעיות עברו לזיהוי דיבור לא תלוי בדובר. אבל אז נוצרה הבעיה כפי שאמרת שצריך לאסוף כמויות עצומות של דאטה וכל פעם שנכנסת מילה חדשה למילון צריך לאסוף וזה תלוי בשפה. הדור השלישי של הטכנולוגיה אמר, התזה הייתה שאנחנו הולכים לזיהוי דיבור מבוסס פונמות. בכל שפה יש כמה עשרות יחידות בסיסיות כמו התנועות א, ה, אי, העיצורים ב, ו, ג. רן לוי 14:51 אבני הבניין שמרכיבים את המילים. עמי מויאל 14:53 כן אבני הבניין שמרכיבים את המילים שמרכיבות את המילים זה בדרך כלל כמה עשרות. ואז הגישה אמרה בואו נמדל את אותם אבני הבניין באותה גישה. נאסוף אותם מהרבה מאוד אנשים, נעשה מידול סטטיסטי אבל לפחות זה יהיה פעם אחת לשפה. לא נצטרך כל פעם לאסוף לכל מילה חדשה את אסופת המידול הסטטיסטי שלה. ואז באמת הדור השלישי בהתפתחות של הזיהוי דיבור היה מידול מבוסס פונמות. ואז ברגע שיש לך מידול של הפונמות האלה אתה למעשה יכול למדל כל מילה בשפה על ידי סדרת פונמות. ואז נוצר משהו שנקרא לקסיקון ואז הבלשנים התחילו להיות מאוד מאוד מעורבים בתחום של הזיהוי דיבור כי התחלנו לדבר על מידול אקוסטי, על בנייה של מילים כרצפים של פונמות. עברנו מלדבר על מילונים קטנים של 10 מילים למילונים בינוניים של מאות ואלפי מילים. רן לוי 15:53 זה באמת עבד ברמה המעשית? אתה יכול לקחת את הפונמות האלה ולהרכיב מהם כל כמעט כל מילה שבן אדם אומר? כי זה נשמע לי קצת פשטני מדי לחשוב ככה על הדיבור האנושי לא? עמי מויאל 16:07 כן זה ככה. זה ככה. זה ממש ככה כי הפונמות האלה מתערבבות. זאת אומרת שאני אומר 'אחד', זה לא שאני אומר א-חד. 'אחד'. זה קצת שונה. אוקיי אז בהתחלה באמת המידול מידל כ-40-50 פונמות בכל שפה שנקראות מונופונס. זאת אומרת פונמה שלא תלויה בהקשר. אז הבסיס לקחת את הפונמות האלה, לקחת טבלה שנקראת לקסיקון שזה רשימת המילים שמורכבת מסדרות של פונמות ובליבל היותר גבוה גם שוחר עוד אילוץ. עד אותה נקודה בזמן זוהו רק מילים מבודדות, אבל אנחנו רוצים לזהות רצף של משפט עד כדי לתמלל את כל השיחה שאני ואתה עושים עכשיו. ואז גם נעשה שימוש במודל הלשוני. המודל הלשוני שוב בא לא מעולם הזיהוי דיבור, זה בהשאלה בעבודה עם העולם הבלשני או העולם השפתי ניתוח השפה. הוא נותן את ההסתברויות מעבר בין המילים. אז ככה נוצרה הגרסה הראשונה. ואז ראו שהביצועים לא מספיק טובים והלכו וחקרו למה ונגעו בנקודה המצוינת שאתה העלית שבאמת פונמה מסוימת בסביבות של הקשרים שונים באותה מילה או ברצף של מילים האפיון שלה הוא קצת אחר. ואז התקדמו ממונופונס ממידול של פונמה אחת בודדה בשפה בכל שפה נגיד 40-50 פונמות לטריפונים. למשל לפונמה 'א' בנו למודל כשכל פעם יש פונמה אחרת לפני ופונמה אחרת אחרי ואז יש תהליך מאוד מורכב שבוחר את אלפי הטריפונים המיטביים בשפה. ואז המידול שנקרא המידול האקוסטי ברמת הבסיס למטה של הפונמות התרחב מ-40-50 פונמות לאלפים. וככל שאתה מגדיל את מספר הפונמות הדיוק הולך וגדל. לכן קשרתי את זה קודם לכן לעלייה ביכולות של כוח המחשוב לכניסה של ה-GPUs לכוח מחשוב על הקלאוד שאתה יכול להשתמש בו. כוח המחשוב מאוד מאוד האיץ את ההתפתחות וזה לאו דווקא התפתחות ביצועית טכנולוגית של אלגוריתם ופה אני זוכר קוריוז. לפני כ-10 שנים אירחתי במכללת אפקה את מי שהיה ממונה על הזיהוי דיבור בגוגל דוקטור מייק כהן ואני לא אשכח משפט שהוא אמר: שיש לו הרבה מאוד אנשים והרבה מאוד משאבים אבל אם הוא מסתכל שנה אחורה כמה תרמה ההתפתחות האלגוריתמית לשיפור הביצועים וכמה תרם עצם זה שיש לו יותר דאטה יותר מחשוב יותר זיכרון יותר אמצעים שהם לא פיתוח אלגוריתמי הוא אמר זה היה equal. זה היה equal. התשתיות מסביב אפשרו לי לקבל שיפור ביצועים ממש משמעותי שהוא שווה לשיפור ביצועים שהמוחות החושבים אצלי פיתחו. רן לוי 19:01 אבל בעולם של עיבוד תמונה וזיהוי פרצופים דיברו על זה שהכניסה של הטכנולוגיה הבאה שאולי נדבר עליה של רשתות נוירונים עשתה כן איזשהו סוג של קפיצה מאוד דרמטית. זאת אומרת ממש ראו את זה בתוצאות של תחרויות בינלאומיות וכדומה שהשיפור בזיהוי התמונה קפץ בעשרות אחוזים בתוך שנה שנתיים ספורות מה שהיה לוקח המון שנים. בעולם עיבוד הקול זאת אומרת זיהוי דיבור זו לא הייתה קפיצה כזאת חדה זה היה הדרגתי השיפור? עמי מויאל 19:37 אותו דבר אבל אי אפשר להתייחס רק לכניסה של הרשתות נוירונים. זה לא רק זה. רן לוי 19:46 מיד נמשיך להאזין לשיחה עם פרופסור מויאל אבל קודם לכן אני רוצה לעשות הפסקה קצרה לצורך הסבר ויישור קו מכיוון שבהמשך השיחה אנחנו צוללים לעומקן של רשתות נוירונים מלאכותיות והיתרונות והחסרונות שלהם ואני מניח שלא כולם בקיאים ברעיונות ובמושגים שיעלו בשיחה. אז בואו נאמר כמה מילים על רשתות נוירונים מלאכותיות. נוירון, תא עצב בעברית, הוא התא הבסיסי במערכת העצבים שלנו ובפרט במוח שלנו. נוירון מקבל אותות חשמליים מנוירונים אחרים, מבצע עליהם חישוב פשוט כלשהו, למשל חיבור או חיסור, ופולט אות חשמלי במוצא שלו. נוירון מלאכותי הוא מכונה אלקטרונית שעושה בגדול את אותו הדבר. אם תחשבו על זה, הנוירון כמכונה הוא מכונה די פשוטה. החישובים שנוירון בודד יכול לבצע הם מוגבלים מאוד ובטח ובטח ביחס למעבדים למשל שחיים במחשבים ובטלפונים שלנו. אבל בדיוק כמו שקורה במוח שלנו, העוצמה של הנוירונים מתגלה במלואה כשמחברים המון מהם, מיליונים, מיליארדים של נוירונים לרשת אחת גדולה. כשמדובר ברשתות של נוירונים מלאכותיים, מקובל לתאר את הרשתות האלו כאוסף של שכבות. בכל שכבה יש כמה נוירונים והנוירונים האלה מקבלים כקלט את האותות שיוצאים מהשכבה הקודמת והפלט שלהם הוא הקלט של הנוירונים בשכבה הבאה. למה זה ככה? אני מניח שזה בעיקר מכיוון שלנו כבני אדם שמתכננים את הרשתות האלו קל יותר להתמודד עם המורכבות של מיליוני נוירונים עם מיליארדי חיבורים ביניהם אם אנחנו מסדרים את הנוירונים האלה בשכבות מוגדרות שלכל אחת מהן יש תכונות ספציפיות במקום להתמודד עם ספגטי מטורף של מיליארדי חיבורים שאין להם מבנה מוגדר. כשיש המון שכבות כאלה, מאות ואלפי, אנחנו אומרים שרשת הנוירונים המלאכותית שלנו היא עמוקה, או באנגלית Deep Neural Network, DNN. אחרי שמחברים את כל הנוירונים בשכבות השונות אלו לאלו, מתחילים להזרים דרכם מידע - טקסטים, תמונות, סרטוני וידאו, דגימות קול, כל מה שרוצים, כשהמטרה היא שהמערכת תלמד לעבד את המידע הזה ולחלץ ממנו את הדברים שמעניינים אותנו. למשל שהמערכת תהיה מסוגלת לזהות שהאדם בתמונה הוא רן ולא מישהו אחר. תהליך האימון הזה דורש בדרך כלל כמויות גדולות מאוד של מידע, מה שנקרא ביג דאטה, אבל אם הוא עובד, התוצאות שמפיקות המערכות האלה הן באמת פנטסטיות. זו הסיבה שבשנים האחרונות אנחנו רואים קפיצה אדירה בכל מה שקשור לזיהוי פרצופים, עיבוד תמונה, תרגום משפה לשפה ועוד המון תחומים שנכנסים כולם תחת השם הכולל של בינה מלאכותית. אם מעניין אתכם לשמוע עוד על רשתות נוירונים ומהפכת הבינה המלאכותית, נגעתי בנושא הזה בשני פרקים של עושים היסטוריה, כל אחד מזווית אחרת: פרק אחד על Deep Learning והשני על Deepfakes. זהו, אני מקווה שנתתי לכם מספיק רקע כדי להבין את הקטע הבא בשיחה שלי עם עמי. בואו נמשיך להאזין. עמי מויאל 23:14 תראה ראשית רשתות נוירונים נמצאות בשיח לדעתי מאז שאני עשיתי דוקטורט, למעלה מ-25 שנה. יש פריחה ועדנה מחודשת לרשתות הנוירונים עכשיו בעיקר בשל היכולת של העיבוד. והמודל הזה נלקח לעולם הזיהוי דיבור כמו שהוא נלקח לעולמות של אינטליגנציה מלאכותית בהרבה מאוד תחומים על מנת למדל את אותה פונמה שמניתי קודם. אז יש פה מודל לשוני, מתחתיו יש לקסיקון של מילים, מתחתיו יש מידול של פונמות שהם בדרך כלל טריפונים על ידי DNNים. זה הרשת... DNNים זה אותם רשתות נוירונים מלאכותיות. סליחה, Deep Neural Networks, כן. בעולם למידת המכונה, עולם למידת המכונה יש בו יכולות של מכונה ללמוד ויש מונח שנקרא Deep Learning, למידה יותר עמוקה שנשענת על DNNים, Deep Neural Networks, אלה אותן רשתות נוירונים. אז זאת כל השכבה מלמטה עד למעלה של הזיהוי דיבור ואם אתה רוצה להשלים את התמונה רשתות הנוירונים הן עובדות על וקטור, לוקחים את אות הדיבור נגיד אני מדבר שנייה, חותכים את זה לפיסות קטנות שנקראות מסגרות בסדר גודל של 20 מילי שניות, בערך 50 פיסות כאלה ועושים תהליך עיבוד שנקרא מיצוי מאפיינים, מנסים למצות את המאפיינים שהם בבסיסם ספקטרליים מבוססים על התדרים שיש באות הדיבור. זה מומר לוקטור ומשם מתחילה כל השרשרת. רן לוי 24:50 אז בעצם רשתות הנוירונים האלה החוזקה שלהם ביחס לטכנולוגיות הקודמות שפחות יש צורך להזין אותם, זאת אומרת פחות יש צורך להגדיר במדויק מה אנחנו רוצים שהמערכת תעשה אלא כשמכניסים את המידע המערכת יכולה ללמוד לבד חלק מהמילים או חלק מהמאפיינים האלה. אני מסביר את זה בצורה הנכונה? עמי מויאל 25:12 כן ואני ארצה למנות את היתרונות ואת החסרונות של הדבר הזה. אנחנו הגענו למצב שיש קופסאות שחורות סגורות שיודעות לקבל דאטה ולשרך מודל. וזה אז אתה צודק במה שאמרת. נכון נותנים דאטה מאמנים מודל מקבלים תוצאה וזה יכול להיות טוב למפתחי אפליקציות שלא נכנסים לטכנולוגיה והם רוצים לקבל קופסה שחורה איזה Blackbox עם API עם ממשק ואז או מאמנים להם בפאזה אחת או מאמנים את הרשתות נוירונים אבל אחרי זה גם כשאתה משתמש בזה בפעולה הרשת נוירונית נותנת לך הסתברות. מהרגע שאימנת אותה היא נותנת לך אישית. אומרת לך בהסתברות כזו וכזו הבן אדם אמר את המילה הזאת והזאת. נכון בדיוק. אז זה שיש קופסאות שחורות שהן מחויגות ומסודרות עם רשת בפנים זה בסדר לשימוש של מפתחי אפליקציות. אבל אני מוצא את זה קצת פחות טוב שאנשי אלגוריתמים המילייה שאני בא ממנו כבר לא פחות בקיאים בדיטייל של הדיטייל של ה-DNNים. כי רשת נוירונים היא נורא מורכבת ויש בה הרבה מאוד פרמטרים לחיול. מספר הנוירונים, מספר השכבות, קריטריונים פנימיים של החלטה המון אלגוריתמיקה וגם לא מעט מתמטיקה. ומניסיוני ראיתי שלפחות נכון להיום הרשתות האלה כדי לקבל תוצאות מיטביות בדיסציפלינות שונות צריך לכוונן את הרשת אחרת. בראייה ממוחשבת, בעיבוד תמונה, בזיהוי דיבור, בקלאסיפיקציה של אבחון של תמונות רפואיות צריך לעשות תהליך של חיול קצת אחר. עכשיו נכון לרשתות האלה יש מנגנוני חיול מעצמם. אם אתה נותן לו דאטה הוא עובד באופן איטרטיבי, הוא מאמן מודל עושים זיהוי מנתחים את השגיאות ומשפרים את המודל. ישנו תהליך איטרטיבי של למידה עצמית אבל עדיין יש כל מיני פרמטרים קשיחים שיש בהם התערבות אנושית. הזכרת הכי פשוט כמה שכבות אנחנו רוצים במודל כזה? כמה נוירונים בכל שכבה? נכון. אז הדברים האלה בדרך כלל עושים לא מעט ניסויים וקובעים את נקודת העבודה. אין עדיין אלגוריתמיקה שמאפשרת באופן עצמי למערכת לקבוע לעצמה את הכל. דרך אגב אני מאמין שזה יגיע. אז יש פה טריידאופים. מישהו בשכבת פיתוח... עכשיו זה נורא תלוי איפה אתה נמצא ב-Value Chain של הפיתוח. אם אתה מפתח אפליקציה אז אתה באמת רוצה קופסה שחורה מוכנה שחוקרים ומדענים טיבו אותה. אבל אם אתה יותר מפתח אלגוריתמים ועוסק במו בסיסי, אני חושב שמן הראוי שהמהנדסים היום גם ידעו לרדת לביטים למטה לאלפא ולביתא ולנוסחאות של הרשת נוירונים. רן לוי 28:00 אוקיי שזה כבר נחשב הרבה יותר קשה. זאת אומרת מי שמתעסק בעולם הזה בדרך כלל הקונצנזוס הוא שמעט מאוד אנשים באמת מסוגלים כמו שאמרת לעשות את החיולים ואת ההחלטות הפרמטריות האלה בצורה טובה. זה רמה אחת מעל כולם. עמי מויאל 28:15 בסדר אבל אני רוצה שהמאזינים שלנו לא יירתעו מזה. בד בבד יש לזה שני שיקולים שכדאי לקחת בחשבון. זה מדהים, זה יפה, ואותם מומחים שיודעים לעשות את זה רמות השכר שלהם מטורפות לחלוטין. רן לוי 28:29 אז הנה קיבלתם מוטיבציה ללכת ללמוד את התחום למי שלא שמע על זה. למרות שאני חושב שבעולם הטכנולוגיה זה אחד הבאזים הכי חמים בשנים האחרונות. כל סטארטאפ שעושה מכונת קפה היום צריך Deep Learning בפנים כדי שזה יעבוד. עמי מויאל 28:43 חד משמעית וזה כבר לא הפך להיות דיסציפלינה, זה הפך להיות אינייבלר, זה הפך להיות איזושהי טכנולוגיה מאפשרת שמשתמשים בה בכל התחומים. רן לוי 28:53 כשאתה דרך אגב חווית בפעם הראשונה נגיד לדבר אל סירי או לדבר אל גוגל אסיסטנט וכדומה מבחינתך זה היה אה טוב זה ברור שזה יעבוד ככה או שזה באמת היית וואו זה טכנולוגיה יש פה פריצת דרך? עמי מויאל 29:08 תראה כמי שעוסק הרבה מאוד שנים בתחום הזה אני מבחין בין תוצאות שמקבלים במעבדה לבין דפלוימנט אמיתי בשטח. זה עולמות אחרים לגמרי. אני יכול להראות במעבדה 95% זיהוי על דאטה בייס שאני בניתי. יופי לכתוב מאמרים, לעשות, לתת הרצאות. אבל לצאת לשטח זה סיפור אחר. לצאת לשטח זה אומר שאנשים יתקשרו למערכת כשהם נוהגים ברכב עם רעש של מנוע. הם ידברו למערכת ממרחק של שלושה מטרים. הם יקחו את המערכת למקרי קצה שבכלל במעבדה לא עשו את זה. ואני עברתי לא מעט דוגמאות. אדם שמדבר למערכת והבן שלו מדבר מאחורה, הכל משתנה. אנשים שמדברים בעברית ומשתמשים במונחים משפות אחרות. זאת אומרת המעבר מעולם המעבדה הענקי כמה שאתה חושב שהוא סטטיסטי ומייצג אותו טוב לדפלוימנט האמיתי בשטח זה אף פעם לא... זה עולמות אחרים לחלוטין. לכן אני מודה כשפאל שמו את סירי ואני דיברתי עם האייפון בין אם זה באנגלית או בין אם זה בעברית בהמשך זה בהחלט מעורר הערכה. רן לוי 30:19 אז הדפלוימנט היה כאילו באמת פריצת דרך? עמי מויאל 30:23 מבחינתי כאיש מקצוע מעורר הערכה. זאת אומרת יש לי מה להגיד על זה אבל זה מעורר הערכה. זו התקנה רחבה על כל סלולר זה עומס. זה זיהוי שפה מלאה לא מוגבל במילון דיבור ספונטני. יפה, מכובד ברמת הביצוע ואחרי זה זה הלך והשתפר כי אתה יודע הם מתקינים מערכות הם דוגמים את הדיבור וזה כל הזמן הולך ומשתפר. רן לוי 30:46 מעניין שדווקא אפל שהייתה חלוצה עם סירי בהצלחה הראשונית הזו, דווקא היא נתפסת בשנים האחרונות כמישהי שקצת נשארה מאחור בתחום הזה וגוגל וחברות אחרות קצת ככה עקפו אותה בסיבוב. כנראה שאולי הם לא השקיעו כנראה את מה שהם היו צריכים להשקיע אני מניח. עמי מויאל 31:04 תראה בדרך כלל הצוותים שעוסקים בתחומים של עיבוד שפה ודיבור זה הרבה מאוד אנשים. זה עשרות אם לא מאות אנשים. זה פיתוח טכנולוגי שצריך להשקיע בו לאורך זמן. אבל אני חושב שכל ענקי הטכנולוגיה נכנסו פנימה. תשמע אמזון, אמזון מגייסת בשנים האחרונות אנשים בתחום הדיבור. כל ענקי הטכנולוגיה פיתחו לעצמם קבוצות. ואתה יודע זה ממש ממש מעניין כי אם אני מסתכל על ההתפתחות של הזיהוי דיבור נגיד ב-20 שנים האחרונות, זה התחיל באמת מסטארטאפים שאני הייתי באחד מהם ב-NSC, סטארטאפים מסביב לעולם של זיהוי דיבור. אחרי זה חברת ניואנס הגדולה בארצות הברית קנתה כמעט את כל הסטארטאפים בעולם. באמת? אתה מכיר את הסיפור הזה? לא. אז חברה גדולה שעדיין קיימת בשם ניואנס מארצות הברית ממש רכשה באופן אגרסיבי סטארטאפים בעולם של הזיהוי דיבור בכל העולם. ואז היה טרנד חדש של Open Source, Open Source בזיהוי דיבור 1, 2, 3, 4 יש כבר כמה שאתה יכול להשתמש בהם. בהתחלה לצרכים מחקריים ואחרי זה גם לצרכים של דפלוימנט. זאת אומרת זה היה חברות קטנות, נבלעו כולם, הלכו ל-Open Source. עכשיו כל הג'איינטס כל הענקים הטכנולוגיים כל אחד החליט שהוא בונה לעצמו את קבוצת הזיהוי דיבור שלו. מאוד מאוד משמעותי כשיש לך למעשה בחוץ תוכנות של Open Source שאתה יכול להשתמש בהם. אז לכולם יש. גוגל לכולם יש. רן לוי 32:33 דרך אגב לכם יש מרכז מחקר באפקה שתכף נדבר עליו. אתם משתמשים בכלים של Open Source שם או שאתם מפתחים משהו in-house? עמי מויאל 32:44 אני מבחין בין שתי נקודות. רגע אני רוצה להשלים את הנקודה הקודמת. אתה יודע שהאוניברסיטאות בצפון אמריקה ריקות ממומחים לזיהוי דיבור? למה? התעשייה האמריקאית לקחה את כולם. פשוט חטפו אותם. חטפו אותם במקסימום ברמות שכר מטורפות לחלוטין. הם מקסימום אומרים להם בואו תעבדו ארבעה ימים ותהיו יום אחד פרופסורים באקדמיה תלמדו. מתחילים להיווצר מודלים שאני מאוד מאוד אוהב של אנשים שיושבים עם רגל אחת באקדמיה ורגל אחת בתעשייה. זה בונה דה פקטו מה שתכף נדבר עליו על המודל של הרצף החינוכי והקשר בין האקדמיה לתעשייה. רן לוי 33:18 דווקא ציפיתי שתגיד שאתה מתעצבן על זה. גונבים לך את המוחות מהאקדמיה. גונבים לך. עמי מויאל 33:23 מצד... ברגע שהדבר הזה יקרה אני אוכל גם להציע לאנשי תעשייה להיות אנשי סגל אצלי זה דואלי. זה לא חד כיווני. ואז זה ווין-ווין לכולם. לאקדמיה לתעשייה ובעיקר לחינוך של המהנדסים. ברגע שעושים את זה זה לגיטימי ויש לזה אוקיי ואני רוצה לנצל את זה שזה יהיה דואלי זה לא רק צד אחד. אבל אתה יודע אי אפשר להילחם בכוחות השוק זה זה. מספר המומחים בזיהוי דיבור בעולם הוא נורא נורא קטן. שיתנו בנפיט גם לחינוך של המהנדסים וגם לתעשייה מצוין זה בסדר גמור. רן לוי 33:54 אז אני חושב שעכשיו בדיוק זה מוביל אותנו לנושא הזה של חינוך ובוא נגיד היישומים העתידיים של הטכנולוגיה הזו ובמסגרת התחקיר שערכתי כדי לקרוא עליך ועל פועלך נתקלתי בשיחה שלך ב-2017 לפני ארבע שנים מהיום שאנחנו מנהלים את השיחה כאן עם אהרון ברנע שבה אתם מנהלים שיחה על זיהוי דיבור ומה אפשר לעשות ואז אתה אומר משהו בסגנון כן אפשר בעתיד יהיה לזהות מחלות מסוימות. עכשיו ב-2017 מי חשב על קורונה? זה לא היה בכלל על המפה. והנה אנחנו שומעים על שיתוף פעולה מעניין של מכללת אפקה בדיוק על מה שדיברת עם אהרון ברנע לפני ארבע שנים. בוא תספר לנו קצת על זה. עמי מויאל 34:37 נכון אני זוכר את השיחה עם אהרון ברנע ובאמת מה שאמרתי לו אז כשקצת הפלגנו במחשבות בחלומות ובפנטזיות שאני רואה בעיני רוחי שבעוד X שנים ולא מניתי את ה-X אמרתי אני לא יודע זה יקרה אני לא יודע אם זה יהיה עוד 10 או עוד 15 שנה אבל זה יקרה אנחנו נדבר בסלולר אחד עם השני וברקע תהיה תוכנה שתנתח את הקול שלנו וכשנסיים את השיחה אם התוכנה תהיה סבורה שהכל בסדר לא קרה שום דבר אז היא תמשיך לנתח את הקול שלנו אבל אם היא תגלה שהיה איזשהו שינוי בקול שלנו יחסית לקול שלנו שהיא כבר מכירה לאורך שנים היא תשלח לנו הודעת SMS מאוד מאוד עדינה ולא מפריעה ולא מעוררת פאניקה: תקשיב הקול שלך בארבע שיחות האחרונות לא נשמע לי בסדר תקפוץ לרופא. מתוך איזושהי תפיסה שעיבוד הדיבור שלנו יתבצע באופן קבוע על הסלולר והוא יעזור באבחון מקדים של מחלות. אז נכון אמרתי את זה כבר ב-2017 לאהרון ברנע וזה נשמע כזה חללית עתידנית. ונקפוץ לחלק השני של השאלה שלך לספר מה קורה בימים אלה. עם פרוץ משבר הקורונה בסוף פברואר תחילת מרץ פנה אלינו משרד הביטחון הישראלי מפאת. אני חושב שזה היה בעיתונות דיברו על הקמה של סיירת קורונה כמה פרויקטים ברמה הלאומית שיכולים לסייע בהתמודדות עם הקורונה באספקטים שונים. באבחון, בריפוי, באספקטים שונים. פנו אלינו ואנחנו ממש נענינו באופן מיידי וכל המרכז לעיבוד שפה במכללת אפקה נרתם לפרויקט. המשימה היא לנסות לאבחן הדבקה בקורונה בשלבים המאוד מאוד מוקדמים של ההדבקה על מנת לעצור את שרשרת ההדבקה. ואז נכנסנו לשיחות מוצאות עם רופאים בבתי חולים שיבא, בילינסון, בילינסון כולל השרון ששם היו מאושפזים חולי הקורונה. שיחות מדהימות כי הרי אנחנו טכנולוגים אנחנו מבינים בעיבוד דיבור ובאינטליגנציה מלאכותית אז באו הרופאים שמטפלים בחולי הקורונה וגיבשנו גישה לפתרון שאומרת שאנחנו נאסוף על ידי אפליקציה בסלולר דיבור של אנשים, נבנה את אותם מודלים שדיברנו עליהם קודם ואני תכף ארחיב. אבל החלום במקרה הזה הוא אפליקציה בסלולר שכל אחד מאיתנו יכול לדבר אליה מתי שהוא רוצה בכל שעה משעות היום עשר פעמים ביום והיא תגיד לו בהסתברות היא תיתן את רמת ההסתברות לזה שאולי הוא נדבק בקורונה ואז היא תגיד לו בוא כדאי שתלך להיבדק. כמובן שבדרך זה יכול להיות שימוש של משרד הבריאות, אוכלוסיות מאוד מאוד ייעודיות לא חייב לפזר את זה לכל מדינת ישראל. אז זה היעד של הפרויקט. אז חברנו לבתי חולים, לסטארטאפים, ליחידות טכנולוגיות בצבא. העברנו פרוטוקול של ועדת אתיקה והלסינקי בבתי חולים. הגדרנו פרוטוקול של איסוף של דיבור של אנשים. משפטים, פונמות. מסתבר שגם בשיעול בשיחה עם הרופאים בשיעול יש מאפיינים של ההידבקות בוירוס. נשימה, הנשימה היא אחרת. רן לוי 38:11 רק בשביל שאני אבין, המצב היום הוא שאם רופא מיומן שומע מישהו מדבר או משתעל הוא מסוגל לתת איזושהי אבחנה? או שזה משהו שרק מחשב יהיה מסוגל לעשות בניתוח רחב? עמי מויאל 38:22 שאלה מצוינת, זאת התזה. ואנחנו ראינו מהניסיון שלנו שהרבה פעמים המערכות של רשתות נוירונים בשל הרזולוציה המאוד מאוד גבוהה של אפיון הדאטה יכולות לתת דיאגנוזות או מידע שבן אדם רגיל לא שומע. וזה תוספת מאוד מאוד מעניינת כי עד היום הטכנולוגיה עזרה לנו, עוד מעט היא תשווה לנו בביצועים ולאחר מכן היא תעבור אותנו בביצועים. ואני מחבר אותך רגע לריי קורצווייל, נקודת הסינגולריות. רן לוי 38:59 בואו נעשה עוד הפסקה קצרה כדי לומר כמה מילים על ריי קורצווייל ששמו עלה ויעלה כמה פעמים בשיחה עם פרופסור מויאל. למי שלא מכיר ריי קורצווייל הוא עתידן אמריקאי. כמהנדס ומדען הוא אחראי לכמה פריצות דרך חשובות מאוד בתחום זיהוי הכתב, המרת טקסט לדיבור ועוד, וזכה בכמה וכמה פרסים יוקרתיים. אחד מהם הוא המדליה הלאומית לטכנולוגיה ולחדשנות שהיא הכבוד הגדול ביותר שארצות הברית מעניקה בתחום הזה. כעתידן קורצווייל כתב כמה וכמה ספרים על ההשפעות הפוטנציאליות של הטכנולוגיה המתקדמת על עתיד האנושות ואולי הרעיון הכי מפורסם שלו הוא זה שמכונה 'הסינגולריות'. קורצווייל משער שמכיוון שהטכנולוגיה המודרנית מתקדמת בקצב אקספוננציאלי, זאת אומרת קצב שהולך ומואץ בכל שנה, בתוך כמה שנים ספורות אנחנו נגיע למצב שבו הבינה המלאכותית חכמה או מתקדמת יותר מבני האדם. ואחרי הנקודה הזו אנחנו לא יכולים לשער מה יקרה מכיוון שאין לנו את הכלים המחשבתיים להבין מה מסוגלת בינה מלאכותית כזו לעשות. אני מתאר את הרעיון הזה מאוד בפשטנות כמובן אבל זה העיקר. בואו נמשיך להאזין. עמי מויאל 40:22 ריי קורצווייל הוא זיהוי דיבור. הוא התחיל בזיהוי דיבור. לא ידעתי את זה. כן, לכן אני מתחבר אליו. אני עובר את אותו תהליך שהוא עבר. התחלתי מזיהוי דיבור, עברתי לאינטליגנציה מלאכותית ועכשיו מדברים על העתיד. ריי קורצווייל טוען שב-2029 תהיה נקודת הסינגולריות. האינטליגנציה המלאכותית של מחשב תשווה לאינטליגנציה של אדם. נו אז בינינו זה לא יקרה ב-2029 זה יקרה ב-2035. חסר משמעות. אבל יפה שהוא אמר מספר. זה כבר משהו שהרבה אנשים אחרים לא מוכנים להגיד. נכון. אז מדברים על זה שברמה של עשור או שניים למחשב או למכונה תהיה אינטליגנציה של אדם. וריי ממשיך ואומר שבערך עשור אחרי זה יהיה מחשב שהאינטליגנציה שלו שווה לאינטליגנציה המצרפית של כל אוכלוסיית העולם ביחד. זאת אומרת by far האינטליגנציה של המחשב תעבור אותנו. ואז אני חוזר לשאלה שלך: כן, אלגוריתמים של AI של Machine Learning לאט לאט משתפרים והרבה פעמים נותנים לנו דיאגנוזות, תוצאות, תצפיות, מסקנות שאנחנו לא רואים. אנחנו כבני אדם לא רואים. ואני חוזר לבעיה הספציפית: הרופאים טוענים שברוב המקרים ההידבקות בוירוס הקורונה משפיעה על הגרון. בצקת בגרון, דלקת בגרון, השפעות בגרון ואחרי זה זה ממשיך למערכת הנשימה העליונה ורק אחרי זה זה ממשיך למערכת הנשימה התחתונה. אז אנחנו מנסים לאתר את השינוי בקול בנשימה ובשיעול בשלבים הראשונים של ההדבקה. חצי חלום עתידני אבל אני יכול להגיד לך שאספנו כבר דגימות מעשרות אנשים ותוצאות ראשוניות נעות בסביבות 80% יכולת לזהות נכון האם מי שדיבר הוא באמת בשלבים הראשונים של הקורונה או שהוא בריא. 80% זה מספר מדהים. זה מספר מדהים. ואני רוצה להסביר עכשיו את השימושיות. רן לוי 42:25 אבל אתה יודע רק שאני אגיד משפט אחד לפני שאני שוכח שזה משהו מעניין שעלה עכשיו כשדיברת על ריי קורצווייל והקפיצה של דרגות האינטליגנציה. אחד מהנקודות המעניינות שאני חושב שרוב האנשים ששומעים על אינטליגנציה מלאכותית ותוהים לאן זה יקח אולי קצת מפספסים שכמעט תמיד אם מסתכלים על ההיסטוריה של הטכנולוגיה, השיפור ביכולת של הביצועים של מחשב לא עובר דרך: הוא פחות טוב מבנאדם, קצת פחות טוב, קצת יותר טוב, קצת יותר טוב, משתווה לבנאדם ואז קצת יותר טוב קצת יותר טוב, אלא זה עובר מיד מ'פחות טוב מבנאדם' ל'הרבה יותר טוב מבנאדם'. אפילו מחשבון רגיל של חישובים אתה יודע הוא לא עובר בשלב שהוא יודע עד אלף בסדר ועד 3,000 הוא לא. אם זה עובד זה עובד עד מיליארדים לצורך העניין. מעניין אותי לראות אם זיהוי הדיבור גם יעבור את המצב ממצב של מערכת שהיא בסדר וכמעט משתווה לבני אדם אבל עדיין פחות והכל מיד למצב של כאילו זה יהיה הרבה יותר טוב מבן אדם כאילו. סתם מחשבה כאילו. אבל התחלת להגיד 80% של זיהוי כבר מהנתונים שאנחנו יודעים עכשיו. זה יפהפה. הרבה יותר טוב ממה שחשבתי. עמי מויאל 43:34 אז זה תוצאות ראשוניות. קודם כל צריך לאסוף הרבה מאוד דאטה ולבנות מודלים קצת יותר מתקדמים. ואני רוצה לדבר רגע על השימושיות. זה המספרים. רוצה לדבר על השימושיות. אולי כדאי שנייה לציין שאתם עושים את העבודה הזאת בשיתוף עם כמה וכמה גורמים מאוד חשובים בחוץ לארץ נכון? אה נכון. השלב השני של ההתפתחות של הפרויקט היה שהמועצה לביטחון לאומי במשרד ראש הממשלה ביקשה ממני להציג את הפרויקט הזה לנציגים מ-12 מדינות. זה היה הרבה מאוד בתקשורת. ראש הממשלה שלנו ביבי יצר קשר עם 12 ראשי ממשלה והם סיכמו ביחד על מאבק משותף בקורונה מתואם. ובפגישת המשך שהייתה עלו כל הבכירים משירותי הבריאות מאותן 12 מדינות והצגתי את הפרויקט. אז שמה היה ראש שירותי הבריאות האיטלקי שזה מאוד מצא חן בעיניו, היה נציג אנגלי שזה מאוד מצא חן בעיניו, חיבר אותנו לאוניברסיטת קיימברידג', האיטלקי חיבר אותנו לאוניברסיטה ברומא לבתי חולים. אני אעשה את הסיפור הארוך הזה קצר: אנחנו עכשיו קונסורציום של חברות, מוסדות אקדמיים ובתי חולים שמובילים על ידי איטליה וישראל עם אנגליה כאמור, צ'כיה, רומניה, הולנד ממש פרויקט פאן-אירופי שהחליט להתמודד עם הבעיה הגלובלית של וירוסים של נגיפים. אז אנחנו כנראה שנעבוד ביחד חודשים ארוכים כדי להיערך לגל השני אם הוא עדיין לא פה, אני לא יודע אם הוא פה או לא פה אבל כדי להיערך לגל השני. אבל בבייסיקלי באופן בסיסי כדי לגבש טכנולוגיה שתוכל לסייע לאנושות בהתמודדות עם כל מתקפה של נגיף כזה. אני רוצה לחזור לשאלה שמנית כי היא מאוד מאוד חשובה ואני חושב שכדאי שהשומעים יבינו אותה. אפשר לעשות שימוש במערכות גם כשהטכנולוגיה לא ב-100% זיהוי. ואני אנסה להסביר אפילו עם דוגמה ספציפית שקורלטיבית לקורונה. אז נניח שאני אתייחס למספר הזה שמניתי 80%. שזה אומר 20% שגיאה. כן אבל בוא ננתח רגע את השגיאות. יש פה False Positive ויש False Negative. יש שני סוגים של שגיאות לכזו מערכת. האחת שאתה חולה קורונה והמערכת אמרה שאתה לא חולה בקורונה. רגע זה מונח לא נכון. המערכת לא יכולה לאבחן אם אתה חולה בקורונה כן או לא. היא יכולה להגיד בהסתברות גבוהה שכדאי שתלך להיבדק כי הסימפטומים שלך קרובים מאוד לחולי קורונה. הבדיקה נעשית רק בבית חולים. אז אם אני משתמש במינוח בדיקה או חולה זה רק ברמה של ה-Pre-screening של הבדיקה המאוד מאוד ראשונית. אז נניח שיש לך מישהו שאני חוזר לשני סוגי השגיאות, נניח שיש מישהו שהוא חולה והוא דיבר למערכת והמערכת אמרה שהוא לא חולה. זו שגיאה קשה. זה כשאני מדבר על 80% זיהוי זה מתוך אותם חולים זיהינו את ה-80% ו-20% מהחולים לא זוהו כחולים וזאת באמת שגיאה קשה כי לגביהם לא עצרנו את שרשרת ההדבקה. שגיאה אחרת היא שמישהו הוא לא חולה והמערכת אמרה שהוא חולה. שזו גם שגיאה עם תוצאות לפעמים גם חמורות מאוד. זאת אומרת אני לא יודע לגבי ספציפית הקורונה אבל אנחנו יודעים על מקרים למשל זיהוי שגוי של סרטן, מקרי סרטן שונים שאז בן אדם יכול לקבל טיפול נגד משהו שהוא בעצם לא חולה בו וזה טיפול רע מאוד. נכון אבל אל תשכח שאחרי בדיקת הדיבור המאוד מאוד ראשונית אתה הולך לבדיקה בבית חולים. זה לא משהו סופי ומוחלט. כן זה לא סופי זה לא אבחון זה כלי זמין מהיר שימושי קל לאבחון ראשוני של קבוצות יעד שמן הראוי שיבדקו. אם כי אתה יודע כמו שאמרת ב-Deployment זה קצת שונה. בן אדם מישהו שאולי לא מכיר את הטכנולוגיה קצת אולי זה עובר לו מעל הראש ופתאום מקבל SMS כזה מהמערכת אולי יש לך... יש אנשים שיכולים להילחץ ו... אוקיי אז פה המחירים הם אחרים. אם בשגיאה הראשונה המחיר הוא שלא איתרת חולה קורונה והוא ממשיך להדביק זה המחיר, המחיר בשגיאה השנייה היא פאניקה ברמה האישית. קודם כל זה מלחיץ אותך, שניים אתה סביר להניח תשלח בן אדם כזה לבדיקה. אז כל עוד עשית 10, 20, 100, 1000 בדיקות מיותרות בוא נגיד שזה ניחא. אבל אם ה-False Alarm הוא מאוד מאוד גדול ואתה עכשיו מתחיל לשנע מאות אלפי אנשים לבדיקה זה הנזק הגדול. אוקיי עכשיו אלו הם שני המחירים. וכשאתה מכוון מערכת אתה מכוון מערכת לנקודת האיזון... יש לך יכולת לכוון את המערכת כמפתח לנקודת האיזון. הקריטריון לנקודת האיזון זה הצרכים של הלקוח. אם הלקוח יגיד לך תשמע אסור שיהיה Miss Detection של חולי קורונה אז אתה יכול להגדיל את האחוזים של הזיהוי של הקורונה נניח מ-80% ל-85% אבל ה-False Alarm יעלה. זאת אומרת יש פה טריידאופ וקביעת נקודת עבודה. עכשיו אני חושב שברמה של נגיד אתה בודק אוכלוסייה של 10,000 אנשים בבידוד ש-5% מהם חולים 500 חולים. עם 80% זיהוי אתה זיהית 400 חולים. עצרת שרשרת הדבקה של 400 חולים ששלחת אותם לבדיקה, פספסת 100. עכשיו נשאלת השאלה כמה ה-False Alarm. אם הוא אחוז אחד, שניים, שלושה מתוך ה-10,000 ששלחת 300 איש זה בסדר. אבל אם הוא 50% אז זאת מערכת שהיא לא שימושית. אז אני שם דגש על הנושא של השימושיות והשימושיות קשורה מאוד הן לביצועים של המערכת והן לקביעת נקודת העבודה שבה עושים שימוש במערכת. ואני מניח שבכזאת מערכת בהתחלה לא יפזרו אותה בכל איטליה ל-60 מיליון תושבים. שירותי הבריאות באיטליה יתחילו להשתמש בה בפיילוט יותר קטן, אלפים של אנשים מבודדים, מי שנוחת בשדה התעופה, יקבלו דאטה ישפרו אותה עד שיום אחד באמת תהיה אפליקציה בסלולר לכל תשעה מיליון התושבים במדינת ישראל שיוכלו לבדוק את עצמם כמה פעמים שהם רוצים ביום מבלי ללכת לשום מקום איפה שהם רוצים. רן לוי 49:46 יש לך איזשהו ככה הערכת זמן מתי טכנולוגיה כזו של זיהוי מחלה על פי דיבור יכולה להיות נפרסת בצורה כזו או אחרת בשטח? עמי מויאל 49:58 אני מבחין בין שני סוגים של פתרונות. אחד פתרון למחלה ספציפית. ברגע שאתה יודע על מחלה נגיד באלצהיימר מאוד מאוד רצו, מסתבר שבאלצהיימר יש שלבים של התפתחות של המחלה אז רצו לאפיין כל אחד מהשלבים ואז החולה מדבר למערכת באופן שוטף או מדבר לסלולר ואפשר לראות את המעבר שלו בין השלבים של המחלה. אז לבעיה ספציפית שמגדירים אותה ואוספים לה דאטה ואחוזי הזיהוי הם בין 75 ל-90 אחוז ואפשר לעשות דפלוימנט אני מניח שאנחנו נראה ממש ממש בשנים הקרובות ב-5 השנים הקרובות יותר ויותר ויותר פתרונות. תראה יש הרבה מאוד גורמים כלכליים שיהיה להם עניין בכזה פתרון. כל מי שיהיה לו עניין במציאה מוקדמת של מחלות הטכנולוגיה הזאת מאוד מאוד מעניינת אותו כמעט ללא קשר אם זה 100% או 80% זיהוי. ביטוחים אם אתה תופס את המחלות לפני, שירותי בריאות, בתי חולים, משרדי בריאות בעולם הרבה מאוד גורמים מאוד מעוניינים באיתור מחלות מראש או במוניטורינג של הפרוגרס של המחלות. אז אני חושב שלגבי בעיות ספציפיות לגבי מחלות או סימפטומים ספציפיים שאפשר להגדיר אותם לאסוף דאטה ולתת פתרון אחד אחד ממש בשנים הקרובות נלך נראה את זה הולך וגדל. מחלה מחלה ותפרוט את הפתרונות. נכון. עכשיו לגבי משהו שהוא גלובלי שמנתח את הקול שלך ויכול לתת לך סטייה מהקול שלך בכלל בלי אפיון של מחלה זה גם פתרון שאני חושב שאפשר יהיה לראות כי אתה פשוט מחפש סטייה מהטמפלייט מבלי לתת דיאגנוזה. אבל ממש משהו שהוא ספציפי למחלה זה יקח הרבה זמן. זאת אומרת ניתוח גלובלי מבלי לדעת איזושהי מחלה מבלי מידול ספציפי למחלה ולתת לך דיאגנוזה זה שלבים הרבה יותר קשים. כן אבל זה יקרה. הקצב הוא אקספוננציאלי הוא מטורף לחלוטין. זה יקרה. המדע הבדיוני כמו שאמרנו הופך למציאות בקצב... לא בדיוני הוא המדע. רן לוי 52:13 אם אתם מחפשים מתנה מקורית ואישית כזו שלא שוכחים אף פעם, אלבום תמונות הוא רעיון מצוין. ולא סתם אלבום תמונות דיגיטלי מודפס, אלא אלבום תמונות אישי, כזה שתפור ביד אמן בדיוק לאדם שאתם אוהבים. אלבומי יום הולדת ובר או בת מצווה, אלבומי מזכרת מטיולים שלא רוצים לשכוח ואפילו אלבומי פרידה מחברים לעבודה. אלבום אישי ומעוצב שכזה שיכול להכיל לא רק תמונות אלא גם מזכרות אישיות מגלויות שקניתם בטיול ועד כרטיסיית ברכות מהחברים. אלבום כזה הוא מתנה הרבה יותר טובה ומשמעותית מאשר עוד כרטיס מתנה לרשת בגדים כזו או אחרת. בקרו באתר של האלבומים של אביב בכתובת aviv-albums.co.il כדי להתרשם מעשרות אלבומי המתנה שיצרה אביב וקבלו השראה למתנה שאתם מחפשים. מאזיני רשת עושים היסטוריה זוכים ב-10% הנחה על כל הזמנה. aviv-albums.co.il רן לוי 53:23 אז אני עכשיו אקח את השיחה קצת למקום יותר אישי. היית הרבה שנים בהייטק, היית מנכ"ל חברת הייטק NSC, הזכרנו את השם שלה קודם. ועשית מעבר לאקדמיה כיום בעצם כנשיא מכללת אפקה. זה לא הכסף אני מניח שמה שהוביל אותך לאקדמיה. ממש לא. למה? מה החזון שאתה מנסה להגשים ברמה האישית? עמי מויאל 53:50 אני רוצה לדבר קצת יותר רחב בסדר? דיברנו על זיהוי דיבור. זיהוי דיבור זה חלק מאינטליגנציה מלאכותית. אינטליגנציה מלאכותית תשנה את העולם. האמת היא לא רק אינטליגנציה מלאכותית אנחנו עוברים התפתחות טכנולוגית מואצת בעשרות תחומים. גנטיקה, רפואה, אינטליגנציה מלאכותית, רובוטיקה, ראייה ממוחשבת. אני יכול לתת לך שורה ארוכה. זה ישנה לנו את החיים. שוק התעסוקה הוא אחד מהמקומות שישתנו באופן מהותי. רק לסבר את האוזן בשני מחקרים, תוצאות של מחקרים שנעשו בהרבה מאוד מקומות בעולם גם ב-World Economic Forum גם ב-OECD. כולם מדברים על זה שבעשור הקרוב בערך חצי מהמקצועות או ייעלמו או ישתנו באופן דרמטי ממגוון סיבות. בעיקר מהכניסה של אינטליגנציה מלאכותית ורובוטיקה שתחליף אותנו. המקצועות שיישמרו זה המקצועות שבהם האינטליגנציה המלאכותית לא תדביק את אותנו ביכולות. פחות בריאליה יותר ברגש ביצירתיות בעבודה העדינה בידיים. שוק התעסוקה ישתנה באופן משמעותי מאוד. שוק התעסוקה כחלק מהשינוי הזה ואני מחבר לסיפור הקודם שלי מעריך יותר נושא של כישורים. רואים את זה בכל העולם בארצות הברית בסקר שעשינו בקרב חברות הייטק. בוא נסתכל רגע על הייטק ועל מהנדסים כדוגמה: רוב הפרויקטים היום הם פרויקטים רב תחומיים. מהנדס תוכנה עם מהנדס חשמל עם מומחה לתקשורת אדם מכונה ולפעמים גם פסיכולוג כדי להבין איך היוזרים מגיבים. זאת אומרת התקופה שהמהנדס עבד לבד בפינה עם משקפיים ופיתח נוסחאות ולא תקשר עם אף אחד פסה מן העולם. מהנדס שלא יודע לעבוד בצוות, להסביר את העמדות שלו. אני מאוד אוהב את המונח באנגלית Effective Communication Skills זה יכולת תקשורת אפקטיבית. יש לך רעיון? אתה צריך לדעת איך למכור אותו לקולגות גם כדי שיממשו את זה גם כי הוא נכון וגם כדי להכניס חדשנות לארגון. אז עבודה בצוות, עבודה בצוות רב תחומי, למידה עצמית, יכולת הצגה, חשיבה ביקורתית, היכולת לשאול שאלות כל האסופה של הכישורים האלה נדרשת ומוערכת מאוד בתעשיית ההייטק הישראלית בתעשייה בכלל וזה גם דברים שמדברים עליהם בעולם. רן לוי 56:12 אז רגע מה אתה אומר בעצם? שנתחיל נפסיק ללמד אותם משוואות ואינטגרלים? לא ככה. ונתחיל ללמד אותם לעשות מצגות פאואר-פוינט? עמי מויאל 56:20 לא אתה ממש אנרכיסט. לא אני מדבר על שינוי דואלי. קודם כל אני מדבר על זה שכל השינויים הטכנולוגיים שינו את שוק התעסוקה והוא מעריך כישורים. זה אחד. עכשיו אני קודם כל רוצה לשים סימן שאלה אחד גדול על הקיר בגדול. אם זה שוק התעסוקה העתידי והמקצועות הולכים להשתנות ואני אוסיף לך עוד נתון, מחקרים אומרים ש-60 או 50-60 אחוז מהתלמידים בכיתה א היום יעבדו במקצועות שאנחנו לא יודעים אפילו להגדיר אותם. אני לא מדבר על כישורים, ידע. כל המקצועות החדשים שיש עכשיו, יוטיוברים ודברים מהסוג הזה, אנחנו לא יודעים להגיד מה יהיה המקצוע שתלמידי כיתה א יעבדו בו בעוד 20 שנה. אז אני שם פה עוד סימן שאלה גדול: מה מה בדיוק התפקיד ומה בדיוק צריכה לעשות גם האקדמיה וגם מערכת החינוך, אני קורא לכל זה רצף חינוכי מהגן עד תום הלימודים האקדמיים. אם אני לא יודע באיזה מקצועות יעבדו, אני לא יודע איזה תחומי... הרי כל שנה שנתיים יש תחום תוכן חדש כן. היום זה AI ורובוטיקה ומחר יהיה משהו חדש ו-Machine Learning זה התוכן משתנה תדיר בקצבים שהולכים וגדלים. אז פה אני שם סימן שאלה גדול מה התפקיד מה המשימה ואיך מערכת החינוך והאקדמיה מכשירה את התלמידים ואת הסטודנטים לעולם העתידי, לאו דווקא שוק התעסוקה, לתפקוד בעולם העתידי. ופה אני חושב שהנושא של הכישורים עוד יותר מקבל חשיבות. מאחר והתוכן משתנה תדיר אתה בעיקר צריך לתת כישורים החל מהגן. רן לוי 58:01 אבל איך אני יכול ללמד כישורים? פה תרשה לי להקשות עליך בשיחה כי זה לא טריוויאלי. אם אני מורה בכיתה אני יכול ללמד ילד איך לעשות חיבור. אוקיי אני מסביר הילד מבין איך עושים חיבור אני בוחן אותו על איך עושים חיבור. חשיבה ביקורתית? איפה אני מתחיל אפילו? איך אני יכול ללמד דבר כזה ואיך אני יכול למדוד שלימדתי את זה כמו שצריך? שהילד רכש את הכישור הזה? עמי מויאל 58:25 שאלות מצוינות. אחת זה איך מה הגישה הפדגוגית שמקנה את הכישורים? שתיים איך עושים הערכה לדבר הזה? אני יכול להשתמש באפקה כדוגמה אני לא מדבר כתאוריה אני מדבר עשייה. אז בואו נדבר רגע על התהליך שעברנו במכללת אפקה מה שנכנסתי לתפקידי ובסדר והוא קשור נותן בדיוק מענה לשאלות האלה. אחד שאלנו את עצמנו מה דמות הבוגר של מכללת אפקה. הרי מערכות אקדמיות מאוד אוהבות לאפיין תהליך. מה תוכנית הלימודים מה הנתונים של הסגל כמה פרסומים יש לפרופסורים. אתה מאפיין תהליך. אנחנו נקטנו בגישה אחרת. אפינו את הדמות של הבוגר שמסיים אצלנו ארבע שנים. מה החלום שלנו? והמענה שלנו היה שנה של דיונים. ויכוחים עשן מפה ועד הודעה חדשה כל ההנהלה האקדמית. כל אחד כיוון אחר אני מניח. כל אחד כיוון אחר אבל זה הלך והתגבש וישבנו. יש לנו היום שקף מסודר עם הגדרה מסודרת מה אנחנו היינו רוצים שיהיה לבוגר שלנו. ידע מדעי עמוק אין פשרות זה כבר מענה לך זה לא בא לוותר ידע מדעי עמוק ידע הנדסי עמוק כישורים אישיים למידה עצמית צוות מיומנויות הנדסיות ערכים. מהנדס שעובד בעולמות של אינטליגנציה מלאכותית חייב להיות מודע להשלכות של המוצרים שהוא מפתח יש נושאים של אתיקה. אז אני מבין שאתה לא אומר להקנות לו ערכים ספציפיים אלא אולי להקנות לו חשיבה אתית. אני בעניין של חשיבה מנועים פורסים. והשכלה רחבה. אתה לא יכול להיות רק במתמטיקה. קצת כלכלה קצת מה קורה בעולם תרבויות אחרות זאת ההגדרה שלנו. עמי מויאל 60:00 עכשיו פה אני מדבר על זה הרבה גם בהרצאות מול אנשי חינוך: איך משנים מוסד או תהליך חינוכי? אז הגדרנו את התוצר. אני אני מכניס חשיבה הנדסית ניהולית לתוך תהליך חינוכי. הגדרנו את התוצר. הסתכלנו מה מגיע אלינו. הסתבר לנו שגם הסטודנטים שמגיעים אלינו הם אחרים. זה דור אחר. הם לומדים אחרת. הם פחות הם יותר Technology Oriented הם חופשיים בטכנולוגיה הם עובדים בצוות אבל הם כל דבר שואלים למה אני צריך את זה ויש להם קצת חוסר בשפות גם בעברית גם באנגלית. זאת אומרת אפינו גם את הכניסה. ואז התזה שלי אומרת שאם התעשייה אומרת שהיא צריכה מהנדסים אחרים והסטודנטים שמגיעים אלינו הם אחרים, כל תופעה בטבע שהכניסה אליה השתנתה והיציאה אליה השתנתה נשארת אותו דבר - פסה מן העולם. חובה על האקדמיה וחובה על כל מערכת החינוך להשתנות כי הכל השתנה. אחרת נהפוך להיות לא רלוונטיים או לא ממלאים את תפקידנו כהלכה ולא לחינם בשנתיים האחרונות מדברים על הרלוונטיות של הלימודים האקדמיים. מהרגע שהגדרנו את היציאה ואת הכניסה, התחלנו תהליך בחמישה צירים מרכזיים ופה אני עונה לך ספציפית: אנחנו עכשיו משנים את כל תוכנית הלימודים באספקט הבא: הגדרנו את הכישורים. נגיד ניקח יכולת תקשורת אפקטיבית. זה שלוש מילים הם לא אומרות הרבה. הגדרנו את זה בטקסט. מה זה אומר יכולת תקשורת אפקטיבית? הסטודנט יוכל להציג מצגת של חמש דקות ש-ש-ש. אחרי זה אי אפשר לקבל את היכולת הזאת בפעם אחת. הגדרנו שלוש רמות. בהתחלה הוא יעשה רק מצגת, אחרי זה רק מצגת עם טיעונים בסיסיים, זאת אומרת הגדרנו שלוש... זאת אומרת יש לנו את כל הכישורים, הסבר מה אנחנו רוצים לכל כישור ושלוש רמות שונות של לפחות שלוש רמות שונות בכל אחד מהכישורים. עכשיו אנחנו בונים את המסע של הסטודנט מהיום הראשון שהוא מגיע עד שהוא מסיים, איפה הוא מקבל כל אחד מהכישורים האלה לאורך המפה שלו בקורסים, ואז אנחנו עושים משהו שהוא באמת חלוצי לדעתי ברמה הבינלאומית: תוצרי הלמידה בקורס יכללו גם כישורים. לא רק ידע. זאת אומרת אתה גומר קורס במקום שיהיה המטרות של הקורס או תוצרי הלמידה הסטודנט ידע לפתור משוואה דיפרנציאלית, יש תוצר למידה נוסף: הסטודנט ידע להציג את הקונספציה של משוואה דיפרנציאלית גישות לפתרון משוואה דיפרנציאלית בשפה האנגלית בשלוש דקות. דוגמאות. אוקיי? אז אנחנו עכשיו... שינוי די עמוק ביחס ללימודים שאני למדתי. עמוק עמוק עמוק. לאף אחד לא היה אכפת אם אני יודע אפילו מה זה משוואה דיפרנציאלית כל עוד התוצאה בסוף של המבחן הייתה נכונה. אתה אומר זה משהו אחר. עמוק עמוק. רן לוי 62:47 אז זה תהליך ארוך. אבל אתה יודע זה גם מטיל אני חושב עומס על הסטודנט... הרי חלק מהדברים הכישורים שאתה מתאר יש אנשים שהם יותר טובים בהם באופן טבעי ויש כאלה שפחות. אם אני פחות טוב בתקשורת בין אישית כי אני כמו כל בן אדם אני יכול להיות חזק בתחום אחד חזק בתחום פחות... זה אישי זה תוצר של מה שנולדתי. זה אתה חושב שזה מספיק אפשר לרכוש את זה בלימודים ב-4 שנים בלימודים? עמי מויאל 63:14 תראה זה מיומנויות נרכשות. חובה עלינו כמוסד אקדמי שמכשיר מהנדסים לתת את המיומנויות האלה. אם אנחנו לא נותנים אותן אנחנו חוטאים לתפקידנו כי זה באמת מה שצריך. הסטודנטים נמצאים בארבע שנים שהם צריכים ללמוד. זה ברור לחלוטין שהם לא יודעים או הם לא יודעים מספיק. אז הם צריכים להיות פתוחים לרכוש את הידע אין פה שום בושה. אבל יש פה כמה אספקטים. אתה מושך לאיזושהי נקודה שאני רק רוצה לגעת בה ולהמשיך את התיאור שלי: יכול להיות שיום אחד בתנאי הקבלה למוסדות האקדמיים יבדקו גם את הכישורים. זאת אומרת זה לא יהיה רק פסיכומטרי ובגרות אם אתה רוצה להביא אותו לאיזושהי רמה של כישורים בסוף התואר. אני מסכים איתך. הוא צריך להתחיל מנקודה מסוימת. אם אין לו כישורים על הסקאלה בכל הכישורים יכול להיות שהדיאגנוזה תהיה שהתהליך אצלנו לא יכול להביא אותו לרמה הנדרשת. אבל זה דיון נפרד עמוק בצורה בלתי רגילה ואני צופה גם ויכוחים על זה מקצה לקצה. מטורפים אבל מהנים מהנים כי יש בהם חידוד. אני חוזר למה שאנחנו עושים באפקה: אז ציר אחד הוא באמת לשנות את כל תוכנית הלימודים בעיקר בהשמה לתוך תוצרי הלמידה של הקורסים את הכישורים. שניים הגענו למסקנה ממש לא מדהימה שלומדים לא רק בכיתה, לומדים גם מחוץ לכיתה. אז פה אנחנו מובילים באפקה תזה שהיא קצת שונה ממה שקורה במוסדות אקדמיים אחרים: אנחנו בונים הוויה לסטודנטים מסביב לקורסים. החלום שלי שאני אומר אותו לסטודנטים: אני רוצה אתכם בקמפוס מ-8 בבוקר עד 8 בערב. שלוש הרצאות, ארוחת צהריים בקפיטריה, לשמוע איזה הרצאה מעניינת, קטע מוזיקלי, להיכנס להקאתון ולעבוד בצוות. אנחנו מנסים לבנות הוויה של תהליך חינוכי הן בכיתה והן מחוץ לכיתה אבל שהוא חווייתי. עמי מויאל 65:13 כשאתה מחליט מה הכישורים ואתה מחליט להכניס אותם לתוך הקורס כתוצרי למידה, המרצה שמלמד את הקורס מיד מבין שהוא לא יכול להקנות יכולות של עבודה בצוות בהוראה פרונטלית בכיתה. אז קודם כל אף אחד כבר לא יכול עם הוראה פרונטלית. הסטודנטים כל 12 דקות מאבדים קשב וגם המרצים לפעמים מאבדים קשב. היא פחות מתאימה. בתקופה שלי למרצים זה לא הפריע שאיבדתי קשב. כן. אז היום זה השתנה ואנחנו יכולים לראות במוסדות אקדמיים שונים הנוכחות בהרצאות היא מאוד מאוד נמוכה, במיוחד כשאתה גם נותן הקלטות אז הם לא מוצאים טעם לבוא לכיתה. אני מאמין שתפקיד הכיתה הוא אחר. אני מאמין בגישה שנקראת למשל כיתות הפוכות: אתה מקבל מאמר באנגלית הביתה או סרטון וידאו קצר של רבע שעה אתה לומד את התוכן... זאת אומרת החלק הקל של תהליך הלמידה הוא העברת החומר. למה שהוא יקרה בכיתה? שיקרה בבית ובכיתה יהיה דיון. אז באים לכיתה מסמנים את השאלות ומתחיל להתנהל דיון. גישה אחרת שאני מאמין בה זה למידה מבוססת פרויקטים: אתה נותן פרויקט הם מתארגנים בצוות פותחים לפטופים ועובדים ביחד. אתה מקבל עבודה צוות. זאת אומרת ויש עוד הרבה מאוד גישות אני לא אמנה אותן אבל הקו המרכזי הוא שינוי הפדגוגיה כדי שהיא תתמוך בהקניית כישורים, היא תהיה חווייתית והיא תהיה מהנה. אתה רואה המילה מהנה היא כחוט השני בכל מה שאני אומר. אתה לא נהנה לא זורמת לך אנרגיה בגוף אתה לא תהיה... אתה לא תהיה מצוין. נקודה חמישית באסטרטגיה שלנו היא מאוד מאמין ברצף החינוכי. מפריע לי מאוד שהאקדמיה עובדת כיחידה סגורה בפני עצמה, התעשייה עם הצרכים שלה ומערכת החינוך עם הצרכים שלה. זה איזשהו רצף חינוכי שצריכה להיות לנו ראייה לאומית של כל הרצף החינוכי. זאת אומרת אתה מסתכל על בתי ספר תיכון הם נורא נורא עסוקים באחוזי הצלחה בבגרות. ואני זה נראה לי מדהים ששופטים מערכת חינוכית של שנים של מאות מורים ואלפי תלמידים בבית ספר אחד מסוים על ידי מספר אחד סקלרי שאומר אחוזי הצלחה בבגרות 92%. חולק על הקריטריון לא מסכים לו. יש עוד הרבה אלמנטים בתהליך שהם עוברים בבית ספר תיכון שהם חשובים והם גם חשובים לאקדמיה. למשל לי חשוב איכות תעודת הבגרות יותר מאחוזי ההצלחה או הציון שהם קיבלו. מה זה איכות בגרות? איכות בגרות. נגיד אתה רוצה ללמוד הנדסה לי יותר חשוב שעשית 5 יחידות פיזיקה ו-5 יחידות מתמטיקה. אני חולק על התזה שאומרים לחברה עם 5 יחידות מתמטיקה תעשה 4 שמה אתה תקבל 90. אתה יודע מה תעשה 3 תקבל 100. לא מסכים לא מסכים. וזה מונע ממחקר. כשנכנסתי לתפקיד בדקנו וראינו, ניסינו להבין מה מנבא הצלחה טוב ביותר ללימודי הנדסה במכללת אפקה. הסתבר לנו באופן לא מפתיע שזה בגרות 5 יחידות מתמטיקה. אבל מה שכן היה מפתיע בממצאים - לא משנה איזה ציון. 72 או 87 אותם סיכויים. אבל לא משנה. מעניין. אז ההסבר שכתבתי על זה מאמר לפני כמה שנים: ההסבר שלי לעניין הזה היה שבתיכון מתרגלים לך את השרירים המתמטיים במוח, כן אני במרכאות כן. אתה מתאמץ, אתה מתאמץ עם בעיות קשות אתה מפתח מחשבה אתה מפתח חשיבה ביקורתית אתה מתאמץ. אז אם קיבלת 78 בסוף או 84 נו באמת החמש שש נקודות האלה משנות משהו? אתה בא מצויד בכלים של אותה חשיבה שצריך. אז הנקודה שחסרה לי ופה גם אנחנו פועלים, אנחנו כבר שנה עושים בפעם החמישית כנס שנקרא הכשרת הון לאומי בהנדסה. אנחנו מביאים את מערכת החינוך, את האקדמיה, את התעשייה, את הצבא, את המשרדים הממשלתיים לדבר ביחד על איזושהי חשיבה על כל הרצף. עמי מויאל 69:05 עוד נקודה אחת: תראה כשהילדים שלי הולכים לבית ספר ואני שואל אותם איך היה, מעקמים לי את הפרצוף או משהו. אותו דבר כשאני שואל סטודנטים בלימודים והם אומרים לי אה לא... לבי נחמץ. זה לא יכול להיות. הרי הסטודנטים מבחירה חופשית הולכים ללמוד. אז אם הם לא אוהבים אז אל תלמדו. חובה עלינו לתת להם חוויה שהיא Updated מעודדת סקרנות והקניית כישורים. אותו דבר בבית ספר תיכון. צריך ליצור משהו תהליך חינוכי נכון לעת הזאת אבל הוא צריך להיות מלווה בחוויה. אני רוצה שהם ישמחו לבוא לקמפוס. אני רוצה שהילדים שלי ישמחו ללכת לבית ספר תיכון. אנחנו היום מנסים להכניס את כל הילדים ואת כל הסטודנטים לאותו לאותו מכבש לאותו flow. אז נכון שהרוב נמצאים בנוח. כי זה נוח למערכת. נכון כי המערכת לא בנויה ולא יכולה ממגוון סיבות לתת פתרון שהוא נורא אישי לצרכים רצונות ויכולות של כל ילד. אבל עולם ההייטק ועולם השירותים הוא Personalized. הכל הולך להיות Personalized. גם פה נצטרך לתת חוויה שהיא מותאמת והיא מאפשרת לכל ילד... מה שחשוב לי זה לתת לכל ילד את היכולת ואת האופציה ואת האפשרות לממש את עצמו. ולא משנה אם הוא גבר, אישה, מוצא או גר בדרום הארץ או בצפון פריפריה. אתה יודע אין מונופול על האינטלקט בצפון תל אביב. כל הילדים אותו דבר בכל מקום. חובה עלינו כמדינה וכאנשים מחנכים לתת הזדמנות לכל הילדים האלה. בוחרים לא לממש אותה? זה כבר עניין שלהם. אבל צריך לתת להם את ההזדמנות ולהסביר להם שאם הם רוצים להצליח הם צריכים לעבוד קשה. זה לא הולך אין פה גאונים. צריך לעבוד קשה. זה מוטיב שמאוד מאוד חשוב לי. רן לוי 70:54 בתור ילד שגדל בחיפה, אין שביל בכרמל שלא טיילתי בו. ואתם יודעים מה החלק הכי טוב בטיול בכרמל? המסעדה הדרוזית בסוף. הפיתה הדרוזית, הקובה, החומוס עם הצנובר, הבשר והכנאפה בסוף הארוחה. את כל הטוב הזה אתם יכולים להביא לאירוע הבא שלכם עם הקייטרינג של אום ח'ליפה. קייטרינג דרוזי משפחתי אותנטי מהמטבח של אום ח'ליפה שבשדליית אל כרמל. בין אם מדובר באירוע עסקי גדול ובין אם מדובר בשמחה משפחתית קטנה, אירוע באולם או קייטרינג בחיק הטבע, סעודה בשרית או ארוחה חלבית, את התבשילים הדרוזיים שיוגשו באירוע שלכם אף אחד לא ישכח. קייטרינג אום ח'ליפה פועל כבר מאז 2002 ובין לקוחותיו תמצאו את מכון ויצמן, משרד החוץ, משטרת ישראל ועוד גופים רבים וטובים. האוכל כשר, עשוי בעבודת יד ומחומרי גלם טריים ורעננים שאום ח'ליפה עצמה קונה בשוק בכל בוקר. אין פלא שקייטרינג אום ח'ליפה זוכה לניקוד של 9.86 באתר מדרג. הזמינו את אום ח'ליפה לבשל באירוע הבא שלכם בכל מקום בארץ והאורחים שלכם לא יפסיקו להתלהב מהבישולים הדרוזיים הטעימים. הקליקו על הבאנר של קייטרינג אום ח'ליפה שמופיע כעת על המסך באפליקציית עושים היסטוריה או באתר הבית שלנו ran-levi.com. רן לוי 72:21 שאלה אחרונה לסיום. אני נותן לך אינסוף כסף, אינסוף זמן, משאבים כיד המלך. מה פרויקט חלומותיך? עמי מויאל 72:32 לעשות את התהליך שתיארתי באפקה למערכת החינוך במדינת ישראל. מהגן עד תום התיכון. ולא צריך אינסוף משאבים ולא צריך אינסוף כסף למעשה. רן לוי 72:45 זה נשמע לי כמו ניסיון להזיז הרים. זאת אומרת זה מערכות כל כך גדולות אפילו בישראל הקטנה זה מערכות אדירות. אתה באמת חושב שאנחנו מסוגלים לשנות את המערכות האלה? עמי מויאל 72:55 קודם כל אני חושב שאנחנו חייבים. לתפיסתי אם מערכת החינוך לא תשתנה, תראה מה קורה היום: עמותות חיצוניות לוקחות יותר ויותר חלק בהקניית כישורים, בהקניית מיומנויות. כולם מבינים שהמערכת חייבת להשתנות. אז קודם כל זאת חובה אין פה יכולים לא יכולים. לא תשתנה תבוא מכה. תראה יש מבחני פיזה ב-2021 שעכשיו שמעתי שדחו אותם ל-2022 ששם הולכים למדוד באופן יותר עמוק את הנושא של הכישורים. אנדריאס שלייכר שר החינוך של ה-OECD שמוביל את מבחני הפיזה, האמת שיש לי הרבה מה להגיד על מבחני פיזה אבל אני שם את זה בצד, הולכים למדוד כישורים. להערכתי אם אנחנו ממשיכים ככה התוצאות שלנו בפיזה 2022 יהיו יותר נמוכות. הרי כל שנה כשמפרסמים מבחני פיזה אנחנו נופלים מחדש. כן. אנחנו לא מקנים כישורים. אין יעד במערכת החינוך מעבר לידע של הקניית כישורים. תשאל אותי המודל שהצגתי לך לגבי אפקה, אני מסתכל על כל הרצף החינוכי: צריך להגדיר את הדמות של בוגר הגן והנכנס לכיתה א. מה מה צריך להיות לו? גם ברמת ידע גם ברמת כישורים גם ברמת ערכים גם ברמת מיומנויות. בוגר יסודי - אותו דבר. בוגר תיכון - אותו דבר. בוגר חטיבת ביניים. זאת אומרת כל הרצף החינוכי צריך להגדיר מה דמות הבוגר בגיל 18 ואז זה פשוט חשיבה הנדסית ניהולית ולעשות את דמות הבוגר. ברגע שיש הסכמה על הדבר הזה מתן סיוע ותמיכה לשינוי הפדגוגיה. הפדגוגיה חייבת להשתנות. התלמידים לא יכולים להמשיך להישאר בבתי הספר בכיתות שלדעתי מסוף המאה ה-19 נכון? מהמהפכה התעשייתית. מבנה הכיתות לא השתנה יותר מ-100 שנה. אז לא צריך משאבים בלתי מוגבלים, לא צריך כסף בלתי מוגבל. התקציב של מערכת החינוך הישראלית הוא יפה מאוד. צריך להוביל שינוי זה לא שנה זה לא שנתיים זה יקח הרבה מאוד שנים אבל הוא מחויב המציאות. רן לוי 74:56 אבל אתה יודע יש שתי דרכים לנסות לעשות שינוי. אחד זה שינוי מבפנים לקחת את מערכת החינוך הישראלית ולשנות אותה, והשני זה לנסות לבנות איזושהי אלטרנטיבה חיצונית בצורה כזו או אחרת שמתחילה מאפס פחות או יותר ומצליחה כי היא יותר טובה מהמערכת הקיימת. מה מבין השתיים אתה חושב שהיא יותר ריאלית למדינת ישראל? יש סיכוי באמת שנשנה את הקיים או שאנחנו צריכים לחכות למישהו שפשוט יכבוש את השוק בצורה אחרת איכשהו? עמי מויאל 75:21 תראה במונחים של עולם ההייטק ופיתוח תוכנה, הרבה פעמים אני אמרתי עדיף לפתח את התוכנה הזאת מסקראץ' מאפס מאשר לקחת את התוכנה הקיימת ולהתחיל לדבג אותה ולעשות אותה יותר יעילה. אתה גם בעולם מהעולמות של הנדסה אז כשאתה במוצרים לשים אותם בצד ולפתח חדש זאת החלטה נורא קלה ואתה עושה מבחן של עלות תועלת. פה אנחנו מדברים על מערכת החינוך הציבורית. צריך לשנות אותה אין מה לעשות אין ברירה. זה נכון שקמות עכשיו אלטרנטיבות בתי ספר פרטיים עמותות, אתה יודע מערכת החינוך עטופה בהרבה מאוד ארגונים שלוקחים נתחים עובדים איתה בשיתוף פעולה. זו מערכת החינוך הציבורית של מדינת ישראל היא צריכה להשתנות. ככל שהיא תדחה את המועד של השינוי זה פשוט יהיה יותר קשה והכוחות מסביב ילחצו וילחצו. אבל אתה יודע כשאני עושה באנלוגיה לעולם התעשייתי, בוא נחשוב רגע כשיצאה המצלמה הדיגיטלית קודאק קרסה בן יום נכון? זה אותם שינויים טכנולוגיים אקספוננציאליים שעושים שינויים שגורמים להתמוטטות של חברות בן יום. אז אני חושב שאפשר להסתכל על המודל הזה לגבי מערכת החינוך. עכשיו היא ציבורית זה לא יקרה בן יום אבל אפשר להבין מה קורה כשמערכות לא עושות אדפטציה או שינוי או שינוי שהוא... קורסות מלמטה הן מתחילות להתרוקן. נכון נכון. תראה אני רוצה לקחת עוד דוגמה כדי לתקוף את זה מנקודה אחרת. הזמינו אותי בקיץ לפאנל שעסק ברלוונטיות של הלימודים האקדמיים. אז קודם כל אמרתי מה הוא מבחן הרלוונטיות רק התאמה לשוק התעסוקה? אם אתם שופטים את הלימודים האקדמיים רק כדי למצוא עבודה זה קריטריון קצת לוקה בחסר כי אני רואה לימודים אקדמיים רכישת השכלה רכישת מיומנויות התפתחות אישית קריטריון הרלוונטיות צריך להיות קצת יותר גדול. אבל אז ראיתי שבקהל יש מאות אנשים ממערכת החינוך מורים מנהלים ולא יכולתי להתאפק אמרתי להם: מה אתם חושבים שהשאלה של הרלוונטיות של האקדמיה לא תגיע לפתחכם? למערכת החינוך? מה פתאום חוק חינוך חובה לא יגיע... אמרתי תקשיבו אני אבא. אני אבא. בעוד כמה שנים יהיו לי נכדים. אם מערכת החינוך לא תשתנה אני אומר לכם שכל אבא סבא במדינה יעשה את החשבון עלות תועלת האם לשלוח את הילד לבית ספר. לחלוטין. כשיש אלטרנטיבות. נכון. עד היום לא היו. נכון. היום יותר ויותר יהיו. אז האלטרנטיבות יתפתחו בין אם על ידי יוזמות של אנשים שלא יכולים יותר ולא מסכימים או שתקום מחאה חברתית אתה יודע יהיו הרבה מאוד כוחות אבל הבסיס הוא החשבון עלות תועלת של ההורים מה יוצא מהמשלוח הילדים לבית ספר והאם באמת מכינים ומציידים את הילדים בכלים שנדרשים בעידן המודרני הכל גם ידע גם מיומנויות גם ערכים גם השכלה רחבה גם פעילות חברתית הכל. והשאלה הזאת משנה לשנה תהיה יותר קשה ואז בסוף זה יהיה מאבק של כוחות היא יכולה להתרוקן המערכת כן. רן לוי 78:32 אז אנחנו צפויים לתקופה מרתקת גם בעולם החינוך בעשור הקרוב. לדעתי כן השינויים הטכנולוגיים האקספוננציאליים משנים הכל את כל תחומי החיים יש מערכות שמגיבות יותר לאט כי הם גדולות כי הם ציבוריות אבל השינוי יקח את כולם. פרופסור עמי מויאל תודה רבה שיחה מרתקת ואני מקבל... מקווה בשבילנו שאולי תגיע יום אחד לכיסא של שר החינוך. תודה רבה לך. תודה רבה נהניתי. רן לוי 79:04 זהו עד כאן. תודה רבה לפרופסור עמי מויאל על השיחה המרתקת. אתם מוזמנים לכתוב לי מה דעתכם על מה ששמעתם ובכלל על הפורמט החדש של עושים היסטוריה מהרפת. אני נמצא בפייסבוק, בטוויטר, במייל ran@ran-levi.com ואפשר להשיג אותי גם דרך טופס צור קשר שבאתר. כרגיל אם אתם אוהבים את התוכנית מעוניינים לתמוך בה, שלושת הספרים שלי זמינים בחנות שבאתר ואפשר להזמין אותי גם להרצאות פיזיות ווירטואליות. אחת מההרצאות שלי היא 'מהפכת הבינה המלאכותית' והיא עוסקת בין היתר גם בנושאים שעלו בשיחה עם עמי. כמו כן אם אתם שוקלים להקים פודקאסט לארגון או לחברה שלכם, דברו איתנו. הפקת פודקאסטים היא המומחיות שלנו ובמיוחד כשמדובר בנושאים מורכבים ומאתגרים, כאלו שלא פשוט להנגיש אותם. עושים היסטוריה הם איתמר סוויסה וגיא בן נון בעריכה ובהפקה, שרה סילבצקי מנהלת הקהילות ואחראית על סיפור משפחתי, אביב שם טוב מנהל המכירות, דני תימור מנהל העסקי ואני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 323: אני חושב, משמע אני עצלן - על רנה דקארט</title>
        <link>https://mat-mo.github.io/podtext/episodes/vshym-hystvryh/vshym-hystvryh-323-ny-khvshb-mshm-ny-tsln-l-rnh-dqrt.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-323-ny-khvshb-mshm-ny-tsln-l-rnh-dqrt.html</guid>
        <pubDate>4 באוגוסט 2020</pubDate>
        <description>Transcript for [עושים היסטוריה] 323: אני חושב, משמע אני עצלן - על רנה דקארט from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 324: ההיסטוריה של חומרי נפץ, ש.ח.</title>
        <link>https://mat-mo.github.io/podtext/episodes/vshym-hystvryh/vshym-hystvryh-324-hhystvryh-shl-khvmry-npts-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-324-hhystvryh-shl-khvmry-npts-sh-kh.html</guid>
        <pubDate>11 באוגוסט 2020</pubDate>
        <description>Transcript for [עושים היסטוריה] 324: ההיסטוריה של חומרי נפץ, ש.ח. from עושים היסטוריה</description>
        <content:encoded><![CDATA[
            Ran Levi 00:00 שלום וברוכים הבאים לעושים היסטוריה. פרק 324. ההיסטוריה של חומרי הנפץ. שידור חוזר. שלום. הפרק שתאזינו לו מיד ראה אור לראשונה באוגוסט 2010. למען האמת, לא תכננתי להעלות דווקא אותו בשידור חוזר, אבל הפיצוץ בביירות, שאני מניח שכולכם שמעתם עליו וממה שהבנתי מי שגר באצבע הגליל גם שמע אותו, גרם לי לשנות מעט את התוכניות. בעקבות הפיצוץ הדרמטי בביירות לא מעט אנשים שואלים את עצמם מה בדיוק התרחש באותו מחסן בנמל, ואיך הפכו שקים של אמוניום חנקתי, מה שאמור להיות בעיקרון דשן חקלאי, לחומר נפץ שמתקרב בעוצמתו לעוצמת פיצוץ גרעיני. בפרק הזה אנחנו נשמע על מנגנון הפעולה העקרוני של חומרי הנפץ וההבדל בין פיצוץ לבין סתם שריפה. גם נספר על המצאת ה-TNT וגם את הסיפור של מה שהיה אז הפיצוץ הלא צבאי הגדול ביותר בהיסטוריה בתוך אזור מיושב, האסון של הליפקס שבקנדה. בסוף הפרק כמו תמיד ארחיב על מה שסיפרתי לכם בפרק המקורי. אנחנו נשאר עם האמוניום החנקתי אבל הפעם בזווית מעט שונה. איך גרם החומר הבעייתי הזה ל-recall הגדול ביותר של מכוניות בארצות הברית מאז ומעולם? למעלה מ-40 מיליון כלי רכב שנקראו לתיקון דחוף במוסכים. האזנה נעימה. Ayelet Gotlib Treinin 02:18 היתרון וההצלחה של מודולה כחברת השמה מובילה בתחום ההייטק הם בזכות תקשורת טובה וקשרים עמוקים עם החברות המגייסות אשר מובילים למשרות בלעדיות, קידום מועמדים ועוד. יש לנו הרבה סטארט-אפים שאנחנו מגייסים את העשיריה הראשונה, החמישייה הראשונה. קשר עם מנהלים ומנהלות מגייסים ומגייסות, עם ה-HR בחברה. ואני חייבת לציין שהרבה פעמים החברות נעזרות בנו גם להבין מה קורה בשוק בגלל שיש לנו פריזמה כזאת רחבה. אנחנו עובדים על כל כך הרבה מגוון של חברות מסוגים שונים וטכנולוגיות שונות. הם מתייעצים איתנו לגבי מה המועמדים והמועמדות רוצים היום, טייטלים עכשיו אופנתיים בשוק ועוד. אז אנחנו חושבים שמשאב אדיר גם לחברות כי אנחנו ממש עם היד על הדופק. יש לנו את הקשר המאוד מאוד ישיר עם הנהלת החברה. תנו לקשרים של מודולה לפתוח עבורכם דלתות בסטארט-אפים ובחברות הייטק גלובליות. בקרו באתר הבית של מודולה והגישו את קורות החיים שלכם למשרות טכנולוגיות במגוון תחומים: Med-Tech, Machine Learning, AI, Cyber, Fintech, Tech Insurance ועוד. medulla.co.il. Ran Levi 03:40 המצור היה חלק בלתי נפרד ממלחמה בימי הביניים. ערים רבות היו מוקפות חומה וכל אציל שכיבד את עצמו בנה טירה מפוארת. הצבא התוקף אם כן היה מתפרס סביב החומה ומכתר אותה וכך הייתה מתחילה מלחמת התשה והרעבה. המצור היה נמשך חודשים, לעיתים אפילו שנים, עד שמישהו מהצדדים הלוחמים היה נשבר. כל זאת השתנה בעקבות תגלית שנעשתה בסין לפני כ-1,000 שנה בערך והיא חלחלה לאירופה כמה מאות שנים מאוחר יותר. הסינים פיתחו שיטה לייצור אבקה גרגירית שחורה שמתלקחת בקלות ומפיקה חום עז וגזים לוהטים - אבקת שריפה. נהוג לחשוב שכל מה שהסינים עשו עם אבקת השריפה השחורה הוא ליצור קני במבוק מתפוצצים, דהיינו זיקוקים. אבל גם במזרח הרחוק היו מלחמות והרבה. אבקת השריפה השחורה שימשה במגוון של כלי נשק, החל מראשי נפץ לחיצים, דרך אמצעי הנעה דמויי רקטה לחיצים וכללה פצצות פשוטות. אבקת שריפה שחורה היא סוג של חומר נפץ שאותו אנחנו מכנים היום בשם חומר נפץ הודף. כשאבקת שריפה בוערת היא מפיקה גזים לוהטים. המהנדסים האירופאים גילו חיש מהר שבתוך קנה סגור הגזים החמים יוצרים לחץ עז אשר מסוגל לדחוף החוצה פגז במהירות אדירה. הבעירה בחומר נפץ הודף היא איטית יחסית. היא מתפשטת בתוך החומר במהירות של כמה עשרות עד מאות מטרים בשנייה בלבד. האיטיות הזו היא תכונה רצויה עבור חומר נפץ הודף. לחץ הגזים בתוך קנה התותח נבנה בהדרגה והפגז משתחרר בצורה מבוקרת. אם הפיצוץ היה מהיר מדי, הלחץ הפנימי היה מרסק את התותח לפני שהפגז היה מספיק לעזוב את הקנה. הופעתו של התותח בשדה הקרב הייתה ראשיתו של תהליך אשר בסופו הפכו החומות הבצורות לאלמנט קישוטי וחסר תועלת. בתחילה עוד ניסו הערים להתמודד עם כוחה של אבקת השריפה על ידי עיבוי החומות או תכנון עתיר זוויות, כך שהפגז יגרד את החומה במקום לפגוע בה במלוא עוצמתו. מירוץ החימוש הזה בין התותח ההולך וגדל לחומות ההולכות ומתעבות הביא בסופו של דבר לפשיטת רגל כלכלית של ערים שלא יכלו לשאת בנטל הכספי של הקמת חומה. חומרי הנפץ ניצחו במערכה. חומר נפץ הודף עשוי מתערובת של שני חומרים בסיסיים: אחד שהוא מקור אנרגיה ושני שהוא החומר המחמצן. במקרה של אבקת שריפה, מקור האנרגיה הוא אבקת פחם והחומר המחמצן הוא אשלגן חנקתי. הקשרים הכימיים שבתוך מולקולות אבקת הפחם נמצאים בדרך כלל במצב יציב למדי. כל עוד לא נפריע להם בשום צורה, הם לא יתפרקו. אבל אם נקרב אל אבקת הפחם להבה חמה, האנרגיה שבאש תערער את הקשרים הללו. המולקולות יתפרקו ויתרכבו מחדש עם האטומים שבחומר המחמצן, תהליך שמכונה חמצון. במהלך החמצון נפלטת יותר אנרגיה מאשר נדרשת כדי להתחיל את התהליך, והאנרגיה הזו גורמת לפירוקן של מולקולות נוספות, חמצון שלהן, פליטת אנרגיה חדשה וכן הלאה וכן הלאה. ההבדל בין שריפה רגילה לבעירה של אבקת שריפה הוא במיקום של החומר המחמצן. בשריפה רגילה, כמו זו אשר של גזע עץ שבוער בתוך מדורה, החמצן נמצא באוויר שסביב הגזע. האינטנסיביות של התגובה הכימית מוגבלת מכיוון שחלק גדול מהחומר הדליק כלל לא נחשף לחומר המחמצן. בחומר נפץ הודף החומר המחמצן הוא חלק מהתערובת עצמה. קרבה שכזו בין חומר הדלק והחומר המחמצן מאיצה מאוד את התגובה הכימית ומאפשרת שחרור כמות גדולה של אנרגיה בפרק זמן קצר מאוד, דהיינו פיצוץ. במשך מאות שנים שלטה אבקת השריפה בעולם חומרי הנפץ ללא עוררין. סוגים נוספים של חומרי נפץ איטיים במירכאות התגלו מאז ימי הביניים, אבל אבקת השריפה נותרה הפופולרית מכולן. כל זה השתנה במאה ה-19. פרופסור אסקניו סובררו היה כימאי באוניברסיטת טורינו שבאיטליה. ב-1846 הוא גילה חומר חדש אשר עתיד לשנות את דברי ימי האנושות וגם לזעזע את חייו של החוקר עצמו. סובררו גילה שכאשר הוא מוזג חומר בשם גליצרין לתוך צנצנת המכילה תערובת של חומצות מסוימות, מתקבל נוזל שומני שקוף בעל אופי, איך נאמר, עצבני במיוחד. סובררו היה כימאי מנוסה וזהיר למדי, אבל כל אחד עושה טעויות. הטעות הראשונה הביאה לכך שצנצנת התפוצצה מול פניו וכמעט הרגה אותו במקום. הטעות השנייה חירבה לגמרי את אחת המעבדות. ניטרוגליצרין היה חומר הנפץ הראשון מסוג חומר נפץ מרסק, חנ"מ בקיצור. בניגוד לחומר נפץ הודף, בחנ"מ מקור האנרגיה אינו בבעירה אלא בפירוק של המולקולה שמהווה את חומר הנפץ. התהליך הזה שמכונה ניפוץ, Detonation, מפיק פחות אנרגיה מזו שמופקת מבעירה של חומר נפץ הודף, אבל הוא הרבה יותר מהיר. גל ההלם שחולף דרך החנ"מ עושה זאת במהירות של עד 8 קילומטרים בשנייה, כשכל מולקולה שמתפרקת משחררת אנרגיה שגורמת לפירוק של שכנתה וכן הלאה. גל ההדף שנוצר כתוצאה מההתרחבות המהירה של הגזים הלוהטים הוא זה שיוצר את מירב הנזק כתוצאה מניפוץ החנ"מ. אסקניו סובררו נחרד כשהבין עד כמה התערובת החדשה שלו מסוכנת. הוא סירב להמשיך ולחקור אותה, ואפילו השמיד חלק מרשומי הניסויים שלו רק כדי לשמור את התגלית בסוד, אבל ללא הועיל. השמועה אודות השמן המתפוצץ עשתה לה כנפיים. שנים לאחר מכן אמר סובררו על המצאתו את הדברים הבאים: 'כשאני חושב על כל הקורבנות שנהרגו בתאונות של ניטרוגליצרין, הנזק האדיר שנגרם ובוודאי עוד ייגרם בעתיד, אני כמעט מתבייש להודות בכך שאני ממציאו. הנחמה היחידה שלי היא הידיעה שאם לא אני, מישהו אחר היה מגלה אותו בתוך זמן קצר'. רצה הגורל ובמעבדתו של סובררו עבד גם כימאי שוודי צעיר בשם אלפרד נובל. נובל שמע אודות התגלית, טוב היה קשה לפספס את החדשות, והוא החליט לבחון את הפוטנציאל המסחרי של הניטרוגליצרין. נובל חזר לשוודיה ושכנע את אביו, שהיה בעל מפעל לייצור תחמושת, להקים מעבדה כדי לחקור לעומק את תכונותיו של הניטרוגליצרין ובעיקר כדי לשפר בטיחותו. אלפרד ידע שכל עוד הניטרוגליצרין כל כך מסוכן, אף אחד לא יהיה מוכן לגעת בו. משפחת נובל הקימה את מעבדת המחקר שלה באחד מפרברי סטוקהולם באזור עירוני. השכנים מסביב כצפוי לא היו כל כך מרוצים. הם חשו שהם חיים ליד הר געש בלתי צפוי - והם צדקו. פריצת הדרך הראשונה של נובל הייתה פיתוח נפץ עבור הניטרוגליצרין. הנפץ הוא מכל זעיר של חומר נפץ רגיש לחום. אל הנפץ חיבר נובל פתיל ובו אבקת שריפה. הפתיל בוער בקצב איטי וידוע מראש עד שהוא מגיע אל הנפץ, יוזם אותו ובכך מפוצץ את הניטרוגליצרין. פיתוח הנפץ אפשר הפעלה מבוקרת יותר של הניטרוגליצרין ונובל החל משווק את הפלא החדש ללקוחות פוטנציאליים. והיו הרבה כאלה. אירופה וארצות הברית של אמצע המאה ה-19 היו במהלך של תנופת פיתוח ותיעוש נרחבת. מסילות רכבת נסללו בכל מקום ומכרות נחפרו עמוק יותר כדי לספק יותר חומרי גלם לתעשייה. ההדף האדיר של חומר הנפץ המרסק סייע לחצוב דרכים חדשות בגבעות קשוחות ולהעמיק את המכרות במהירות וביעילות. לצד מעבדת המחקר בלבה של שכונת המגורים הצפופה, הקים נובל בית חרושת קטן לייצור ניטרוגליצרין. פיתוח הנפץ היווה התקדמות בטיחותית מבורכת, אבל הניטרוגליצרין נותר לא פחות מסוכן משהיה. זהו נוזל שכל מכה הכי קטנה, כל זעזוע חזק או התחממות לא מבוקרת מפוצצת אותו. האם נובל הבין עד כמה באמת מסוכן הניטרוגליצרין? קשה לדעת. ייתכן ופיתוח הנפץ הכניס אותו לשאננות יתרה, כך טוענת לפחות ביוגרפיה אחת של הממציא. למרות זאת, ייתכן שההילה של נובל כמי שייסד מאוחר יותר את פרס נובל היוקרתי ותרם כל כך הרבה לקידום המדע, הביאה לגישה סלחנית מדי כלפיו. לי באופן אישי קשה להאמין שנובל לא היה מודע לטירוף שבאחסון מאות קילוגרמים של חומר נפץ מהסוג הרגיש ביותר בטבורה של שכונת מגורים. יכול להיות שהפיתוי הכלכלי להמשיך ולייצר ניטרוגליצרין כדי לענות על הביקוש היה חזק מדי. כך או כך, הוא שילם מחיר יקר מאוד על הטעות הזו - הוא ואחרים. השלישי בספטמבר 1864 החל כיום שגרתי למדי. אמיל נובל, אחיו הצעיר של אלפרד עבד במעבדה. חברת רכבת מקומית הזמינה מנה גדולה של ניטרוגליצרין ואמיל יחד עם חבר נוסף עמלו על הכנת התערובת. אמיל היה עוזר מעבדה מוכשר ואחראי, אבל משהו השתבש באותו הבוקר במעבדה. מה בדיוק קרה באותו הבוקר במעבדה? האם נשמטה הצנצנת הלא נכונה ונפלה אל הרצפה? האם מישהו החליק על שלולית של מים ונפל על הארגז הלא נכון? את הסיבה לא נדע לעולם, אבל את התוצאה שמעה סטוקהולם כולה במה שנודע בשנים המאוחרות יותר כ'בום של נובל'. בתוך שבריר שנייה נמחקה המעבדה ובית החרושת כולו כאילו לא היו. חמישה בני אדם ביניהם אמיל, שלושה עובדים במפעל ועובר אורח שחצה את המדרכה סמוך נהרגו במקום. קירות הבתים הסמוכים קרסו פנימה ופצעו באורך קשה שכנים חסרי מזל. דיווחי העיתונות מזירת האירוע היו גרפיים במידה שאנחנו לא רגילים לה בעיתונות מודרנית. הכתבים לא קמצו במילים כשהם תיארו את מצבם הנורא של הגופות לאחר פיצוץ, כולל איברים שניתקו ממקומם ובשר שנפרד מהעצמות. צריך לזכור שהמראות האלה היו כמעט בלתי מוכרים באותם הימים ואפשר ממש לחוש את הזעזוע של העיתונאים מהמחזה הסטני שנגלה לעיניהם. אלפרד נובל ניצל בנס. הוא לא היה במפעל באותו היום. אנחנו לא יודעים כיצד השפיעה עליו התאונה ומותו של אחיו הצעיר והאהוב. הוא לא שוחח על כך ולא הזכיר את התאונה באף ריאיון או מכתב עד יומו האחרון. אנחנו יודעים לעומת זאת שלפחות אח אחד אחר של נובל הפציר בו לעזוב את הכל ולנטוש את העבודה על הניטרוגליצרין. אבל לאלפרד לא הייתה שום כוונה להפסיק. ההפך הוא הנכון. מטרתו שהתחדדה אחרי התאונה בשנת 1864 הייתה לאלף את הניטרוגליצרין הפרוע. הוא שכר אסדה והציב אותה באגם מבודד. כדי להעביר את הצנצנות שהכילו את חומר הנפץ מהחוף לאסדה, נובל ארז אותן בתוך שקים מלאים בחול רך ופריך בשם קייסלגור (Kieselgur). באחד הימים בעודו עובד על האסדה, הבחין לפתע נובל בטיפת ניטרוגליצרין שנזלה מאחת הצנצנות והחלה מתגלגלת אל קצה השולחן. אלפרד מיהר לנסות ולעצור אותה והעצם היחיד שהיה בהישג ידו היה שק פתוח מלא בקייסלגור. הוא חפן מלוא הכף מהחול הרך ופיזר אותו על הטיפה המתגלגלת. הניטרוגליצרין נספג בתוך החומר והעיסה שהתקבלה הייתה בעלת מרקם דומה לזה של חימר. נובל הסתקרן והחל בוחן את תכונותיה של התערובת החדשה. עד מהרה הוא גילה שהקייסלגור הופך את הניטרוגליצרין לאדיש יותר. אפשר למעוך אותו, להכות בו, לזרוק אותו והוא לא יתפוצץ. זו הייתה התקדמות נהדרת, אבל נותרה עדיין שאלה קריטית: האם התערובת החדשה תהיה גם נפיצה כמו ניטרוגליצרין טהור? כדי לבחון זאת נובל הניח גוש של התערובת החדשה על פני קרש, הצמיד לה את הנפץ שהמציא, הדליק את חוט הבעירה ושלח את הקרש על פני המים. מספר דקות לאחר מכן הרעיד את האגם פיצוץ אדיר. התגלית שנובל שהיה איש עסקים מוצלח מאוד, הפכה אותו לאדם עשיר ביותר. הוא כינה את התערובת 'אבקת הבטיחות של נובל' ושיווק אותה תחת השם המסחרי דינמיט. את הדינמיט הוא עיצב לצורת מקלות דקים שהתאימו לחורי הקידוח במכרות ומחצבות, ומקלות הדינמיט עם הפתיל הארוך שהשתלשל מהם הפכו להיות מזוהות עם המושג חומר נפץ. שימושים צבאיים להמצאה לא איחרו לבוא כמובן. סיפור הקמתם של פרסי נובל הוא מוכר למדי, אבל אני אזכיר אותו כאן בקצרה לשם השלמות. בשנת 1888 ביקר לודוויג נובל, אחיו של אלפרד, בעיירה הצרפתית קאן, ושם הוא גם הלך לעולמו. עיתון מקומי שעורכו סבר בטעות שאלפרד הוא המנוח, פרסם את דבר מותו תחת הכותרת: 'אלפרד נובל שהתעשר בזכות גילוי השיטה המאפשרת להרוג יותר אנשים מאי פעם, מת אתמול'. אירוע זה דרבן את נובל להשאיר בצוואתו הוראות מפורטות להקמתה של קרן שתעניק פרסים למדענים ואנשי רוח מצטיינים. למחצית המאה ה-20 הלכו חומרי הנפץ והשתכללו. ה-TNT נתגלה כבר ב-1863 אבל לא נכנס לשימוש סדיר סביב שנת 1905. ה-TNT השתלב בעיקר ביישומים צבאיים בזכות מספר תכונות מוצלחות מאוד. הוא יציב מאוד ואינו רגיש להלם או חיכוך, ובנוסף ה-TNT הופך לנוזל בטמפרטורה נמוכה יחסית של כ-80 מעלות, טמפרטורה נמוכה בהרבה מהטמפרטורה בה הוא עלול להתפוצץ. את חומר הנפץ הנוזלי ניתן לשפוך לתוך פגזים ולעצב אותו כנדרש. השימוש ב-TNT הפך לכל כך נפוץ עד שעוצמתם של כל חומרי הנפץ האחרים נמדדת ביחס אליו, למשל פצצה אטומית היא שוות ערך לכך וכך מיליוני טונות של TNT. ואם כבר הזכרנו פצצות גרעיניות, ראוי להזכיר שעיקרון הפעולה של פצצות גרעין ופצצות מימן שונה לחלוטין מזה של חומרי נפץ רגילים, קונבנציונליים. בחומרי נפץ מקור האנרגיה הוא בפירוק קשרים כימיים בין האטומים, בעוד שפצצות גרעיניות שואבות את כוחן מפירוק קשרים בתוך האטומים עצמם או מהיתוך של שני אטומים ליצירת אטום חדש, כפי שמתרחש בפצצת מימן. חומרי נפץ מודרניים הם בטוחים מאוד לשימוש. Composition-4 או בשמו המוכר יותר C4 הוא חומר נפץ חזק ב-30 אחוז יותר מה-TNT, אבל עם זאת אפשר אפילו לירות עליו כדור עופרת והוא לא יתפוצץ. גם אם נדליק אותו בעזרת גפרור הוא יבער באיטיות. החיילים האמריקאים במלחמת וייטנאם השתמשו ב-C4 כחומר בעירה לצרכי בישול. אני מניח שמגיע צל"ש לחייל הראשון שהיה אמיץ מספיק כדי לנסות את הטריק הזה. קל מאוד לייצר חומר נפץ ברגע שאתה יודע איך לעשות את זה. אחד מחומרי הנפץ הנפוצים ביותר בעולם למשל הוא האנפו, ANFO. הוא מהווה כ-80 אחוז מכלל חומרי הנפץ שנעשה בהם שימוש תעשייתי במכרות ומחצבות בארצות הברית. האנפו קל להכנה עד כדי גיחוך. הוא מכיל בעיקר דשן לצמחים ושמן מנועים. בהרבה מכרות בארצות הברית הפועלים מכינים אותו על המקום. הם מנקזים קצת שמן מהמנוע של הטרקטור, שופכים אותו לתוך שק של דשן, מערבבים היטב, מחברים את הנפץ המתאים וזה הכל. הפשטות הזו משחקת לידיהם של טרוריסטים כמובן. כאן בישראל אין צורך להכביר מילים על הנושא הכאוב הזה, אבל גם האמריקאים למדו אותו על בשרם. בשנת 1995 החריבה מכונית תופת מלאה במאות קילוגרמים של אנפו את בניין הממשל הפדרלי שבאוקלהומה סיטי. 168 איש נהרגו בפיגוע והבניין נהרס כליל. גם הפיגוע הראשון במגדלי התאומים שבניו יורק בשנת 1993 בוצע באמצעות אנפו. אין יותר מדי מה לעשות כנגד חומרי נפץ מאולתרים כמו אנפו, אבל למרבה המזל עוצמתם נמוכה ביחס לחומרי הנפץ המתקדמים כמו C4, Semtex או HMX. כדי למנוע מטרוריסטים לעשות שימוש בחומרי נפץ מתקדמים, נהוג להוסיף להם בתהליך הייצור חומרים המכונים סמנים, Markers באנגלית. חלק מהסמנים הללו הם כימיקלים נדיפים שכלבים משטרתיים יכולים להריח בקלות. סמנים אחרים הם חלקיקים זעירים שמסוגלים לשרוד את הפיצוץ ולכוון את החוקרים אל המפעל שייצר את חומר הנפץ, תאריך הייצור שלו, משם גם אל עקבותיהם של המפגעים. כמות חומר הנפץ שנעשה בה שימוש בפיגוע טרור היא בדרך כלל מוגבלת. קשה לצבור, להסתיר או לשנע כמויות גדולות של חומרים בעייתיים שכאלה. המגבלה הזו אינה משפיעה על צבאות וממשלות, וזו הסיבה לכך שתאונות בחומרי נפץ הן מסוכנות והרסניות הרבה יותר מפיגועי טרור, כפי שהדגים לנו הסיפור הבא. Ran Levi 23:31 CCHS היא תסמונת גנטית נדירה, אבל אכזרית במיוחד. היא פוגעת בילדים רכים וגורמת לכך שבכל פעם שהתינוק נרדם או אפילו מנמנם, הוא מפסיק לנשום ונמצא בסכנת מוות מיידית. יד לנשימה היא עמותה התנדבותית שפועלת לקידום המחקר המדעי והרפואי ב-CCHS ומסייעת להורים שילדיהם לוקים במחלה. בימים האחרונים יצאה העמותה בקמפיין התרמה שהכנסותיו יוקדשו למימון המחקרים שהעמותה מקדמת. אני מזמין אתכם לתרום לקמפיין או לשתף אותו עם חבריכם ובני משפחתכם. בקרו באתר עמותת יד לנשימה בכתובת cchs-israel.org.il. יד לנשימה - כדי שאף ילד לא יפסיק לנשום. Ran Levi 24:24 העיר הליפקס שבקנדה הייתה מרכז לוגיסטי חשוב מאוד עבור בעלות הברית במלחמת העולם הראשונה. אחת הסיבות המרכזיות הייתה מבנה הנמל שלה. המעגן היה חבוי עמוק בתוך היבשה וכדי להיכנס לתוכו יש לעבור בתעלה צרה המכונה The Narrows. התעלה הצרה הגנה על המעגן מפני צוללות אויב ועל כן משכה אליה הנמל שבהליפקס ספינות מכל רחבי העולם. אחת מאותן ספינות הייתה הסוחרת הצרפתית מונ-בלאן (SS Mont-Blanc). המונ-בלאן הגיעה להליפקס ב-5 בדצמבר 1917 בשעת לילה מאוחרת, אבל היא לא יכלה להיכנס פנימה. שעריו של הנמל נסגרים בכל לילה לתנועת ספינות כהגנה מפני צוללות והמונ-בלאן נאלצה להטיל עוגן מחוץ לנמל. השכם בבוקר למחרת מיהרו אנשי הצוות להשיט את הספינה אל הנמל. הייתה להם סיבה טובה למהר. המונ-בלאן הייתה עמוסה בכמה אלפי טונות של חומרי נפץ מכל הסוגים, ביניהם כ-200 טונות של TNT. באותה השעה יצאה מתוך הנמל ספינת סוחר בלגית בשם אימו (SS Imo) בדרכה לניו יורק כדי לאסוף מזון וציוד לאירופה. כשהתקרבה האימו לאזור הצר של ה-Narrows הבחינה בספינה שלישית העושה דרכה אף היא לתוך התעלה. חוקי הימאות קובעים ששתי ספינות המפליגות זו לקראת זו צריכות לפנות ימינה כדי לחלוף אחת את השנייה על דופן שמאל. במקרה הזה הספינה שנכנסה לנמל הייתה צריכה לפנות דווקא שמאלה כדי לעגון ברציף ולכן הסכימו רב החובל של האימו וזה של הספינה שמולו להפר את הנוהג הקבוע במודע בהסכמה הדדית כדי לאפשר לספינה השנייה גישה נוחה יותר אל הרציף. הן חלפו זו על פני זו על דופן ימין והתוצאה הייתה שבתום התמרון האימו הייתה קרובה לגדה השמאלית של התעלה. במונחים יבשתיים היא הייתה בצד הלא נכון של הכביש. זאת ועוד האימו הפליגה מהר. מהר מדי, כך נדמה מהמהירות שמקובלת בתוך תעלה צרה. בדיוק ברגע זה נכנסה גם המונ-בלאן לתעלה הצרה. רב החובל שלה הבחין באימו המתקרבת לקראתם וצפר לה צפירה אחת. צפירה אחת משמעותה אני רוצה לחלוף אותך על דופן שמאל שלי ובביצוע למי שאינו ימאי: 'זה הנתיב שלי טמבל, תחזור לשלך'. רב החובל של האימו לא הסכים לשנות את נתיבו. אולי הוא חשב שהוא מפליג מהר מדי ושלא יספיק לפנות ימינה בזמן. אולי הוא קיווה שרב החובל של המונ-בלאן יהיה נחמד מספיק כדי לפנות לו את הדרך. אולי הוא פשוט התנהג בבריונות. אנחנו לעולם לא נדע מכיוון ש-20 דקות לאחר מכן הוא ומרבית צוותה של האימו כבר לא היו בין החיים. האימו צפרה פעמיים, מאותתת למונ-בלאן שהיא מתכוונת להישאר בנתיבה ושהמונ-בלאן מתבקשת לפנות שמאלה. בין שתי הספינות התנהלה תקשורת צפירות קדחתנית כדי לנסות ולפתור את התסבוכת, אבל בתוך דקות ספורות הבינו שני רבי החובלים שאם הם לא יעשו משהו ומהר, ההתנגשות תהיה בלתי נמנעת. המונ-בלאן שברה שמאלה בחדות לכיוון מרכז התעלה. האימו סובבה את מדחפיה לאחור כדי לבלום, אבל בלימה זו גרמה לחרטום שלה לפנות ימינה - גם כן לכיוון מרכז התעלה. בשעה 8:30 בבוקר התנגשו המונ-בלאן והאימו. מתכת פגעה במתכת וניצוצות עפו לכל עבר. שריפה פרצה על סיפונה של המונ-בלאן. צוותה של המונ-בלאן ניסה בתחילה לכבות את הדליקה, אבל כשהבינו המלחים שהאש יצאה משליטה מיהרו לנטוש את הספינה. בעודם חותרים בסירת ההצלה ומתרחקים מחבית חומר הנפץ הבוערת שהייתה ספינתם, צעקו הימאים הצרפתים לצוותה של האימו שהספינה שלידם היא מלכודת מוות מהגיהינום. לרוע המזל אף אחד מהאימו לא ידע צרפתית. בנוסף, המונ-בלאן לא נשאה שום דגל, שלט או סימון אחר שיתריע מפני המטען הקטלני שכעת בער על סיפונה. רשויות הנמל של הליפקס שגם להם לא היה מושג על גודל הצרה נכנסו לפעולה. ספינות כיבוי נשלחו להתיז מים על המונ-בלאן וכוחות הצלה התרכזו על הרציפים, מוכנים לקלוט נפגעים אם יהיו. מאות צופים סקרנים התגודדו משני צידי התעלה. בינתיים הספיקו המלחים של המונ-בלאן להגיע אל חוף מבטחים וברחו כל עוד נפשם בם מקווים להתרחק מהמקום מהר ככל שרגליהם יוכלו לשאת אותם. בדרך חלפו ליד תחנת רכבת ופגשו את וינס קולמן (Vince Coleman), אחד הפקחים. הם הצליחו להסביר לו במה מדובר ווינס החל בורח אף הוא. כעבור רגע עם זאת נזכר הפקח שבעוד כמה דקות אמורה רכבת עמוסה במאות נוסעים להיכנס לתחנה. הוא היסס ואז פנה לאחור ורץ בחזרה אל המשרד. ב-9:04 התפוצצה המונ-בלאן. זה היה הפיצוץ מעשה ידי אדם הגדול ביותר בהיסטוריה עד אז, והפיצוץ הלא מכוון הגדול ביותר בהיסטוריה מאז ועד ימינו. שני קילומטרים רבועים של שטח עירוני ליד הנמל שוטחו לחלוטין. הנזק היה כל כך מוחלט עד שאנשים שגרו במקום כל חייהם לא יכלו לזהות את המקום בו עמד פעם ביתם. 1,500 איש נהרגו במקום שבו עמדו. גל ההדף של הפיצוץ שעוצמתו הייתה כחמישית מזו של הפצצה שהוטלה על הירושימה, טלטל ספינות שהפליגו בים במרחק של כ-30 קילומטרים. חלק מהעוגן של המונ-בלאן, חתיכת מתכת במשקל של כחצי טונה, עף למרחק של ארבעה קילומטרים. הפיצוץ העז הרים גל צונאמי בגובה 18 מטר ששטף את שני צידי התעלה. אנשים ששרדו את הפיצוץ עצמו טבעו תחת המים הגועשים המומים מכדי לנסות ולהציל את עצמם. בכל רחבי הליפקס נפלו מנורות גז ותנורים שחיממו את הבתים בדצמבר הקר ושריפות ענק כילו שכונות שלמות. עוד 500 איש נהרגו בדליקות. כש-9,000 איש נפצעו בדרגות חומרה שונות. אחת הפציעות הנפוצות ביותר הייתה פגיעת עיניים. רבים צפו במאמצי הכבאי מבעד לחלונות ביתם וכשהתפוצצה המונ-בלאן, שברי זכוכית מהחלונות פצעו מאוד בני אדם. עשרות מהם התעוורו לתמיד. בשנים שלאחר מכן הפכה הליפקס למרכז עולמי לטיפול בפציעות עיניים כתוצאה מהאחוז הגבוה יחסית באוכלוסייה שסבל מהן. וינס קולמן פקח הרכבת נהרג במשרדו. לא לפני שהספיק לשלוח מסרים בהולים לכל הרכבות הנכנסות והורה להם לעצור במקומן. חייהם של מאות נוסעים ניצלו בזכות הגבורה וההקרבה העילאית של פקח רכבת אחד. קולמן נחשב היום לאחד הגיבורים הגדולים של קנדה. תאונות קורות ופיצוצים מקריים אינם כה נדירים. אחת העובדות המעניינות שכל כבאי מכיר אבל הציבור הרחב כמעט ולא, היא שכל חומר דליק שמוקף בכמות גדולה של חמצן מסוגל להתפוצץ. זו אחת הסכנות הגדולות במפעלים לטחינת קמח למשל. כן, שמעתם נכון, גם קמח מסוגל להתפוצץ. קמח הוא חומר אורגני וכשטוחנים אותו לאבקה דקה, הגרגירים הזעירים מסוגלים לרחף באוויר זמן רב. אם עובד לא זהיר מצית גפרור ברגע הלא נכון, האבקה מתחילה לבעור. מכיוון שהגרגירים הקטנים מוקפים בחמצן מכל הכיוונים, התגובה הכימית מתרחשת במהירות אדירה ונוצר פיצוץ. פיצוצי קמח, תירס טחון ואבקות דומות נתנו השראה לפיתוחן של פצצות רבות עוצמה המכונות פצצות דלק אוויר. פצצת דלק אוויר היא בעיקרון מכל גדול של חומר דליק שנזרק ממטוס. ברגע המתאים מופעל מטען זעיר אשר מפזר את הדלק והופך אותו לענן דק של חלקיקים קלים המרחפים באוויר. שבריר שנייה לאחר מכן מופעל נפץ וגל הבעירה מתפשט בתוך הענן. פצצת דלק אוויר יעילה בעיקר מעל אזורים סגורים כמו בונקרים ומנהרות שם הנזק של גל ההדף האדיר בא לידי ביטוי. היא אינה מוצלחת בתור פצצה לשימושים נפוצים יותר. בכל זאת קשה להתמודד עם פצצת דלק אוויר במונחים של עוצמה גולמית. למעשה, הפצצה החזקה ביותר בעולם כיום היא פצצת דלק אוויר רוסית שמקורותיה עד כמה שהדבר נשמע מוזר, דווקא במלחמת המפרץ של שנת 1991. סדאם חוסיין איים על האמריקאים כזכור בשחזור 'אם כל המלחמות', הקרב המפורסם בקדיסייה בשנת 637 לספירה, אז הביסו המוסלמים את הפרסים. התגובה האמריקאית לא איחרה לבוא. בזמן שיא של תשעה חודשים פיתחו מהנדסי הצבא את הפצצה הגדולה ביותר אי פעם, מפלצת במשקל של 10 טונות אשר קוטר הפיצוץ שלה היה כ-140 מטרים. המהנדסים כינו אותה כמחווה לדיקטטור העיראקי 'אם כל הפצצות', The Mother of All Bombs או בקיצור MOAB. מאוחר יותר דאג מישהו בצבא האמריקאי למצוא לראשי התיבות MOAB משמעות מהוגנת יותר, משהו כמו ה-MAG המקלע הכיתתי שלנו שהוא קיצור של Machine Gun. כשהחליטו המהנדסים הרוסים לפתח פצצה גדולה משל עצמם הם בחרו בטכנולוגיית דלק אוויר. התוצאה הייתה פצצה חזקה פי 4 מה-MOAB האמריקאית. הפצצה הרוסית זכתה לשם FOAB או Father of All Bombs. טוב לדעת שהאחריות על פיתוח הפצצות האדירות של שתי המעצמות הגדולות בעולם מופקדת בידיהם של אנשים רציניים ובוגרים. זהו, עד כאן. מיד נמשיך עם תוספת לפרק, הפעם בעניין האמוניום החנקתי, אותו חומר שאחראי לפיצוץ בביירות בשבוע שעבר, וגם עדכון על פודקאסט חדש שמצטרף לרשת שלנו, 'כשבגרו היאחור' של רועי גרון. חסות וחוזרים. Ran Levi 36:49 אני מקבל המון פניות מהורים שמבקשים שנוסיף לרשת שלנו פודקאסטים עבור ילדים. אז פודקאסט לילדים אין לנו עדיין ברשת, אבל עד שיהיה - הנה אלטרנטיבה מצוינת. 'אוטוטו' היא סדרה של שירים, משחקים, חידות והפעלה לילדים בני שנתיים עד שבע שאפשר להוריד לטלפון ולהשמיע להם תוך כדי נסיעה. הילדים ייהנו מכל רגע ובמקביל ילמדו על ארץ ישראל, מילים חדשות באנגלית ועוד. יש אפילו דפי צביעה ומפות שאפשר לפתוח בטלפון במקביל להאזנה. אישור לרכישת סדרת 'אוטוטו חוויה בנסיעה' תמצאו באתר הבית שלנו ranlevi.com או הקליקו עכשיו על הבאנר שמופיע לכם על המסך באפליקציית 'עושים היסטוריה' באנדרואיד. 'אוטוטו' - ממש בתוך שניות תקבלו את 'אוטוטו חוויה בנסיעה' ישירות לנייד. נסיעה נעימה. Ran Levi 38:44 אז עד עכשיו 2020 מסתמנת כשנה איך נאמר זאת בעדינות, לא משהו. אבל נכון לכתיבת שורות אלה עושה רושם ש-2020 היא תחרות של איזו מדינה אוכלת אותה יותר חזק, לבנון בהחלט מובילה את הטבלה. אבל אנחנו רק באוגוסט אז אולי לא כדאי לעשות סיכומי ביניים בשלב הזה. ככל שאנחנו יודעים עכשיו הסיבה לפיצוץ הדרמטי ששיטח חלקים גדולים מביירות היא שריפה שהחלה במחסן זיקוקים בנמל והתפשטה אל מחסן אחר שבו אוחסנו כ-3,000 טונות של אמוניום חנקתי. בפרק ששמעתם סיפרתי לכם על האנפו (ANFO), אחד מחומרי הנפץ הנפוצים ביותר בעולם התעשייה. ובכן, האנפו הוא בעיקרון 94 אחוזים של אמוניום חנקתי ועוד 6 אחוזים של דלק. אבל יש עוד תעשייה שבה נעשה שימוש באמוניום חנקתי, לפחות בעבר - תעשיית הרכב. מה לכלי רכב ולחומרי נפץ? אתם שואלים. תאגיד 'טאקאטה' (Takata) נוסד ב-1933 ביפן ומאז שנות ה-50 הוא עוסק בעיקר בייצור חלקים לתעשיית הרכב. בשנות ה-90 המוצר העיקרי של החברה הזו היה חגורות בטיחות, אבל ב-1995 נתגלתה תקלה חמורה בחגורות של טאקאטה שהכריחה את הלקוחות שלה, יצרניות הרכב, להכריז על Recall של כמעט תשעה מיליון מכוניות בהן הותקנו החגורות. העניין הזה ועוד כמה כישלונות עסקיים הביא לכך שלקראת סוף שנות ה-90 היה מצבה הפיננסי של טאקאטה בכי רע והמנהלים שלה חיפשו מוצא מהברוך בכל דרך. הפתרון שלהם היה להיכנס לתחום נוסף: ייצור כריות אוויר שבסוף שנות ה-90 הפכו לאביזר חובה בכל כלי הרכב החדשים בארצות הברית. הרעיון שמאחורי כרית אוויר הוא פשוט למדי. בתוך ההגה ישנו בלון ובו קופסה זעירה שבתוכה חומר כימי שנקרא מעיץ. ברגע תאונה מעגל אלקטרו-מכני מסוים גורם למעיץ להתלקח וכתוצאה מכך גזים לוהטים ממלאים ומנפחים את כרית האוויר בתוך פחות מ-200 מילי-שניות. פחות מהזמן שנדרש לנו כדי למצמץ. בתחילה עשתה טאקאטה שימוש במעיץ בשם טטראזול (Tetrazole), אבל עלות הייצור של כרית האוויר הייתה עדיין גבוהה מדי וטאקאטה לא הצליחה להתמודד מול מתחרות אחרות בשוק. בתחילת שנות ה-2000 הציע מישהו בחברה רעיון: למה שלא נחליף את הטטראזול שהוא בניגוד לשמו ממש לא זול, באמוניום חנקתי שהוא חומר הרבה יותר זול. אחרי הכל גם אמוניום חנקתי אם מציתים אותו בתנאים הנכונים נדלק במהירות ויוצר גזים לוהטים - שזה מה שצריכה כרית אוויר. כמעט מיד היו אנשים בטאקאטה שהתנגדו לרעיון הזה. הפוטנציאל ההרסני של האמוניום החנקתי היה מוכר היטב. אבל הלחץ הפיננסי עשה את שלו. החלפת הטטראזול באמוניום חנקתי הוזילה את כריות האוויר בשיעור ניכר, כמעט 30 אחוזים, וטאקאטה החלה לשווק את הכרית החדשה ליצרניות הרכב. עד מהרה השתלטה טאקאטה על כ-20 אחוזים משוק כריות האוויר בארצות הברית - אחת מכל חמש מכוניות. לאורך העשור הראשון של המאה ה-21 הופיעו בתקשורת מדי פעם בפעם דיווחים על תקלות בכריות האוויר של טאקאטה, שכרית האוויר נפרסה בעוצמה גבוהה מדי ושהיא גורמת לפציעות חמורות. ב-2013 דיווחה הונדה כי תחקיר שערכה העלה שאכן יש בעיה בכריות האוויר של טאקאטה והכריזה על Recall של כשלושה וחצי מיליון מכוניות מתוצרתה. טאקאטה ערכה בדיקה מקיפה והסתבר כי כל כריות האוויר התקולות יוצרו במפעל אחד, המפעל שלה במקסיקו. הסתבר כי אופן האחסון של האמוניום החנקתי היה לקוי וזו בעיה מכיוון שהחומר הזה רגיש מאוד לטמפרטורות קיצוניות וללחות גבוהה. טאקאטה הודתה בטעותה ונקנסה בכ-200 מיליון דולר. אבל זו הייתה רק ההתחלה. ביולי 2014 נכנסה לאו סוק (Law Suk Hwee), אישה מלזית בת 42, עם הרכב שלה לתוך צומת. רכב שנכנס גם הוא לצומת באותו הזמן פגע ברכב שלה. על פניו זו הייתה אמורה להיות תאונה קלה, כזו שלא היינו שומעים עליה אף פעם. שני הרכבים נסעו במהירות נמוכה של כ-30 קילומטרים לשעה. אבל רצה הגורל וברכבה של לאו סוק הותקנה כרית אוויר מתוצרת טאקאטה. ברגע ההתנגשות ניצת האמוניום החנקתי, אבל במקום לפלוט גזים לוהטים שינפחו את כרית האוויר, האמוניום החנקתי התפוצץ בעוצמה. כרית האוויר שהייתה אמורה להגן על חייה של לאו סוק הפכה הלכה למעשה למטען צד שפיזר רסיסי מתכת לוהטים בכל חלל הרכב. אחד הרסיסים פילח את צווארה של לאו והרג אותה במקום. לאו הייתה בהיריון מתקדם באותו הזמן. הרופאים נאבקו על חייו של העובר במשך שלושה ימים, אבל גם הוא לא שרד. האירוע הטרגי הזה מיקד את תשומת הלב הציבורית על טאקאטה, ובתקשורת החלו להופיע עוד ועוד כתבות שחשפו התנהלויות בעייתיות של החברה. לדוגמה באחת הכתבות דווח כי מהנדסיה של טאקאטה רימו בבדיקות בקרת האיכות של כריות האוויר שנועדו לוודא את הטימות של הכריות, שכאמור היא עניין קריטי מכיוון שאם אוויר לח חודר לתוך החלל שבו נמצא האמוניום החנקתי, הוא גורם למעיץ להפוך לבלתי יציב. בבדיקת הטימות על פי הדיווח ממלאים קודם כל את התא של כרית האוויר בהליום ואז דוגמים את האוויר שמחוץ לכרית. אם יש הליום באוויר הזה סימן שהוא דלף מתוך כרית האוויר. המהנדסים של טאקאטה ידעו שהכרית שלהם לא אטומה כמו שצריך ולכן הם השתמשו בכרית אוויר משומשת, כזו שכל ההליום כבר הספיק לדלוף ממנה. בסופו של דבר תאוות הבצע של טאקאטה עלתה לה ביוקר. חקירת הרשויות העלתה שכריות האוויר הפגומות אחראיות ליותר מ-20 מקרי מוות ומאות פצועים בכל רחבי העולם. טאקאטה נקנסה בסכום של כמיליארד דולר וב-2017 הכריזה על פשיטת רגל ונמכרה לאחת המתחרות שלה. אפשר לומר שהאמוניום החנקתי גבה קורבן נוסף. עד כאן לחומרי נפץ. שאלת עושים היסטוריה להפעם בסימן הפרק הזה: מה הפיצוץ החזק ביותר שחוויתם וכיצד אתם והסביבה שלכם הגבתם לו? אצלי זה היה ביום הראשון בעבודה שלי בחברת רפאל. אני זוכר שבמשרד שקיבלתי החלונות היו מכוסים במין יריעה של חומר דביק ולא הבנתי למה. התיישבתי בכיסא, הדלקתי את המחשב וחמש דקות מאוחר יותר הרעיד פיצוץ אדיר את כל הבניין. יצאתי בהיסטריה מהמשרד אל המסדרון מוכן לרוץ אל המקלט איפה שלא יהיה, אבל אף אחד לא היה שם. כולם המשיכו לעבוד, לדבר בטלפון, אתם יודעים הכל כרגיל. אמרתי לעצמי שזה מאוד מוזר, אבל אולי הם יודעים משהו שאני לא יודע. ובאמת אחרי כמה שבועות הבנתי. מסתבר שלא רחוק מהבניין שלנו עמד מטווח חומרי הנפץ של רפאל. בני אדם הם יצורים סתגלניים והפיצוצים האמתניים האלה הם פשוט חלק מהשגרה. בא לך לשתות קפה? כן, בטח, בוא נלך לקחת. ככה זה. והחומר הדביק על החלונות? זה בשביל שהחלונות לא יתפוצצו פנימה כל שני וחמישי. אז מה הסיפור שלכם עם פיצוצים וחומרי נפץ? כתבו לנו בעמוד הפייסבוק של רשת 'עושים היסטוריה'. פודקאסט חדש מצטרף אלינו לרשת השבוע. מדובר באחת התוכניות המצליחות והאהובות ביותר בישראל, 'כשבגרו היאחור', פודקאסט על כלכלה וכסף מזווית היסטורית בהגשת רועי גרון. אני מאזין מושבע של רועי עוד מהפרק הראשון שלו. אני זוכר שאיך שסיימתי לשמוע את הסדרה המופתית שלו על עליית האוליגרכים ברוסיה, מיד רצתי לכתוב לו הודעה בטלגרם על כמה שזה מעולה. שילוב של סיפורים היסטוריים מרתקים עם הסברים מעולים על כל מיני רעיונות כלכליים עמוקים וחשובים. אז ברגע שעלתה ההזדמנות לצרף את רועי לצוות שלנו ברור שלא היססתי לשנייה. אז אני מאחל המון בהצלחה לרועי ולעורך החדש שלו גיא בינון ואני בלי ספק שהם יביאו לכם פרקים מעולים. הפרק הראשון של 'כשבגרו היאחור' שעלה במסגרת רשת 'עושים היסטוריה' השבוע הוא 'עסקי האוויר הנקי של טסלה'. איך מרוויחה טסלה מהתוכנית של מדינת קליפורניה לעידוד השימוש ברכבים חשמליים? ומה צופני העתיד לחברת הרכב המיוחדת של אילון מאסק? את 'כשבגרו היאחור' תמצאו בכל אפליקציות הפודקאסטים כמו גם באפליקציות 'עושים היסטוריה' באנדרואיד יחד עם כל התוכניות השונות והמגוונות של הרשת שלנו, כמו למשל 'עושים חשבון' שעליה סיפרתי לכם בפרק הקודם, התוכנית הכלכלית החדשה שלנו בהגשתם של אטילה שומפלבי וליאור תבורי. אני רוצה להזכיר לכם שביום ראשון הקרוב בערב אני מעביר הרצאה מקוונת בשם 'כיצד נתקשר עם חייזרים'. כן כן בדיוק מה ששמעתם. זו מסוג הבעיות שאני נהנה מאוד לחשוב עליהן. איך יוצרים שפה משותפת עם תרבות חייזרית בהנחה שיום אחד נגלה אחת כזו, שאין לנו שום קרקע משותפת איתה, מילולית ומטאפורית. מסתבר שאפילו ביקום הגדול והמשונה שלנו יש כמה קבועים קוסמיים שאפשר לנצל כדי ליצור אולי תקשורת בעלת משמעות. נדבר על היסטוריה, מתמטיקה, בינה מלאכותית, פסיכולוגיה ומה לא. יום ראשון ה-16 באוגוסט שעה 9 בערב. קישור לרכישת כרטיסים תמצאו בפוסט של הפרק הזה באתר שלנו ranlevi.com בפייסבוק, בטוויטר ובאינסטגרם שלי. כתמיד אם אתם אוהבים את התוכנית מעוניינים לתמוך בה, עזרו לנו להביא מפרסמים ונותני חסות. יש לי כל מיני רעיונות לפודקאסטים חדשים ומעניינים שאני רוצה להקים ואחד הדברים שהכי עוזר לנו להוציא לפועל את הפנטזיות האלה הם גופים שלוקחים חסות על תוכניות כאלה בראשית דרכן ועוזרים לנו לממן אותן. אז אם הארגון שלכם או של מישהו שאתם מכירים מחפש הזדמנות שיווקית מעניינת דברו איתי. יכול להיות שהלהיט הבא בעולם הפודקאסטים הישראלי יהיה רשום על שמכם. פנו אלי במייל בכתובת ran@ranlevi.com. עושים היסטוריה הם גיא בינון ואיתמר סוויסה בעריכה והפקה, שרה סילבצקי מנהלת את סיפור משפחתי ומנהלת הקהילות שלנו, אביב שם טוב מנהל המכירות, דני תימור המנהל העסקי ואני רן לוי כותב ומגיש. אנחנו נשתמע בשבוע הבא. להתראות.
        ]]></content:encoded>
    </item>
    
    <item>
        <title>[עושים היסטוריה] מארחת: מה יחשבו עלינו הארכיאולוגים של העתיד? גלעד ב. יפה</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-mh-ykhshbv-lynv-hrkyvlvgym-shl-h-tyd-gl-d-b-yph.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-mh-ykhshbv-lynv-hrkyvlvgym-shl-h-tyd-gl-d-b-yph.html</guid>
        <pubDate>23 באוגוסט 2020</pubDate>
        <description>Transcript for [עושים היסטוריה] מארחת: מה יחשבו עלינו הארכיאולוגים של העתיד? גלעד ב. יפה from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה מהרחת, והפעם גלעד בצלאל יפה. מה יחשבו עלינו ארכאולוגים של העתיד? רשת עושים היסטוריה. Apollo 11 00:24 Tranquility Base here. The Eagle has landed. רן לוי 00:29 עושים היסטוריה עם רן לוי. שלום. את גלעד יפה הכרתי דרך טוויטר. הוא ארכאולוג והיסטוריון בהכשרתו, ניהל חפירות ארכאולוגיות ברחבי ארץ ישראל במשך כ-15 שנה, וכיום עיקר עיסוקו הוא בהנגשת הארכאולוגיה לקהל הרחב. כחלק מההנגשה הזו, בכל יום גלעד מפרסם שרשור קצר, כמה ציוצים בזה אחר זה, אודות ממצא ארכאולוגי מרתק או סוגיה מעניינת כלשהי, ובתור חובב ארכאולוגיה מושבע כמוני, השרשורים היומיים של גלעד הם יהלום נדיר. גלעד מרצה במגוון נושאים ולמגוון גילאים, ואחת ההרצאות שלו שמשכה את תשומת ליבי במיוחד עוסקת בשאלה שגם אני הרהרתי בה: מה יחשבו הארכאולוגים של העתיד, אלה שיחפרו את תל אביב הקדומה במירכאות בעוד 1,000 או 2,000 שנה, עלינו, שחיים כאן ועכשיו? אילו ממצאים סביר להניח שהם יגלו? והאם התיעוד הדיגיטלי שאנחנו משאירים אחרינו - תמונות, סרטונים ומה לא - יסייע לאותם ארכאולוגים עתידיים להבין אותנו טוב יותר משאנחנו מבינים היום את האנשים שחיו כאן לפני 2,000 שנה? מה שמשך אותי במיוחד בהרצאה של גלעד היא זווית הראייה שלו כארכאולוג, שמובילה אותו למסקנות מאוד מעניינות. אני לא אעשה לכם ספוילרים, אבל אני רק אגיד שאם היום אנחנו קוראים ספר של הארי פוטר או צופים בסרט של מלחמת הכוכבים ומבינים ללא כחל ושרק שמדובר בפנטזיות בדיוניות ותו לא, אז זה לא מובן מאליו שזו גם תהיה דעתם של הארכאולוגים בעתיד. נשמע מופרך? אם אני הייתי מציע את זה, אולי. אבל כשארכאולוג מקצועי אומר את זה, זה כבר משהו אחר. פרטים נוספים על גלעד ועל ההרצאות שלו תוכלו לקרוא באתר הבית שלו, gilead-b-yaffe.com - G-I-L-E-A-D-B-Y-A-F-F-E.com. קישור אליו אשים גם בפוסט של הפרק הזה באתר הבית. האזנה נעימה. רן לוי 02:59 די, די מוקי, די, די מוקי, די, איכס, איכס מוקי די, רן תעזור לי רן! אם רק לכם יהיה מזרן פנדה, אז רק אתם תצליחו לישון טוב בלילה. לכן פנדה יצרה גם עבור הכלבים שלכם מזרן מפנק אשר מותאם בדיוק לצרכיו של הכלב. היכנסו היום לאתר pandazzz.co.il ולחצו על הלשונית של פנדה כלבים. מאזיני עושים היסטוריה יזכו ל-50 שקלים הנחה בהזנת הקופון 'עושים דוג'. pandazzz.co.il. תגיד מה אתה אכלת את הפיצה בסוף? רן לוי 03:52 רוב מה שהיה באייקאסט נמחק, אני לא יודע אם אתה יודע. גלעד בצלאל יפה 03:56 אני לא יודע, לא בדקתי פעם אחרונה שהייתי שם. רן לוי 03:59 וואי, הלך להם ההארד דיסק ונמחקו להם אני חושב רוב הפודקאסטים הישראלים המוקדמים. אני יודע את זה כי הייתה לי תוכנית שהייתה שם פעם פעם. גלעד בצלאל יפה 04:08 טרגדיה. כנראה לא נועד לשרוד. מקווה שאנשים עשו לעצמם גיבויים, אבל מי שלא עשה גיבוי... רן לוי 04:18 טוב, אז לעצם העניין. יש לך הרצאות אונליין, ואחת מההרצאות היא בעצם הנושא שאנחנו נבסס את השיחה שלנו היום, זה נקרא ארכאולוגיה של העתיד, ובה אתה בעצם, אפשר להגיד, סוקר במחשבתך איך בעצם האנשים בעוד אלפי שנים יתפסו אותנו, את ההווה שלנו, שזה נושא מרתק. ואחת הדוגמאות שאתה נותן זה האפוס של גילגמש לעומת הסאגה של הארי פוטר של ימינו. אז נשתמש בזה בתור ההתחלה של הדיון, אבל בשביל ליצור איזשהו ככה בייסליין למאזינים, תן לנו טיפה רקע על האפוס של גילגמש, במה מדובר. גלעד בצלאל יפה 04:58 גילגמש, קודם כל הסיפור עצמו התגלה במאה ה-19 על ידי ארכאולוג שנקרא אוסטן הנרי לייארד, ארכאולוג בריטי בתקופה הקולוניאלית, כל הוויכוחים על גנבו לא גנבו, מורשת תרבותית, כל העניין הזה. 12 לוחות בכתב יתדות שנמצאו בתוך מבנה שמוגדר כספרייה, הספרייה של אשורבניפל מהמאה ה-8 לפני הספירה, כלומר היום היא מוגדרת כספרייה הקדומה ביותר בעולם שאנחנו מכירים. בעצם ה-12 לוחות האלה פורסים סיפור שלם שנחלק לשני חלקים עיקריים: החלק הראשון על העלילות של גילגמש ביער עם איזה פרא אדם שנקרא אנכידו שהוא פוגש והוא מנסה לתרבת אותו והם חוזרים חזרה לעיר ויש שמה מעשיות שלמות. החלק השני, שהוא גם נוגע לכל עניין הישראלי נקרא לזה יהודי, שמה גילגמש יוצא לחפש את הסוד לחיי הנצח. והוא מגיע בשלב מסוים לבן אדם שנקרא אותנפישתים, ואותנפישתים בסוף מתרצה לספר לו את הסוד לחיי הנצח, שזה כולל סיפור על זה שאותנפישתים טוען שהוא הבן אדם היחיד ששרד את המבול. ופה נכנס כמובן הדיון על המבול והמבול של נוח ומה קדם למה ו... רן לוי 06:14 שנגיד שמדובר בסאגה או באפוס שהוא קדום ב... גלעד בצלאל יפה 06:17 הוא קדום לפחות ב-2,000 שנה לכתיבת התנ"ך, כן, בהכרח. יותר מזה, כמעט לכל תרבות שאנחנו מכירים יש איזשהו מעשיית מבול, כלומר זה לא משהו שהוא כל כך נדיר או צריך להפתיע אותנו. ואז נשאלת השאלה קרה או לא קרה ולתוך המיקס הזה, אם בשביל לבלבל אתכם עוד יותר, אז קחו בחשבון שגילגמש הוא גם שם של מלך אמיתי ששלט, המלך החמישי של השושלת השומרית אם אני זוכר נכון. רן לוי 06:44 אז רגע, אז פה אני חושב שאנחנו מגיעים לעצם העניין. אז קודם כל אמרנו שגילגמש זה אפוס ענק, סיפור רחב יריעה, כנראה הסיפור הכי מוקדם שאנחנו מכירים כסיפור ממש, סיפור פרוזה, אבל אתה אומר אנחנו לא יודעים בוודאות שמדובר בסיפור בדיוני פרוזה, ויש איזשהו חשד שמדובר בסיפור עם שורשים היסטוריים. גלעד בצלאל יפה 07:10 יכול להיות. תראה, אני אגיד לך ככה: ארכאולוגיה היא מדע של עובדות. אני קודם כל מתייחס לעובדה, אני מציג את העובדה, אחר כך אני יכול לבנות עליה כמה הרים של תיאוריות שבא לי. אבל קודם כל העובדה, מהי העובדה? העובדה היא פשוטה מאוד. יש לי לוחות, יש עליהם סיפור שמוזכר בו דמות ראשית שנקראת גילגמש, ויש לי תיעודים של רשימות מלכים שומריים שאחד המלכים האלה גם נקרא גילגמש. זה לא אומר שזה אותו גילגמש. הרי אם אני אשאל אותך, אם אני אגיד לך שמצאנו תיעוד למלך ישראלי שנקרא יוסי כהן. כמה יוסי כהן יש בישראל? רן לוי 07:42 רק רן לוי יש יותר אני חושב. גלעד בצלאל יפה 07:44 או, בבקשה. אז, כלומר, אנחנו אין לנו הוכחה מוחצת שזה אותה דמות. אבל זה מעלה את השאלות. וזה מגלגל אותנו כמובן לחלק השני שאתה הזכרת קודם עם העניין של הארי פוטר. רן לוי 07:59 אז עכשיו באמת אנחנו מגיעים לנושא שלשמו נתכנסנו. יש לנו את הארי פוטר שאנחנו מכירים את הסאגה הזאת כי היא טריה, היא ב-20 שנה האחרונות פחות או יותר. והיא סאגה שבעיניים שלנו נדמת כבדיונית לחלוטין. זאת אומרת, אני לא מניח שמישהו ששומע אותה כרגע עכשיו, מי שקורא את הספר היום עכשיו, יכול לטעות ולהניח שאלו אירועים שהתרחשו באמת, כי אנחנו חיים את ההווה ואנחנו יודעים שאנשים לא יכולים לטוס על מקלות מטאטא, לצורך העניין. אבל למה שבעוד 1,000, 2,000 יותר שנים יהיה ספק בכלל בשאלה הזאת? גלעד בצלאל יפה 08:39 שתי סיבות עיקריות. הראשונה, זה אומנם סיפור פנטזיה אבל שים לב שהוא נטוע בתוך העולם המודרני הקיים סביבנו. ראית את ההרצאה, ואני מפנה שמה למקומות כמו קינגס קרוס, התחנה והכניסה לליקי קולדרון המפורסמת, תסלח לי אני לא קראתי את הגרסה בעברית אז אני יודע את השמות באנגלית. וכלומר, אלה מקומות שהם אתה טס היום ללונדון אתה שם. אתה לא יכול לנסוע ברכבת... רן לוי 09:05 כן, יש סיורים בעקבות הארי פוטר בלונדון. גלעד בצלאל יפה 09:08 בוודאי, בוודאי. אז אחר כך תוסיף לזה, וזה אחד הטיעונים גם בהרצאה, את כל עניין המרצ'נדייז. ופה זה נכנס למשחק כי יש כל כך הרבה. עכשיו אני אתן לך את זה קצת כמו שהצגתי בהרצאה, תחשוב שבן אדם עוד 1,000 שנה נתקל, ואני אתן את הדוגמה הזו גם תמיד כי נוחה לי, נחפר החדר של הבת שלי. הוא ימצא שמה הארי פוטר באנגלית, הוא ימצא את זה בעברית, הוא ימצא מה שאנחנו קוראים בובות פופ. רן לוי 09:39 הבובות הקטנות עם הראש הגדול. גלעד בצלאל יפה 09:41 בדיוק. אבל איך קוראים לדברים כאלה שמוצאים אותם בחפירות? קוראים להם צלמיות. ובעצם זאת צלמית לכל דבר. הוא ימצא רפליקות של מטות קסמים, הוא ימצא אפילו סוודר, סוודר של גריפינדור. כלומר, ופתאום אתה אומר רגע, רגע, רגע, רגע, יש לי פה דברים מוחשיים. הרי אנחנו אומרים אוקיי זו סדרת ספרים, אוקיי זה סרטי קולנוע. אבל אני יכול באותה מידה להגיד לך ששבעה ספרים של הארי פוטר יכולים להיחשב, תראה איזה משחק מוח. אני לא אקרא לזה סדרת ספרים, אני אקרא לזה האנלים של הארי פוטר. עכשיו מה קרה? רן לוי 10:14 פתאום זה הפך, אנלים זה משהו שכאילו מתקשר להיסטוריה. גלעד בצלאל יפה 10:17 זה תולדות רשמיים על פניו. כלומר, אם מישהו לא יידע אחרת, למה לא? כלומר, כמות העדויות הפיזיות במירכאות שקיימות על הארי פוטר היא עצומה. האם אני אומר שיחשבו שהארי פוטר היה קיים? לא יודע, אני לא יכול להגיד לך מה יחשבו. האם ארכאולוגית זה יכול לבלבל בעתיד? כן. כן חד וחלק. למה? כי אני אתן לך דוגמה מהחדר של הבת שלי, כמה חדרים כאלה יש בארץ אני לא יודע, כמה חדרים כאלה יש בעולם? מיליון. גלעד בצלאל יפה 10:51 אנחנו בעולם דיגיטלי נורא, עד מעל הראש כולנו. אני ארכאולוג ואני נותן פה תזה ואני בעצמי חוטא בזה. אני הרבה פעמים שואל בהרצאה הזאת שאני עושה את זה מול קהל, מתי פעם אחרונה הדפסת תמונות? מתי פעם אחרונה הדפסת אלבום תמונות? רוב האנשים... רן לוי 11:07 כמעט ולא עושים את זה. גלעד בצלאל יפה 11:08 אולי חלק בלופה וכאלה עושים קצת בקטנה. הרוב יש לך גוגל דרייב, יש לך דרופבוקס, ומעלים לפייסבוק, והרבה אנשים מתייחסים למשל לפייסבוק ואינסטגרם כאלבום תמונות פרטי שלהם. עד כמה זה אמין? עד כמה זה יכול לשרוד? כלומר שוב, בוא נסתכל על הדברים לא בטווח של 100 שנה, נחשוב על הדברים בטווח של 1,000 שנה. השרתים האלה ישבו שמה עדיין? גלעד בצלאל יפה 11:33 מייספייס, מייספייס לפני שנתיים היה ידיעה, נמחקו להם השרתים, כל מי שהעלה חומר למייספייס משנת 2000 עד 2008 או 9 לפי דעתי, הלך. הצליחו לאתר ברטרו מיליון שירים שישבו על שרת של אוניברסיטה בקליפורניה כי השתמשו בשירים האלה למחקר, אז גיבו אותם שמה. אבל חוץ מזה הכל הלך. רן לוי 11:53 כן, אתר ענק בזמנו בקנה מידה זה היה משהו כמו פייסבוק של היום. גלעד בצלאל יפה 11:57 זה היה הפייסבוק של אז לפני הפייסבוק. ונעלם לגמרי. כל החומר הלך לאיבוד. עכשיו מי שלא שמר לו הארד קופי או אין לו את זה על המחשב, זהו, אין לו. עכשיו בסדר, במקרה של מייספייס זה הרבה פעמים שירים, אתה אומר דברים שאתה יכול אולי לשחזר לא לשחזר. אבל אני אוהב ללכת לנקודה הרגישה ביותר וזה תמונות. בכוונה תמונות, בכוונה אני הולך לאינסטגרם ופייסבוק, כי שתיהן היום עובדות על תמונות. כולם יודעים את זה, תמונות זה המדיום הכי נפוץ היום ברשתות החברתיות. ואם אתה מתייחס למדיומים האלה כאלבום תמונות שלך ואין לך אולי שמרת איזה תיקייה במחשב, אבל החלפת מחשב, או המחשב נמחק, או מי יודע מה קרה לו, או אין גישה אליו כי ההארד דיסק קרס, אז כל מה שיש זה בפייסבוק. ואם יום אחד, ואומנם שאלתי כל מיני מומחים, אנשים שמבינים, ואמרו לי תשמע סיכוי נמוך טה טה טה אבל הסיכוי קיים ובוא נגיד שוב אני מסתכל על הטווח של 1,000 שנה. 1,000 שנה, עכשיו אולי זה נשמר, אבל 1,000 שנה אחורה למשל זה כולם מסע הצלב הראשון, זה לא באמת המון. אז בטווח של 1,000 שנה יש סיכוי טוב שהדברים האלה לא יהיו קיימים ואז מה? ואז פיזית מה יושב על כדור הארץ יותר? תמונות של בני אדם מתחילת המאה ה-21 או מוצרים של הארי פוטר? רן לוי 13:11 הריישו הזה בין העולם הדיגיטלי לעולם הפיזי היום שאנחנו מכירים, לא בהכרח יהיה או אפילו אפשר להגיד די בוודאות לא יהיה כמו שהוא היום. דיגיטלי אני יכול דרך אגב אפרופו לשאלה של האם זה ישרוד 1,000 שנה, אני יכול להגיד לך בוודאות שלא. הדברים האלה שורדים כל עוד מתחזקים אותם. הפסקת לתחזק, הפסקת לגבות, הפסקת להעביר ממדיה למדיה, מהרגע הזה השעון מתחיל לתקתק עד שזה נעלם. לא משנה באיזו מדיה דיגיטלית זה בסוף ייעלם. גלעד בצלאל יפה 13:36 בדיוק כמו שנוצרים תלים ארכאולוגיים, ככה בניינים נהרסים, זה בדיוק אותו דבר. אז תחת ההנחה שמה שיישמר זה יותר הדברים הפיזיים, איזה דברים פיזיים לפי דעתך שאנחנו מכירים סביבנו היום יש להם סבירות יותר גבוהה להחזיק מעמד לעתיד? אתה בתור בן אדם שחפר את הדברים שהשתמרו מלפני 3,000 שנה, מן הסתם היו דברים שהשתמרו יותר טוב ופחות. גלעד בצלאל יפה 14:04 בוודאי. קודם כל דרך אגב הכי רחוק שלי זה 14,000 שנה, חפירה נאוליתית ליד הכנרת. אבל תראה, מה ישרוד? אתה שואל אותי, אני להגיד לך שאני יודע ב-100 אחוז לא, להגיד לך שרוב הסיכוי וזה גורף בכל הארכאולוגיה, זה שהיסודות ישרדו. רוב דרך אגב מה שרואים בחפירות ארכאולוגיות אלו יסודות המבנים. אנחנו מעט מאוד מקרים שבהם הדברים ממש עומדים לגובה. רן לוי 14:31 זאת אומרת מישהו יצטרך ללמוד על תל אביב ההיסטורית בעוד 1,000-2,000 שנה מהיסודות של מגדלי עזריאלי/מגדלים אחרים. גלעד בצלאל יפה 14:41 נכון. אבל זה לא רק היסודות ופה העניין. אתה לא יכול להבין שום דבר על היסודות של המבנה שמצאת אם אין בתוך החדרים משהו שיספר את הסיפור. כי הקירות הם קירות. קירות יש גבול כמה הם יכולים לדבר כמו שאנחנו אומרים. מה שמספר את הסיפור זה הממצאים. אם תחפור בניין ממוצע בתל אביב ותמצא בו כמה לא יודע מה, סירים של איקאה וכמה שברי צלחות ואולי איזה חתיכת אסלה. אבל אסלה דרך אגב דוגמה שאני נותן הרבה. למה אני מתעקש על אסלה? כי התזה שלי על אסלות היא נורא פשוטה. שואלים אותי תמיד למה ארכאולוגים אוהבים להגיד שזה קשור לפולחן. אני אומר כי פולחן מכסה כמעט כל מיני אפשרויות שאנחנו לא מבינים מה משהו עשה. והתזה שלי היא שיום אחד עוד 1,000 שנה אנשים יראו אסלות והם יגידו שזה פולחן כי הם לא יבינו מה עשינו עם הדבר הזה. רן לוי 15:29 זה דרך אגב שאלה שמאוד סיקרנה אותי תמיד בארכאולוגיה, כל דבר זה פולחן אני רואה. אנשים באמת חושבים שכל צלמית כזאת פולחן? תמיד פולחן? גלעד בצלאל יפה 15:38 אלא אם כן אנחנו יודעים משהו אחר. אבל האמת היא שצלמיות ספציפית ברוב המקרים יש להם איזשהו פולחן או איזשהו ייצוג בדרך כלל שקשור לעולם האמנות. אבל זה העניין, השאלה היא מה ימלא את היסודות של המבנים האלה. רן לוי 15:52 מעניין. זאת אומרת אני יכול לנחש פלסטיקים יחסית ישרדו די הרבה זמן. גם יש להם אורך חיים אני מניח מוגבל. גלעד בצלאל יפה 16:01 נכון. רן לוי 16:02 יותר סביר ש... מה למשל לגבי, איך קוראים לזה, מזבלות? דברים כמו חירייה. גלעד בצלאל יפה 16:09 דע לך שאני חושב שחירייה זה אתר ראוי לחפירה בצורה מושלמת. אני לא צוחק איתך. זה היום נקודת מבט של כמעט 100 שנה לתוך ההיסטוריה של מרכז ארץ ישראל. יש עולם שלם של חפירות מודרניות בכלל בעולם. אני לפני שנתיים השתתפתי בחפירה של תעלות קרב מ-1917 בבלגיה. וכולה 100 שנה. ואז אומרים לי בשביל מה חופרים תעלות קרב זה כולה 100 שנה? אבל זה מדהים לראות כמה אפשר ללמוד בנוסף לכל התיעוד ויש המון תיעוד כתוב ממלחמת העולם הראשונה סך הכל, מכתבים הביתה ותיעודים של היסטוריונים ומהלכי קרב. ועדיין אתה פותח את התעלות ואתה מוצא דברים. רן לוי 16:47 מה למשל שסיקרן אותך? גלעד בצלאל יפה 16:49 תשמע הממצא הכי מדהים, הכי מדהים, היה קנרה עם שני זוגות עיניים של משהו שנראה כמו דובי. דובי כזה, קאדל בר כזה. מה זה עושה בתעלת קרב? איך זה הגיע לשם? אתה מניח שאיזשהו חייל הביא את זה איתו בתור איזה שמיכי כזה או משהו. אתה מבין, אבל אתה לא תראה שום דבר כזה כתוב. ספציפית החפירה הזאת גם חשפנו, לא ידענו שזה יקרה, חשפנו מעל 120 שלדים של חיילים שאף אחד לא ידע שהם בכלל שכבו שם בשטח. אז עולם החפירות המודרניות שאתה מזכיר, חירייה כן, הוא קיים והוא מרתק לא פחות. חפרתי ב-2004 מגידו, חפרנו תעלות בלי לשים לב של ידין. חפרנו את ידין. רן לוי 17:28 אה, את התעלות שידין מילא. גלעד בצלאל יפה 17:30 את התעלות שידין מילא. מצאתי סרט קודאק אדום-צהוב. אתה מבין? אז גם, אבל זה ידין. הנה, אבל נשאר לי דברים וידעתי לחבר את הדברים. מה נשאר בפנים? מה ממלא את החדרים שהארכאולוגים ימצאו? כי זה מה שיספר את הסיפור. רן לוי 17:46 אמרת מקודם שהחפירה הכי עתיקה שלך הייתה חפירה נאוליתית לפני 14,000 שנה בכנרת. כשאתה חופר לתקופות כל כך ארוכות בהיסטוריה שלנו, אתה מניח שהאנשים שחיו באותה תקופה הם היו כמונו מבחינת האנושיות שלהם, הלך המחשבה שלהם, התודעה שלהם? עד כמה אתה חושב שהם שונים היו מאיתנו? גלעד בצלאל יפה 18:11 אני חושב שזה יומרני מצדנו לנסות להבין איך עבד המוח שלהם. אני לא יודע לענות לך, כלומר אני יש לי כלל אחד והוא שאני לא עונה על מה שאני לא יודע כי אני לא אוהב להגיד שטויות. אבל אני כן אגיד לך את זה: הבייסיק של הבייסיק הוא תמיד אותו דבר. הצורה שבה אנחנו עושים את זה משתנה. כלומר, בסופו של דבר בן אדם צריך מקור מים, מקור מזון ומקום לישון. זהו. זה הבייסיק. בין אם הוא עושה את זה לפני 14,000 שנה על שפת הכנרת על ידי ציד וליקוט והוא בונה מקש ואבן איזשהו בניין קטן ובין אם אני עכשיו נוסע לירושלים לתת הרצאה של שעה וחצי וזה מה שמאפשר לי לשלם על הבית ולקנות אוכל ומים בסופר. זו עדיין אותה מטרה בדיוק. הדרך, המעטפת השתנתה. מבחינת איך הם התייחסו, רגשות, אני לא חושב שאפשר לדעת. דברים כאלה יכולים באים לידי ביטוי רק מאוחר כשיש כתב וגם כן הרבה יותר מאוחר. כלומר כתובות ראשונות אנחנו מדברים על סוף האלף הרביעי לפני הספירה, אפילו אלף שני, אלה הכל כתובות שהן בירוקרטיות ודיפלומטיות לגמרי. אין שם אתה לא תמצא שמה מכתבי אהבה ו'חזרתי משדה הקרב'. זה לא קורה. זה 'מכרתי, נתתי לך 200 כבשים החזרת לי 198, איפה עוד שניים?'. זה מה שתמצא שם. בירוקרטיה מלמדת המון. למשל התעודות, הכתב הליניארי ב' מכריתים למשל. אלו תעודות מדהימות. אני לא סתם אמרתי כבשים, כי התעסקתי בזה מבחינה מחקרית כמובן. אבל אני גם בהרצאה נותן דוגמה שאני נורא אוהב, ואני מניח שרוב המאזינים נכנסו פעם אחת בחיים שלהם לסניף של ארומה. ואתה נכנס לסניף של ארומה. עכשיו תסתכלו פעם הבאה על הקבלה. כי הקבלה מכילה המון מידע שאתם בכלל לא עוצרים רגע לחשוב עליו. החל מכתובת הסניף ומספר העוסק נניח, אוקיי? תאריך ושעה של הרכישה, מה רכשת, כמה רכשת, כמה זה עלה, איך שילמת מזומן או אשראי. אם שילמת מזומן כמה עודף קיבלת חזרה. בדרך כלל גם כתוב למטה שם המוכרת, ואם אנחנו בארומה גם כתוב השם שלך למעלה אם לא קראת לעצמך גרופי מגניב של אירוסמית'. אבל אם לא, אז סבבה, אז כתוב גלעד. רן לוי 20:25 אפילו הדברים הקטנים האלה אתה אומר עושר אדיר של... גלעד בצלאל יפה 20:27 זה המון. כי תחשוב עכשיו תכפיל את הקבלה הזאת בסניף אחד בכל כוסות קפה שמכרו באותו יום, תכפיל את זה על כל הסניפים בארץ. עכשיו אתה יכול לייצר תמונה, אולי זה נשמע לך משעמם אבל קח את הדוגמה, לייצר לעצמך תמונה של כל סניפי ארומה, מי נפתח מתי, אתה יכול לייצר פה רק על סמך הקבלות האלה את המפה של ההתפתחות של ארומה בתור רשת, איך היא גדלה, מתי פתחה כל סניף, מתי נסגר הסניף, איפה עבד, איפה לא עבד. כלומר, וזה ממסמך בירוקרטי יבשוש לחלוטין. אבל וגם המסמך הזה, נהיה כנים, זה נייר פחמן כזה מעפן. הרי זה לא ישרוד את ה-100 שנה. רן לוי 21:03 לא, איפה, זה מתנדף, הצבע הכחול מתנדף אחרי שבועות. גלעד בצלאל יפה 21:07 כלום. שבועיים בארנק וכבר אין על זה כלום. רן לוי 21:09 אז אתה אומר מה, אנחנו לא מתעדים היום מספיק באמצעים פיזיים לפי דעתך? גלעד בצלאל יפה 21:15 אני בטוח שלא. אני לא משער. אני אומר לך בוודאות שאין מספיק תיעוד פיזי לא של הבירוקרטיה והתנהלות, כי זה תמיד יש, כי הבירוקרטיה מתעדת את עצמה בגלל שהיא צריכה את זה בשביל עצמה. הבני אדם. תסתכל על תמונות מהמאה ה-18, 19, 20. למשל, יש כל כך הרבה שלומדים היום על מה קרה בחפירות עבר מהתמונות של החפירה. כי בדוח עצמו בדרך כלל, היום למשל דוחות חפירה ארכאולוגית, דוחות של חפירות ארכאולוגיות, הם לרוב אתה תראה יש בדרך כלל באינטרודקשן פרק שלם שמספר על החפירה, הוא נותן כל מיני מעשיות מסביב. שזה נורא נחמד, זה נותן לך קצת הלך רוח מה קרה בחפירה חוץ מהממצא עצמו. בדוחות עבר בטח שאין דברים כאלה. אבל בתמונות אתה לפעמים מקבל ורואה דברים שלא ראית קודם. כמה תמונות כאלה נשארות היום? הרי בא צלם לחפירה והוא מצלם את הממצאים, הוא עושה קצת תמונות אווירה כאלה, אתה יודע, של זה, עושים כל מיני מתנדבים בחפירות, מעלים לפייסבוק. גם הצלם הזה, מה שהוא צריך לפרינט הולך לפרינט, הוא שומר על המחשב שלו, מה שלא נמחק. ושוב, זה הלך. אבל הנגטיבים של החפירות של המשלחת האמריקאית משיקגו בתל מגידו עדיין קיימים באוריינטל אינסטיטיוט בשיקגו. יש יותר תיעוד נוכחי קיים בעולם של החפירה מ-1925 מאשר חפירה של 2005. אתה מבין את האבסורד? רן לוי 22:42 זה מעניין. זה אבסורד. אז אתה אומר אנחנו לא מתעדים את עצמנו מספיק וזה מביא אותי דווקא לשאלה מעניינת שהציעה לנו אדם איפרגן בפייסבוק: מה דעתך על קפסולות זמן? קפסולות זמן זה איזשהו רעיון שאומר בוא נשמר במיוחד. גלעד בצלאל יפה 22:57 אני מת על זה. אני מת על זה. רן לוי 22:59 ואני כבר אציין מראש את השאלה הבאה שלו, שאלת ההמשך, האם ידוע לך על קפסולות זמן שהוטמנו בישראל? אז קודם כל תסביר לנו שנייה מה זה קפסולות זמן. גלעד בצלאל יפה 23:07 קפסולות זמן בדרך כלל זה איזושהי קופסה, לרוב היא צריכה להיעשות מאיזשהו חומר מאוד מאוד עמיד שיכול להחזיק למשך זמן. טומנים את זה באדמה, מסמנים את המקום ומחליטים בדרך כלל מראש על מתי אנחנו פותחים את זה. ואז כל אחד מכניס, ותכף תזכיר לי תכף אספר לך על קפסולות זמן בחפירות. והרעיון הוא שיפתחו את זה יום אחד ואז יהיה תיעוד פיזי של מה קורה. האם אני מכיר בארץ? אני לא מכיר. אבל אני יכול להגיד לך דבר כזה: גם בחפירות ב-2004 כשחפרתי בתל מגידו עם האוניברסיטה וגם במספר חפירות שאני ניהלתי ברשות העתיקות, כשמילאנו חזרה בורות, במגידו למשל לקחנו בקבוק זכוכית של קולה, דחפנו את כל השמות פנים, סגרנו טוב טוב, אטמנו אותו וזרקנו אותו למטה לבור. וגם בחפירות שלי. רן לוי 23:55 מין קפסולת זמן פרטית שלכם של החוקרים. גלעד בצלאל יפה 23:56 כן, כן. היה רשום השמות שלנו, תאריכים, מי אנחנו. מישהו יפתח את זה יום אחד אולי ימצא. יש משהו. רן לוי 24:05 מה דעתך כארכאולוג על הקפסולות האלה? הרי זה משהו שהוא בניגוד לממצאים שאתה מוצא כי הם פשוט נשארו שם, זה משהו מתוכנן. זאת אומרת, האם באמת אפשר ללמוד מזה על החיים האמיתיים של האנשים או שזה מלאכותי מדי? גלעד בצלאל יפה 24:20 תראה, זה תלוי איך עושים את זה. אם אתה מייצר קפסולת זמן שאמורה לייצג את אפילו ברמה של לייצג את המקום שבו אתה גר, אבל אתה מכניס דברים שמייצגים את המקום באמת בצורה אובייקטיבית והאובייקטיבית פה אובייקטיביות פה היא חשובה. אם אתה מייצר את זה ככה, אז אין סיבה שלא. אם המטרה שלך היא רק להראות משהו ספציפי או 'טוב בואו כל ילד מבית ספר ישים ציור שלו עם השם', אז בסדר, קיבלת ערימה של ציורים מלפני 50 שנה וכולם יגידו 'יואו איזה יופי ציירתי פעם הייתי ילד קטן'. כלומר זה באמת השאלה היא מה אתה שם בפנים ואיך אתה ניגש לזה. אובייקטיביות היא דבר חמקמק, בעיקרון כל היסטוריון, ארכאולוג, אתה אמור לגשת למחקר שלך אובייקטיבית. הרעיון הוא אתה לא אמור כמובן שכולנו בני אדם אף אחד לא יכול. משפיע עליך איפה גדלת, מי ההורים שלך, למה הצבעת בבחירות ואיזה אוניברסיטה למדת זה משפיע. אתה צריך לנסות למזער את ההשפעה הזו ולהיות הכי מנותק. רן לוי 25:18 הקדמונים חשבו על זה ככה לפי דעתך? זאת אומרת כשאנחנו מדברים על לפני 3,000-4,000 שנה, הם בכלל חשבו לפי דעתך על איך אנחנו נתפוס אותם בעתיד? גלעד בצלאל יפה 25:29 לא, לפי דעתי לא, כי גם רוב התיעוד שקיים שוב הוא תיעוד בירוקרטי וגם גם הכתב באיזשהו מקום שהמציאו את הכתב סוף האלף הרביעי, הוא בא לעולם מצורך אחד בשביל לנהל יותר טוב את ה את המנגנון הכלכלי. כלומר הכתב נוצר בשביל הבירוקרטיה. אחר כך הוא הפך להיות סוג תקשורת הרבה יותר רחב וכללי שמשרת כל דבר. אני לא חושב שהם ראו את זה ככה. אני חושב שהם תיעדו בשביל התיעוד שלהם ובשביל מה שהם היו צריכים באותו רגע. גם היום, תסתכל כמה אנשים, תחשוב על עצמך או אני, כמה אנחנו פועלים מתוך מחשבה מה יגידו אחר כך. אני למשל יש לי כל מיני דברים שאני יודע שאני שומר ואני מודה בזה בפה מלא, שאני שומר כדי שיישמרו. באמת. רן לוי 26:18 זו התפיסה שלך כארכאולוג אולי. גלעד בצלאל יפה 26:21 נכון, כי אני כי אני מתעקש שהם יישארו בעולם ואני אני בעצם אומר אני לוקח אחריות ואני שומר עליהם פה מתחת לעין שלי כדי שאני אוודא שאני עושה את המקסימום שהם יישארו פיזית בעולם. שריטה שלי, כל אחד והשטויות שלו אתה יודע. רן לוי 26:41 תגידו, גם לכם יש אלפי תמונות שמעלות אבק וירטואלי בטלפון הנייד ובדיסק הקשיח? ברור שיש. למי יש כוח לעבור על מיליון תמונות ולבחור מתוכן את הכי מוצלחות כדי להכניס לאלבום. אני אגיד לכם למי יש את הכוח, לאביב מהאלבומים של אביב. בגיל 35 הפכה אביב את החלום שלה למציאות והקימה עסק אישי שכל מטרתו לעזור לכם לשמר את מסע החיים הייחודי שלכם. אביב מקבלת מכם את התמונות שלכם, ממיינת ומצמצמת אותן לכמה עשרות תמונות שמתוכן אתם תבחרו את הטובות והאהובות ביותר, ואז יוצרת עבורכם אלבום תמונות אישי בעבודת יד. אלבום תמונות מושקע, עם קיפולי נייר, כיסים לתמונות, אקורדיונים ואפילו פריטים שאינם תמונות. אלבומים שכל מי שמדפדף בהם לא יכול להפסיק להתפעל. האלבומים של אביב, aviv-albums.co.il. ספרו לאביב שהגעתם דרך רשת עושים היסטוריה ותזכו ל-10 אחוזי הנחה. aviv-albums.co.il. רן לוי 27:56 עוד שאלה מעניינת עולה בהקשר לפייסבוק ו... אולי גם בעקיפין למזבלה של חירייה. יש דבר כזה יותר מדי מידע? אני שואל כי אמרנו שכנראה שרתים של פייסבוק בעוד 1,000 שנה לא יישמרו, אבל בוא אתה יודע נדמיין ונניח שהם יישמרו, אנחנו מדברים כבר היום על כמויות מידע עצומות, מאות מיליוני סליחה מיליארדי פריטי מידע שונים ומשונים, כל דקה מצטרפים שמה מי יודע כמה אלפי פריטי מידע. גלעד בצלאל יפה 28:27 כן. רן לוי 28:28 מגיע ארכאולוג בעוד 1,000 שנים, מקבל ערימות אדירות של מידע, ואם הוא חופר בחירייה אז מדובר על הר של מידע. דרך אגב חירייה הוא לא כזה גדול, קח בחשבון שחצור הוא 800 דונם כל התל, חירייה זה בטח אפילו קטן. סביר, זה לא כזה ענקי. יש דבר כזה יותר מדי מידע? זה מפריע למחקר? גלעד בצלאל יפה 28:46 לא. אני אגיד לך למה לא. כי אתה מפזר את ה את המחקר לפי ה תתי סוגי מידע. כלומר, אם אתה חופר באתר מסוים, לא משנה איזה, ותמיד יהיה לך, יהיה לך שלב שחפרת ותקופת הברזל ואז במקום אחר הגעת לברונזה המאוחרת, אולי לברונזה התיכונה, אז בדרך כלל מה שקורה בדברים כאלה זה לא המנהל חפירה לא מתעסק עם הכל. קודם כל יש לו מנהלי שטח שמתעסקים, והרבה פעמים מה שקורה הוא שהחומרים האלה מתפזרים לכדי מאסטרים ודוקטורטים של סטודנטים פשוט. ואז כל אחד לוקח את הנישה הקטנה ואחרי זה זה הכל מתפרסם יחד, אבל אני לא חושב שדבר כזה יותר מדי מידע כי כי אין מה להפסיד מיותר מדי מידע. כלומר, עדיף יותר מדי מאשר פחות מדי. עכשיו תמיד זה הרי זה גם יש מתאם, ככל שאתה הולך רחוק יותר רחוק יותר בזמן, התיעוד שאתה יכול להבין פוחת. אז שוב, כששאלת למשל על החפירה לפני 14,000 שנה חוף שחף בכנרת, כמה אני יכול להבין? אני יכול להגיד לך על הבית שבנו ועל איך נראו יסודות שלו ואיזה גרעינים מצאנו בחפירה כלומר איזו דיאטה מסוימת הייתה לו, מה היה גובה פני ימה המים של הכנרת ביחס המבנה, איך הוא נקבר, בן כמה היה הנקבר. אבל להגיד לך אם הוא אם הוא סחר או לא סחר... אתן לך דוגמה, בית ירח גם ליד הכנרת, יש כלים שנקראים כלי בית ירח. מ בערך 3,200-2,900 לפני הספירה. בדיקות מעבדה שנקראות פטרוגרפיה שבודקות את ההרכב של החימר עצמו מוכיחות חד משמעית שהכלים האלה מיובאים מהקווקז. רן לוי 30:24 וואלה, מהקווקז. גלעד בצלאל יפה 30:25 מהקווקז. אז עכשיו אני יכול להגיד לך שיש מסחר בין צפון ארץ ישראל לקווקז לפני 5,000 שנה. וזו עובדה ארכאולוגית מוכחת. זה כבר לא תיאוריה. למה יש מסחר? באיזו שפה הם סחרו? גוועלד. אבל אבל מה שאני יכול להוציא אני מוציא. אז אז יותר מדי מידע לא. החוכמה היא לא להגיד שיש לי יותר מדי מידע, החוכמה היא לתת אותו לחקור אותו נכון ולתת לכמה שיותר אנשים כי זה גם נותן לך פרספקטיבות אחרות. רעיונות וגישות שונות לחומר מולידות תוצאות שונות. הרי אתה בוודאי בקיא שיש את הוויכוח הגדול בין האסכולה התל אביבית לאסכולה הירושלמית על דוד ושלמה וכל המייסעס האלה. אני בא מתל אביב למשל וארכאולוגית שחופרת עכשיו באבל בית מעכה אנחנו חברים טובים ואני בא לבקר אותה בחפירה... רן לוי 31:12 תן לנו דקה של הסבר רק לטובת המאזינים על הוויכוח הזה. גלעד בצלאל יפה 31:17 יש יש איזושהי אי התאמה, תלוי את מי שואלים. לפי האסכולה התל אביבית יש אי התאמה בין מה שהתנ"ך מספר על דוד ושלמה לבין מה שהארכאולוגיה מראה. האסכולה הירושלמית טוענת שאולי יש בעיה קלה אבל זה לא אומר שהסיפור לא נכון. זה בגדול בקטנה מאוד. צריך שעה וחצי בשביל לספר את זה לפחות. רן לוי 31:40 אני מפנה את המאזינים ל'עושים תנ"ך', שם חופרים על הדבר הזה לעומק. גלעד בצלאל יפה 31:43 כן. אז למשל, אני בא לבקר אותה בחפירה ואז היא מסבירה לי והיא מסבירה לי בתור אחת וארכאולוגית נהדרת, אני מאוד אוהב אותה באמת היא חופרת נהדר והיא נורא כיף לדבר איתה אבל היא מסבירה לי ירושלים אני אומר לה 'כן אבל את יודעת זה המאה התשיעית'. ואנחנו מסתכלים על אותו קנקן. זה אותו דבר בדיוק. אל תשכחו שכשיש ויכוחים בין ארכאולוגים בדרך כלל הממצא אותו דבר. הארכאולוגים מזיזים אותו למעלה למטה. אז שוב זה עניין של איך אתה תופס את זה. יכול לבוא בן אדם עוד 1,000 שנה ולראות את חירייה ולהגיד 'מה פתאום, הגבעה הזו פה מהמאה ה-18', יבוא אחד אחר ויגיד 'מה פתאום, מאה 20' ויתווכחו על איזושהי חתיכת חרסינה. אבל אולי זו חרסינה שהיא מהמאה ה-18 ועברה בירושה כבר 200 שנה בגלל זה היא נמצאת... כלומר ואז שניהם צודקים. יש המון דברים כאלה. רן לוי 32:30 הרבה אי ודאות כזאת שנוצרת. גלעד בצלאל יפה 32:32 כן, כן, כי אם אין לך אם אף אחד אם לא ואם תמצא יומן של מישהו בתל אביב שיספר בדיוק על החרסינה הזו שהוא קיבל מסבתא שלו ב-1781 והיא נשארה אצלו עד 2011, עכשיו כאילו הכל מסתדר אז אתה יכול לפתור את הבעיה אבל בוא נהיה כנים... רן לוי 32:48 זה לא קורה הרבה. גלעד בצלאל יפה 32:49 בדרך כלל לא קורה ואם אתה מוצא כתובת זה בדרך כלל איזשהו חלק קטן מהפינה ואת כל השאר אתה לא מוצא. רן לוי 32:55 כשאתה חושב על איך יראו אותנו בני האדם בעתיד, זה משפיע גם על העבודה שלך כארכאולוג כמי שמסתכל על העבר? זאת אומרת זה עוזר לך לזהות איזשהן נקודות מתות כאילו בהבנה שלך כארכאולוג? גלעד בצלאל יפה 33:14 אני לא בטוח, אני לא בטוח. אבל שוב, אני כן זה מחזיר אותי למה שאמרתי קודם, אני יותר יכול להגיד לך שאני חושב על איך יראו אותנו בעתיד אני מסתכל על עצמי וזה מזכיר לי קודם כל שוב שאני מתעסק בבני אדם. וזה חשוב ואנשים שוכחים את זה. אתה יודע, יש לפעמים ויכוחים שלמים על למה הקנקן הזה יש לו ידית שהיא קצת עקומה כאן. ואני יודע שזה יישמע טיפש מה שאני אומר עכשיו אבל לפעמים הבן אדם קם בבוקר ולא קיבל את הכוס קפה שלו והידית יצאה עקומה כאן. זה לא אומר שצריך לכתוב על זה עכשיו ספר של 400 עמודים. צריך להבין הם בני אדם. אני נורא אוהב את תזת השלפר על החמור. הבן אדם ש... רן לוי 33:57 השלפר על החמור. גלעד בצלאל יפה 33:58 השלפר על החמור. זה לפעמים מוצא חרס, אתה חופר אתר מתקופת הברונזה ויש לך חרס הלניסטי. 'היו פה הלניסטים ופספסנו את השכבה' ואולי פשוט עבר שלפר עם חמור נפל לו הקנקן והוא לא טרח להרים אותו. זה יכול לקרות. זה אולי נשמע לפעמים הטיעונים הכי מטופשים אבל לפעמים צריך לחשוב זה יכול להיות שזה קרה פשוט ככה. זה לא משפיע עליי לחשוב על מה יחשבו עליי אבל אבל זה לא משפיע עליי ברמה של הניתוח הארכאולוגי. זה כן, ואתה מוזמן לשאול את זוגתי, משפיע עליי בהתנהלות היומיומית, כן. איך יזכרו אותך לפחות ברמה האישית? כן. רן לוי 34:34 אז בוא נעבור קצת אליך טיפה ברמה האישית. מה משך אותך לעיסוק בהיסטוריה, בארכאולוגיה בפרט? גלעד בצלאל יפה 34:42 מאיזשהו מקום תמיד היה שם. בגיל 10 הייתי בטיול סוף שבוע עם ההורים בירושלים ויש להם חבר חברים טובים שלהם והוא מדריך הוא למד ארכאולוגיה ועשה לנו סיור בעיר העתיקה וזה היה לי כאילו וואו. אבל איך הגעתי לארכאולוגיה תכלס זה סיפור אחר הרבה יותר מצחיק, כי אמא שלי אמרה לי שאני חייב ללכת לעשות תואר ראשון. ואמרתי לה 'אבל אני לא רוצה'. אמרה לי 'אתה חייב'. בסוף שאמרתי שהבנתי שאני חייב אמרתי לה 'בסדר, אבל אם אני הולך אני הולך למשהו שאני אוהב' והלכתי ללמוד ארכאולוגיה. למורת רוחם, הם חשבו שאני אלמד כלכלה או משהו כזה. ואמרתי אני הלכתי לתואר ראשון רק בגלל שאמא שלי חייבה אותי. היום היא מתחרטת על זה כי... רן לוי 35:21 היית יכול להיות כלכלן. גלעד בצלאל יפה 35:23 כן, לא, וזהו. ומשם זה פשוט באמת שהתאהבתי בתחום, התאהבתי באקדמיה, המשכתי מיד לתואר שני. תראה, אני הגעתי לאוניברסיטה ואמרתי 'מצרים, מצרים, הכי מגניב מצרים, מצרים, מצרים, פירמידות, מומיות, בלה בלה בלה'. לקח לי בערך שנה, חפירה אחת בתל מגידו להבין שארץ ישראל הרבה יותר מעניינת. אני עדיין עומד מאחורי זה. רן לוי 35:43 למה? גלעד בצלאל יפה 35:44 אני בן אדם שאוהב אני אוהב לגוון. יש גבול שלב מסוים שבו אני יכול להתעסק במשהו בלי להגיד 'אוקיי אני צריך משהו אחר עכשיו'. ובארץ ישראל יש כל כך הרבה. כי ארץ ישראל היא ארץ ישראל בגלל המיקום שלה כזו הרי סך הכל, הרי בדיוק הצוואר בקבוק שמחבר את אפריקה לאירופה. זה לא סתם, כי אם אתה הולך יותר מדי מזרחה אתה במדבריות ואף אחד לא רוצה ללכת למדבריות אז אתה חייב להתכנס למסדרון הזה של בין הים לירדן מה שנקרא. וזה זה השאיר פה כל כך הרבה חותמות במשך לפחות 200,000 שנה. רן לוי 36:19 מה הממצא הכי מרגש שאתה באופן אישי מצאת? גלעד בצלאל יפה 36:24 יש לי שניים האמת. הפחות מביניהם זה אם אתם מכירים קצת יש מה שנקרא כלי אבן. כלי אבן הם כלים מיוחדים מתקופת בית שני. יש כאלה מוזיאון ישראל שהם מעידים קודם כל על יהדות. כי זה כלים שלפי ההלכה לא מקבלים טומאה, אי לכך שאנחנו מוצאים כלי אבן אנחנו יודעים שהיישוב הוא יהודי. כלומר יש פה הגדרה אתנית מאוד מאוד ספציפית במציאה של הכלים האלה וזה באמת כמו שזה נשמע, זה כוסות וקערות שעשויות מאבן גיר שבדרך כלל היו מסטתים את הבחוץ, מעצבים את הבחוץ ובסוג של מחרטה היו שולפים את הגרעין הפנימי ויוצרים כוס. אני חפרתי כאלה בריינה ליד נצרת בגליל התחתון, אבל הגרעינים שלנו היו פעם ראשונה שמצאנו, הפעם היחידה נכון עד עכשיו דרך אגב מחפירת 2011, שמצאנו גרעינים שקדחו בהם חור והפכו אותן למשקולות נול. כלומר יש פה שימוש משני באותם גרעינים שמוציאים החוצה מהכוס מאבן שמשרתת אך ורק יהודים. רן לוי 37:25 איך ידעתם שאלו אותם הגרעינים של הכוסות? גלעד בצלאל יפה 37:31 כי אתה רואה את הנגטיב. אנחנו יודעים איך הם נראים. זה התאים כאילו בתור פאזל כזה אתה אומר? כן, כן, זה זה. אין פה בכלל ספק כי זה לא יכול להיות טבעי. אתה רואה את העבודת חריטה, אתה רואה את ההתעסקות עם האבן, את הסימני... רן לוי 37:44 אבל למה זה מרגש אותך? כן, זה ספציפי. גלעד בצלאל יפה 37:47 כי תחשוב שמבין אני לא יודע כמה מאות חפירות יש בארץ ישראל כל שנה, חופרים כבר מ-1850 ומשהו, ופתאום בא גלעד יפה ב-2011 מוצא משהו שאף אחד לא מצא קודם ואף אחד לא מצא מאז. זה כזה נדיר שימוש משני בדברים כאלה? מסתבר שלא ידעו. ודרך אגב, בא ארכאולוג שהיה אחראי על השטח, ראה את זה באותו יום, הרים טלפון לחוקר שנפטר מאז דוד עמית, פרופסור דוד עמית, שהתעסק בכלי אבן. ב-6:00 בבוקר יום אחר כך דוד עמית אצלי בחפירה בא לראות את הדברים. ב-6:00 בבוקר הוא גר בירושלים. כנראה שזה היה באמת חשוב. ואז חצי שנה אחרי זה קרה עוד משהו. חפרתי בכלל בעמק עכו ליד כפר יאסיף לטובת המסילת רכבת היום של כרמיאל-עכו. חפירה אתר גדול נקרא חורבת עוצה, אתר שיש בו 22 שכבות התיישבות מהנאולית עד הממלוכי. ובמבנה מהתקופה הביזנטית פתאום מגיע מנהל שטח בא מניח לי משהו על השולחן בזמן שאני ממיין קרמיקה. אני רואה כזה מן מן צורה כזאת של כמו כזה מן בלוטה כמו חותמת. ואני מרים ולמטה יש מנורה שש קנים. שש קנים או שבע קנים? שבעה קנים, סליחה, אני תמיד שוכח את השמש. וזה חותם לחם. חותם לחם זה משהו שהומצא בכלל בצבא הרומאי והרעיון הוא כמו שאתה קונה שקית לחם ויש מאפיית ברמן או מאפיית הגליל או מה שזה לא יהיה, הרעיון הוא פשוט חותמת של השם של האופה, שמים את זה על הבצק, מכניסים לאפייה והלחם יוצא עם החותמת בפנים. סימן היכר. פה יש לך משהו משוכלל יותר. יש לך סמל יהודי מובהק בתקופה הביזנטית המאה ה-6 לספירה. כלומר זה לחם שנאפה על ידי יהודים בשביל יהודים. למעשה זה לא חותמת לחם, זה חותמת כשרות מלפני 1,500 שנה. היחידה מסוגה אי פעם בארץ ישראל. שוב ממצא יחידני. דרך אגב גיליתי במקרה לפני שנה וחצי שהיא מוצגת במוזיאון באולמות האבירים בעכו. אה, אותה חותמת שאתה מצאת? יש רק אחת כזאת. אם תראה את החותמת הזאת היא שלי, אין עוד אחת כזאת בארץ ישראל. אתה יכול להגיד 'של גלעד יפה'. רן לוי 39:57 זה נראה כיף ללכת ולראות משהו שאתה מצאת מוצג במוזיאון. גלעד בצלאל יפה 40:01 זה מדהים. ועוד שלא ידעתי בכלל שהוא מוצג במוזיאון כי אני עומד שמה, זה יום הולדת של בת הזוג שלי היינו סוף שבוע בעכו והלכנו לאולמות אנחנו נורא אוהבים ולמטה באולם העשירי יש תצוגות מכל תקופה בעמק עכו. אני מסתכל אני אומר 'אה, זה נראה כמו שלי'. ואז אני רואה למטה כתוב חורבת עוצה ואני אומר לה 'היי, זה שלי!' רן לוי 40:22 תגיד ת'אמת, כשאתה מסתובב במוזיאונים כאלה אתה הולך לתקופות שכאילו אתה חפרת ו... אני שואל כי אתה יודע בתור סופר כשאני נכנס לחנות ספרים אני קודם כל הולך למדף ספרי עיון אולי הספר שלי שם בטעות. גלעד בצלאל יפה 40:34 קצת, קצת. אני לא יכול להגיד שאני חפרתי, אני יכול להגיד שהייתי שותף לחפירה מהעונה של חפירות בתל מגידו שיש חלק מהמוצגים שלה ראיתי בבריטיש. אז לא אני חפרתי אבל היי הייתי שם. אתה יודע, הלכתי בבריטיש עם הבת שלי לפני הבריטיש מיוזיאום בלונדון, מוזיאון הוא מדהים. מדהים. ואני הולך ואתה יודע אני לא יודע אם אתה מכיר את התחושה אבל אני הולך ופתאום מסתכל ואני אומר 'אה, זה נורא מוכר'. ואתה יודע זה בריטיש מיוזיאום באמצע לונדון אתה לא מצפה ליהנות מעתיקות אתה לא מצפה לראות משהו שאתה מכיר אישית וזה היה שם. רן לוי 41:18 אפרופו מוזיאונים, איזה מוזיאון אתה חושב שהוא המוזיאון? אם אני עכשיו רוצה ללכת המוזיאון שאתה הכי מחזיק ממנו. גלעד בצלאל יפה 41:26 אני חושב שהבריטיש. הבריטיש. אבל אני חייב להודות עם זאת שאחרי השיפוץ הנרחב והרימונט שהם עשו שם מוזיאון ישראל היום ארכאולוגיה שם זה נהדר. תקשיב זה פשוט תצוגה, הייתי לפני ממש לפני הקורונה, תחילת מרץ סוף פברואר, נפתחה תערוכה חדשה לאותה חברה שלי שהיא אוצרת במוזיאון ישראל היא פתחה תערוכה מדהימה שקוראת לה דרך אגב קשור להרצאה אימוגליפים. היא מראה את הקשר בין הירוגליפים לאימוג'ים של היום. אה אוקיי, שהוא קשר ישיר לגמרי. אל תראה, האימוג'ים של היום הם המשך ישיר של כתב החרטומים. הם משרתים בדיוק את אותה מטרה ברמה המדעית. זה לא סתם אני אומר, זה לא אנקדוטה. והלכתי לפתיחת התערוכה היא הזמינה אותי, ואז היה לנו את כל האגף הארכאולוגי ריק, פתוח עד 10 בלילה. אז הלכתי ועברתי וצילמתי הכל שאין אף אחד מסביב ואתה יודע אתה הולך שם באמת ובאמת פתאום הבנתי כמה הוא יפה וכמה הוא ברור וכמה הכל מובן ומוסבר באמת לקחו שמה את התצוגה הארכאולוגית והקפיצו אותה בכמה רמות. אז נכון הבריטיש אבל באמת אם מישהו מקשיב ואם לא הייתם בחמש שש שנים האחרונות קחו את עצמכם למוזיאון ישראל לתצוגה הארכאולוגית. זה מדהים לראות מה שיש שם. באמת, זה באמת באמת מדהים. יש המון דברים שתסתכלו ותגידו 'אה, לא ידעתי שזה פה בכלל'. רן לוי 42:40 יש משהו בזה שזה שלנו שהופך את זה ליותר יותר מדליק. מי הבן אדם או נגיד מספר מצומצם של אנשים שיהוו עבורך השראה הכי גדולה? גלעד בצלאל יפה 42:53 אני אתחיל במה שיצחיק אותך והוא אמיתי לגמרי ומי שכל ארכאולוג שלמד ב-20 שנה האחרונות יגיד לך אחרת הוא שקרן. הכל מתחיל מאינדיאנה ג'ונס. רן לוי 43:04 אה, אינדיאנה ג'ונס. גיבור ילדותי. גלעד בצלאל יפה 43:07 לגמרי. אף אחד לא יגיד לך אחרת ותדע לך ששפילברג הבין את זה ולא סתם הוא הכניס בסרט השלישי את המשפט שבו אינדיאנה ג'ונס אומר להם ש-70 אחוז מכל הארכאולוגיה נעשית בספרייה. למרות שהוא אינדיאנה ג'ונס דרך אגב הוא לא ארכאולוג בכלל, הוא דוגמה רעה מאוד לארכאולוג. גם כשהוא חופר... למה למה? הפעם היחידה שהוא חופר דרך אגב זה בסרט הראשון וגם אז הוא חופר לא טוב. הוא לא חופר טוב. אני לא הייתי מאשר לו לעבוד ככה. איזה טעויות הוא עושה? כל הטכניקה חפירה שלו. אתה לא רודף אחרי אלמנטים, אתה פותח ריבוע, אתה עובד מסודר, צריך שכבות, צריך למיין, זה לא עובד ככה. הוא לא מקצוען. תראה, ברמה היבשה אינדיאנה ג'ונס הוא שודד עתיקות, עם רישיון אבל הוא שודד עתיקות. זה קצת כמו ג'יימס בונד שיש לו רישיון להרוג, אז יש לו רישיון לשדוד עתיקות. אבל כן, אתה אומר תשמע אני ב-2005 בקברי בעונה ראשונה של חפירות מחודשות בתל קברי כן מצאתי עגיל זהב קטן. תמיד שואלים 'מצאת זהב?'. כן מצאתי, זה קטן, נכון, זה לא כזה פסל ומתרוצץ אחרי כדור. אבל זה זהב. ושני ממצאים ייחודיים שרשומים על שמי, זה כמו זהב. אין מה לעשות. ושוב אם אתה לוקח את זה בקונטקסט של אינדיאנה ג'ונס אז ברור שזה לא אף אחד לא אמור אין ארכאולוג שזה נראה ככה וכולנו באיזשהו שלב לובשים את הכובע המטופש וחושבים שאנחנו נראים טוב. אבל אנחנו לא באמת האריסון פורד. מה לעשות? כשתוחנים על הזה ופתאום הגב כואב זה לא אינדיאנה ג'ונס עכשיו שאתה רץ אחרי כדורים. נכון, בדיוק, בדיוק. רן לוי 44:37 ואם הייתי אומר לך איזה מקום עכשיו היית רוצה לחפור בו, המקום הכי מסקרן שעכשיו היית אומר 'אני רוצה לגלות מה יש מתחת שם לאדמה'? גלעד בצלאל יפה 44:45 כל נקודה שתשים על המפה בכרתים. רן לוי 44:48 בכרתים דווקא? למה דווקא בכרתים? גלעד בצלאל יפה 44:51 סיפרתי לך שלמדתי שחפרתי בקברי ולמדתי אצל אסף יסעור לנדאו היום הפרופסור וראש החוג לציוויליזציה בחיפה, אנחנו חברים טובים מאוד. הוא הדביק אותי. הוא הוא מתמחה ב-Aegean, ביוון הקדם קלאסית, והוא גרם לי להתאהב בזה. אני נורא אוהב את התחום הזה. אני נורא אוהב את האזור הזה. גם כי כמו ארץ ישראל הוא שולח זרועות להמון דברים אחרים. יש שמה קשרים למצרים וקשרים לחיתים ולאנטוליה וקשרים לארץ ישראל וקורה שמה המון המון. רן לוי 45:22 זה היה מרכז העולם לתקופה שלהם. גלעד בצלאל יפה 45:24 נכון. אז אני אומר ארץ ישראל לא שלא מעניינת ואני יכול להגיד לך באותה נשימה גם המון מקומות, גם תל חצור שימו אותי במרכז תל חצור בתוך העיר מהברונזה התיכונה, אני בכיף. רן לוי 45:37 מעניין. אני הנחתי שתגיד למשל משהו כמו ירושלים. כי זה נשמע שכאילו בירושלים אתם ככל שתחפרו למטה אתם תגלו דברים שהיום זאת אומרת אנחנו לא יכולים כי זה כל כך מורכב עירוני, פוליטי, דתי ידה ידה ידה. גלעד בצלאל יפה 45:49 תראה מה שהכי מעניין, מה שהכי מעניין בירושלים ולא יעזור כלום זה הר הבית. והרבה פעמים שואלים אותי 'גלעד למה לא חופרים בהר הבית?'. ואני נותן תמיד אותה תשובה, התשובה שלי פשוטה מאוד: אם תפתח ריבוע חפירה בהר הבית ותפתח אותו ותתחיל לחפור, הדבר הראשון שיימצא מתחת לאדמה זה מלחמת עולם שלישית. ולא בא לי! לא בא לי! אז אני כאילו אז אני אומר לא, בפייר אתה אומר זה גם נורא אינסטינקטיבי. כן, תגיד לי עכשיו לך לאן שאתה רוצה קח את כל המימון שאתה צריך פתח עשרה ריבועים איפה שבא לך בעולם, אני נוחת בכרתים. רן לוי 46:22 טוב בוא נקווה שתגשים את החלום אולי בגלל שהספר יהיה כל כך מצליח מי יודע ואז יהיה לך הפנאי והזמן והכסף... גלעד בצלאל יפה תודה רבה. גלעד בצלאל יפה 46:33 תודה לך היה מרתק. רן לוי 46:41 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[עושים היסטוריה] 326: פלוגת הטנקים הסודית של ירושלים, חלק א'</title>
        <link>https://mat-mo.github.io/podtext/episodes/vshym-hystvryh/vshym-hystvryh-326-plvgt-htnqym-hsvdyt-shl-yrvshlym-khlq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-326-plvgt-htnqym-hsvdyt-shl-yrvshlym-khlq.html</guid>
        <pubDate>6 בספטמבר 2020</pubDate>
        <description>Transcript for [עושים היסטוריה] 326: פלוגת הטנקים הסודית של ירושלים, חלק א' from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 327: השפה האינדו-אירופאית הקדומה, חלק א' (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-327-hshph-hyndv-yrvpyt-hqdvmh-khlq-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-327-hshph-hyndv-yrvpyt-hqdvmh-khlq-sh-kh.html</guid>
        <pubDate>21 בספטמבר 2020</pubDate>
        <description>Transcript for [עושים היסטוריה] 327: השפה האינדו-אירופאית הקדומה, חלק א' (ש.ח.) from עושים היסטוריה</description>
        <content:encoded><![CDATA[
            Ran Levi 00:00 שלום וברוכים הבאים לעושים היסטוריה. פרק 327: השפה האינדו-אירופית הקדומה, חלק א'. שידור חוזר. Ran Levi 00:24 שלום. שפה היא נושא מרתק. לא רק אותי באופן אישי, אלא הרבה מאוד אנשים. ותעיד על כך ההצלחה של תוכניות וטורים כמו 'באופן מילולי' של אבשלום קור ו'הזירה הלשונית' של רוביק רוזנטל. גם בעושים היסטוריה הקדשתי כמה וכמה פרקים לנושא השפה מכמה זוויות שונות. למשל הפרקים על ההיסטוריה של שמות פרטיים ושמות משפחה, ההיסטוריה של הקללות, ההיסטוריה של השפה העברית, ואפילו הפרק על כתב היד המסתורי של וויניץ'. במסגרת הניסיון לפענח את חידת הצופן המסתורי הזה, אנחנו עסקנו במאפיינים הבסיסיים ביותר של שפות אנושיות. הפרק שתשמעו מיד, למעשה שני פרקים שהם חלק א' וחלק ב' של אותו הפרק, עוסק בקשרים המפתיעים והמסקרנים בין שפות שעל פניהן נדמות כשונות מאוד זו מזו, כמו סנסקריט ההודית, הפרסית והאנגלית. הקשרים האלה בתורם חושפים עובדות מרתקות לגבי אופן ההתפשטות של המין האנושי על פני כוכב הלכת שלנו, ומתחברים לממצאים שהתגלו ב-DNA שלנו. בקיצור, מולטי-דיסציפלינריות במיטבה. כמו תמיד, בסוף הפרק הזה אני ארחיב על הפרק המקורי והפעם אנחנו נדבר על השפה הפרוטו-אנושית. רעיון שנוי מאוד במחלוקת הגורס שכל השפות האנושיות כולן, לכל אורך ההיסטוריה, מקורן בשפה אחת שהופיעה אצל בני האדם הראשונים אי שם בערבות אפריקה לפני 150,000 שנה ויותר. יש למה לחכות. האזנה נעימה. Voice Actor 02:34 אני לא חושב שאני צריך לומר את זה, אבל בכל זאת: יש מעט מאוד מקומות יותר מעניינים ומרתקים בישראל מאשר המוסד למודיעין ולתפקידים מיוחדים. המוסד מגייס בימים אלה למגוון תפקידים העולים על כל דמיון. אם אתם מחפשים חיבור למשמעות גדולה מעצמכם, שייכות לארגון מוביל, עשייה והשפעה על ביטחון המדינה, במוסד תמצאו אתגרים שלא תמצאו באף מקום אחר. ארגון שיאפשר לכם, נשים וגברים, לצמוח ולהתפתח. בקרו בדף הקריירה באתר המוסד בכתובת mossad.gov.il או הקליקו על הבאנר באתר עושים היסטוריה ובאפליקציית עושים היסטוריה. Narrator 03:23 דמיינו לעצמכם שאתם בלשי משטרה ועליכם לפענח פשע. רצח למשל. הבעיה היא שמהפשע עצמו לא נותרה שום עדות. לא גופה, לא נשק, לא תמונה, סרטון או טביעת אצבע. שום דבר. פענוח הפשע במצב הזה הוא אתגר שנדמה כמעט בלתי אפשרי. מסוג האתגרים שבלשים הוליוודיים אולי יכולים להתמודד איתם, אבל בלשים בעולם האמיתי כנראה היו מרימים ידיים. כעת שימו את עצמכם בנעליהם של בלשנים, חוקרי שפה, שמבקשים לחשוף את צפונותיה של שפה שהתקיימה לפני כ-6,000 שנים ואינה מדוברת עוד מזה לפחות 4,500 שנים. שפה מהימים שלפני המצאת הכתב, ולכן גם לא נותרה ממנה ואפילו אות כתובה אחת. לו אני הייתי בלשן, כנראה שהייתי מרים ידיים. אם אין שרידים מוחשיים ללמוד מהם, מה יש כאן לחקור? על פניו זו נראית כמו משימה אבודה. פשע נטול ראיות. אבל הסיפור שלפנינו ידגים שלפעמים בלשנים יכולים להיות גם בלשים, ובמקרה של שפות הראיות עשויות להסתתר במקום הכי לא צפוי, שהוא כמובן ממש מתחת לאפנו. Narrator 05:44 בשנת 1783 הגיע להודו עורך דין אנגלי בשם וויליאם ג'ונס. על אף שלבריטניה כבר היו לא מעט אנשי ממשל ונציגים רשמיים בתת-היבשת, זכה ג'ונס לקבלת פנים מכובדת במיוחד מצד המושל הבריטי המקומי, שכן הוא היה עורך דין יוצא דופן. אביו של ג'ונס הלך לעולמו כשזה היה רק כבן שלוש. האב, מתמטיקאי מפורסם, אמנם השאיר אחריו ירושה צנועה, אבל היא הספיקה כדי לממן לג'ונס חינוך נאות. שנים ספורות לאחר מכן התברר שהילד ניחן בכישרון ייחודי בתחום השפות. כבר בגיל 10 הוא ידע לדבר על בוריים עברית, ערבית, צרפתית ואיטלקית. בבגרותו היה מסוגל לשוחח ב-28 שפות. ג'ונס נמשך במיוחד לתרבויות המזרחיות, מסופוטמיה ודרום מזרח אסיה, שנחשבו אז בעיני רוב האנשים כאקזוטיות ומשונות. מומחיותו והיכרותו עם תרבויות אלה זיכתה אותו בכינוי 'ג'ונס האוריינטלי' וקישורי השפה שלו נודעו בכל אירופה. Narrator 06:54 כשהיה רק בן 22 פנה אליו מלך דנמרק וביקש שיתרגם ספר בפרסית לצרפתית. ספרים נוספים שכתב על שפות מזרחיות נחשבים לקלאסיקות פורצות דרך בתחום הבלשנות. וויליאם ג'ונס היה כוכב בשמי האקדמיה של המאה ה-18. הוא התקבל לחברה המלכותית הבריטית, אחד המוסדות האקדמיים היוקרתיים בעולם, ואף זכה בתואר אבירות. אבל יוקרה היא דבר אחד וכסף דבר אחר. כדי לפרנס את עצמו נאלץ ג'ונס ללמוד משפטים ולעבוד כעורך דין. הכסף הוא גם זה שהביא אותו בסופו של דבר להודו. ב-1783 שמע ג'ונס על משרה שהתפנתה, שופט בבית המשפט העליון של קלקוטה, בבנגל שבמזרח הודו. Narrator 08:09 בבריטניה הודו הייתה ידועה כמכרה זהב כיוון שמסחר באופיום, בתבלינים וביהלומים הפך בריטים רבים מאוד לעשירים כקורח. ג'ונס הפעיל כמה קשרים וזכה בתפקיד. המצב החברתי-פוליטי בהודו לא היה פשוט. הבריטים שלטו על אוכלוסייה עצומה וברקע עמד חשש תמידי מפני מרידות ואי-שקט. באותה העת, למושל הבריטי של בנגל הייתה גישה שנחשבה לליברלית מאוד. הוא האמין שכדי לזכות באהדת האוכלוסייה המקומית, על השלטון הבריטי להתבסס על חוקים ומסורות מקומיים ולא לכפות על ההודים חוקים אירופיים שזרים להם. וויליאם ג'ונס הזדהה מאוד עם גישה שכזו. בחוגים הפוליטיים הוא היה ידוע כליברל, ואפילו ליברל רדיקלי בזכות תמיכתו במאבקן של המושבות הבריטיות באמריקה כנגד השלטון המרכזי בלונדון. כבוד והערכה למסורות ותרבויות אחרות היו נטועים עמוק באישיותו. Narrator 09:15 אבל כשהתיישב ג'ונס על הכיסא בבית המשפט העליון של קלקוטה, גילה חיסרון בגישה הליברלית. החוקים והמסורות ההינדים היו מבוססים על ספרים עתיקים שנכתבו בסנסקריט, שפה הודית עתיקה. הסנסקריט הייתה מוכרת, אבל אפשר להשוות אותה לשפה הלטינית. יש מי שלמדו אותה ויודעים לדבר בה, אבל אף אחד לא למד אותה כשפת אם. בפרט, גם השופטים הבריטים בהודו לא ידעו סנסקריט ולכן נאלצו להסתמך באופן כמעט עיוור על מלומדים מקומיים שנודעו בשם פנדיטים שתרגמו עבורם את הכתבים העתיקים. ג'ונס חשש מהתלות העיוורת בפנדיטים. היא יצרה הזדמנות לשוחד ולשחיתות שקשה היה להילחם בה. על כן החליט ג'ונס להרים את הכפפה. הוא ילמד סנסקריט ויתרגם את הכתבים העתיקים לאנגלית. Narrator 10:30 אבל הפנדיטים המקומיים לא ששו לוותר על המונופול הטבעי על החוק, או במילים אחרות על מקור כוחם, וללמד את השופט הבריטי את רזי השפה העתיקה. רק במאמץ רב הצליח ג'ונס למצוא פנדיט שהסכים ללמד אותו סנסקריט. על פי אחת הגרסאות של הסיפור, גם הפנדיט הזה לא התלהב לחשוף בפני הזר הטמא ואוכל הבשר את המסורות הקדושות והוא הציב בפני ג'ונס דרישות מחמירות. עליו ללמוד אך ורק בחדר שעבר טקסי טיהור מיוחדים ועל בטן ריקה בלבד, פרט לכוס תה פה ושם. ג'ונס הסכים לכל הדרישות. קשה לדעת אם הסיפור הזה התרחש באמת או שמדובר בהגזמה, אבל לכל הפחות הוא מדגים בפנינו את נחישותו של וויליאם ג'ונס ללמוד סנסקריט. ממש אינדיאנה ג'ונס. כך או כך, בשנה אחת צבר ג'ונס ידע ושליטה נאותה בסנסקריט, עד שחש ביטחון עצמי ביכולותיו כדי לפסוק במקרה נדיר שבו שני פנדיטים לא הסכימו ביניהם על פרשנות לספר כלשהו. ג'ונס פנה אל המקור בסנסקריט, תרגם אותו לאנגלית ופסק פסיקה שנחשבה לתקדים. Narrator 12:31 בזכות היכרותו החדשה עם השפה ההודית העתיקה, הבחין ג'ונס בתופעה מפתיעה ובלתי צפויה. מילים לא מעטות בסנסקריט הזכירו מאוד מילים מקבילות בלטינית, בפרסית, ביוונית ובאנגלית. למשל המילה 'אמא' בסנסקריט היא 'מטר' (Matar) והיא דומה מאוד ל'מאדר' (Madar) הפרסית, 'מאטר' (Mater) הלטינית ו'מאדר' (Mother) האנגלית. הביטוי 'מלך האלים' בסנסקריט הוא 'דיאוס פיטאר' (Dyaus Pitar) והוא מתורגם מילולית ל'אב השמיים'. פיטאר הוא אבא. ביוונית עתיקה מלך האלים כונה 'זאוס פאטר' (Zeus Pater), ביטוי שקוצר מאוחר יותר לזאוס. גם כאן פאטר הוא אבא. מלך האלים הלטיני הוא 'יו-פיטאר' (Iuppiter) או בגרסה המודרנית יותר יופיטר, ופיטאר הוא אבא. הדמיון בין פיטאר הסנסקריטי, פאטר היווני ופיטאר הלטיני, הבין ג'ונס, לא יכול להיות מקרי. מסקנה שהתחזקה אצלו עוד יותר כשגילה עוד ועוד מילים דומות נוספות בשפות השונות. Narrator 14:00 דמיון שכזה אפשר למצוא כמובן גם בין השפות השונות באירופה לבין עצמן, והאירופאים היו מודעים לו מזה שנים רבות. למשל הצרפתית, האיטלקית והספרדית דומות מאוד זו לזו גם במבנה התחבירי וגם מבחינת אוצר המילים. לדוגמה המילה 'אישה' בספרדית היא 'מוחר' (Mujer), באיטלקית 'מולייה' (Moglie) ובצרפתית עתיקה 'מולייה'. ההסבר לדמיון במקרה הזה הוא ששלושת השפות הן צאצאיות של הלטינית, שפתה הרשמית של האימפריה הרומית. זו הסיבה שהן מכונות 'השפות הרומאניות'. במרוצת השנים שלאחר התפוררות האימפריה בסביבות המאה החמישית לספירה, אמנם הפכו הדיאלקטים הלטיניים המקומיים לשפות שונות, אבל הדמיון העקרוני ביניהן נשאר לאורך הדורות. מקרה אחר הוא הדמיון הרב שאפשר למצוא גם בין השפות הגרמניות, למשל אנגלית וגרמנית, לשפות הרומאניות, וזאת למרות שהשפות הגרמניות התפתחו בנפרד מהלטינית. ההסבר המקובל לדמיון במקרה הזה היה החיכוך הבלתי פוסק בין התרבויות השונות ביבשת. השבטים הגרמניים הקדומים סחרו, לחמו, כבשו את שכניהם ונכבשו על ידם וכך חדרו לא מעט מילים זרות לשפתם. Narrator 16:05 אבל את הדמיון שחשף ג'ונס בין הסנסקריט והלטינית אי אפשר היה להסביר בחיכוך שכזה. שתי התרבויות הללו היו רחוקות כל כך ומנותקות כל כך זו מזו עד שהמגע ביניהן היה כמעט אפסי. ההסבר האפשרי השני לדמיון הזה היה אם כן מקור משותף. וזו ההשערה שהעלה וויליאם ג'ונס במאמר שפרסם ב-1788. ציטוט: 'הסנסקריט למרות עתיקותה היא בעלת מבנה נפלא. מושלמת יותר מהיוונית, עשירה יותר מהלטינית ומעודנת יותר משתיהן. אבל היא דומה להן גם בפעליה וגם בתחביר שלה, במידה שאי אפשר להסביר כידע מקרי. הדמיון ביניהן כה חזק עד שכל פילולוג, חוקר שפה, שיבחן את שלושתן יסיק מיד שיש להן מקור משותף.' סוף ציטוט. Narrator 17:34 במילים אחרות, באותו האופן שבו הלטינית הייתה שפה אחת שבשלב כלשהו התפצלה לכמה וכמה שפות שונות, כך אולי גם הייתה שפה ראשונה שממנה התפצלו הסנסקריט, הפרסית, היוונית והלטינית. השם שניתן לשפה ההיפותטית שחשף וויליאם ג'ונס היה פרוטו-אינדו-אירופית, או בקיצור אינדו-אירופית, לציון הקשר שבין השפה הסנסקריט לשפות האירופיות. ג'ונס לא היה המלומד הראשון שזיהה את הדמיון בין הסנסקריט ללטינית. היו חוקרים שהעלו השערות דומות גם כמה עשרות שנים לפניו, אבל המוניטין שהיה לג'ונס האוריינטלי העניק להשערה זו משקל ודרבן אחרים להמשיך את עבודתו אחריו. השערתו הסעירה את דמיונם של הבלשנים האירופיים. אם ג'ונס צודק ושפה ראשונית שכזו אכן התקיימה בעבר, אזי המשמעות היא שהיא חייבת להיות שפה עתיקה מאוד, שהרי תרבויותיהם של האירופאים, הפרסים וההודים נפרדות זו מזו כבר אלפי שנים. אבל איך אפשר לגלות משהו על השפה האינדו-אירופית? אם היא כל כך עתיקה, אז היא התקיימה בימים שלפני הכתב, ומכאן שאין לנו שום דרך ללמוד אותה או לחקור אותה. אין סיפורים, אין שירים, אין כתבי ירושה ואפילו מתכונים. שפה שהייתה ונעלמה. לנצח. האומנם? Ran Levi 19:31 שלום קווין. קווין סטראוד. היי, אני יכול לראות אותך. מה שלומך? זהו קווין סטראוד. אפשר למצוא קווי דמיון רבים בין סטראוד לוויליאם ג'ונס. בדומה לחוקר הבריטי, גם סטראוד הוא עורך דין בעל תשוקה אדירה לבלשנות ולשפות. את קווין סטראוד הכרתי בזכות הפודקאסט שלו 'History of the English Language' שעוסק בהתפתחותה של האנגלית משורשיה המוקדמים ביותר ועד ימינו. לחובבי שפות כמוני הפודקאסט של סטראוד הוא תענוג אדיר. שילוב של בלשנות והיסטוריה, שני תחומים שמחזקים ומשלימים זה את זה. לראייה דינה בר-מנחם, העורכת הלשונית שלנו, הפכה להיות מאזינה מושבעת שלו אחרי שערכה את הפרק הזה. Kevin Stroud 20:34 שמי קווין סטראוד, אני המנחה של הפודקאסט 'History of English' שהתחלתי ב-2012. כל כך הרבה פודקאסטים היסטוריים מתמקדים בהיסטוריה צבאית או היסטוריה חברתבית, אבל מעט מאוד, למעשה אף אחד שידעתי עליו, לא התמקד בהיסטוריה בלשנית. לכן תמיד חשבתי שיהיה מעניין לספר את הסיפור של האנגלית אבל לספר אותו בהקשר של ההיסטוריה המקיפה של דוברי האנגלית, ולשלב את ההיסטוריה הלשונית עם ההיסטוריה החברתית, הצבאית והפוליטית ולשים את הכל ביחד. וזהו באמת הקונספט של הפודקאסט. Narrator 21:15 כפי שיספר לנו סטראוד מיד, פריצת הדרך הראשונה במחקר השפה האינדו-אירופית העתיקה התחוללה דווקא בעקבות סדרה של אירועים שאינם קשורים כלל למדע או לבלשנות בפרט. אירועים שמי שאחראי להם הוא מכל האנשים, נפוליאון. אז ראשית קצת רקע היסטורי. האימפריה הרומית הקדושה הייתה ייצור, במירכאות, משונה במפה הפוליטית האירופית. היא נוסדה עוד במאה התשיעית לספירה, שלטה על רוב השטח שהוא היום גרמניה ואוסטריה ואיגדה תחתיה את רוב דוברי השפה הגרמנית באירופה. אבל האימפריה הרומית הקדושה לא הייתה מדינת לאום במובן שאנחנו מבינים כיום. לקיסר שעמד בראשה היו סמכויות מוגבלות יחסית והאימפריה הייתה מחולקת הלכה למעשה לכ-300 נסיכויות וממלכות קטנות שבראש כל אחת מהן עמד מלך, נסיך או רוזן. בתחילת המאה ה-19 כבש נפוליאון שטחים נרחבים בגרמניה וסיפח אל צרפת את אזור חבל הריין. הכיבוש הצרפתי עורר בקרב הגרמנים תחושות לאומיות וההבנה שכדי להפוך למעצמה אזורית אמיתית על הגרמנים להתאחד ולשלב כוחות. כל עוד מפוצלים הגרמנים בין מאות ממלכות קטנות לא תוכל גרמניה לעמוד כנגד שאר המעצמות שסביבה. Kevin Stroud 23:05 וויליאם ג'ונס עשה את עבודתו בסוף שנות ה-1700, בשנות ה-1780 וה-1790. אבל אז מגיעים לשנות ה-1800 ובגרמניה ישנה תחושה גואה של לאומיות. גרמניה בדיוק עברה תקופה שבה היא נכבשה על ידי צרפת במהלך התקופה הנפוליאונית. וכעת צרפת נדחקה החוצה ואנחנו מתחילים תהליך שבו ערי-המדינה והנסיכויות הגרמניות השונות מתחילות להתאחד. זה עוד לא קרה, אבל התהליך החל. ובקרב כל העמים השונים הללו בתוך האזור המכונה כיום גרמניה, דבר אחד שהיה להם במשותף היה שפה. כולם חלקו את אותה שפה גרמאנית. והחלה להיות, בשילוב עם העניין הזה בלאומיות פאן-גרמנית, עניין חזק במשפחת השפות הגרמאניות ובדבר הזה שאיחד אותם ביחד. וכך החל מחקר אינטנסיבי של ההיסטוריה של השפות הגרמאניות. אחת הדמויות החשובות ביותר בתהליך הזה היא שם שרבים יזהו, זה היה יעקב גרים, אחד מהאחים גרים המפורסמים. Narrator 24:27 יעקב לודוויג קרל גרים נולד בשנת 1785 ברוזנות הסה-קאסל, אחת מאותן מאות נסיכויות קטנות באימפריה הרומית הקדושה. הוא ואחיו הצעיר וילהלם הושפעו עמוקות מאותו זרם לאומי שהתחזק באותם הימים, וכשגדלו השניים והפכו להיות אנשי אקדמיה ביקשו לחקור ולזהות את אותם האלמנטים בתרבות ובהיסטוריה הגרמנית שמדגישים את ההיסטוריה המשותפת לכל הגרמנים. היסטוריה שתטשטש את החלוקה לממלכות ונסיכויות. שירה וסיפורת גרמנית מוקדמת היו אלמנטים משותפים שכאלה. יחדיו יעקב ווילהלם קיבצו ועיבדו שירים ואגדות עם עתיקות, ביניהם 'הנסיכה והצפרדע', 'היפהפייה הנרדמת', 'לכלוכית' ו'עמי ותמי'. מה שמוכיח שלא כל פרץ לאומיות גרמני חייב בהכרח להסתיים באנשים שנשרפים בתוך תנור לוהט. מחשבה שנייה, אולי עמי ותמי זו לא דוגמה מוצלחת כל כך. Narrator 25:40 בכל מקרה ספרם 'מעשיות האחים גרים' משנת 1814 זכה להצלחה אדירה והפך את האחים למפורסמים בכל רחבי אירופה. כפי שציין קווין סטראוד, גם העניין שגילה יעקב גרים בשפות הושפע מנטיותיו הלאומיות. במסגרת עבודתו האקדמית חקר גרים את שורשי השפות הגרמאניות השונות: גרמנית, אנגלית, שוודית, איסלנדית וכל שאר השפות הסקנדינביות, שוב כדי לזהות ולהדגיש את המאפיינים המאחדים אותן. כחלק מהמחקר השווה גרים את השפות הגרמאניות לשפות האחרות. ואגב אם כבר בלאומיות גרמנית עסקינן, כאן המקום לציין שוויליאם ג'ונס, מגלה השפה הפרוטו-אינדו-אירופית, כינה את בני התרבות האינדו-אירופית 'ארים'. ארי הוא מושג השאול מהשפה ההודית והוא מתאר את בני האימפריה הפרסית הקדומה שכאמור היו דוברי שפה אינדו-אירופית. המונח ארים היה בשימוש כדי לתאר את דוברי השפה האינדו-אירופית במשך רוב המאה ה-19, אבל בתחילת המאה ה-20 הוא החל לקבל קונוטציה רחבה יותר של בני גזע עליון וטהור יותר כביכול, רעיון שהפך לנכס צאן ברזל של האידיאולוגיה הנאצית. באופן לא מפתיע אחרי מלחמת העולם השנייה דעך זוהרו של המונח הזה והוא יצא משימוש. כיום אנחנו מכנים את דוברי השפה הקדומה הזו פרוטו-אינדו-אירופיים. Voice Actor 27:10 כשהילד הראשון בא לאוויר העולם, לכולם יש עצות עבורכם. כן פורמולה, לא פורמולה, מגבונים עם בישום או בלי בישום. אז גם לי יש שתי עצות בשבילכם. הראשונה, אוניברסיטה זה בסך הכל מזרן צבעוני ובדקתי מול המועצה להשכלה גבוהה, לא מקבלים תואר בסוף. העצה השנייה, אל תנסו להבין לבד איך קושרים את המנשא מבד מסביב לגוף. תנועה אחת לא נכונה וזה הופך לחסם עורקים. אל תשאלו איך אני יודע. למזלכם, המנשא הנכון, החנות שהיא one-stop shop לכל מה שקשור לנשיאת תינוקות, נמצאת שם בשבילכם. לפני וגם אחרי הקנייה, המדריכות של המנשא הנכון יסייעו לכם בהדרכה ובעזרה, אונליין דרך הזום ואפילו בפגישה פרטנית בביתכם או בבית המדריכה. כל ההמלצות וההנחיות מגובות בהמלצותיה של פיזיותרפיסטית מומחית להתפתחות תינוקות המלווה את צוות המדריכות. למאזינות ומאזיני רשת עושים היסטוריה מחכה הטבה. קוד קופון 'עושים' (OSIM) המקנה הנחה של 50 שקלים ברכישת מנשא אונליין או על פגישה פרטנית להתאמת מנשא. בקרו ב-minsaim.co.il או הקליקו על הבאנר של המנשא הנכון באפליקציית רשת עושים היסטוריה באנדרואיד. Narrator 28:43 בחזרה ליעקב גרים. בבסיס מחקרו של גרים עמדה השאלה כיצד ניתן להבין מהו הקשר בין מילים בשפות שונות. לשם ההסבר נניח שאני חוזר הביתה אחרי יום עבודה מפרך ורואה שקיר המסדרון מקושקש כולו בטוש שהדרך היחידה להסיר אותו היא עם שופל. נניח גם שאני רואה את הבן הקטן שלי יושב על הספה וכל הידיים שלו גם הן צבועות באותו צבע בדיוק. מה הייתי רוצה לספר לכם שמדובר בדוגמה בדיונית, אבל אני לא עד כדי כך יצירתי. השאלה הנשאלת היא מה הקשר בין הקיר לילד? איך אוכל להיות בטוח שהילד הוא זה שמקודם קשקש על הקיר ועכשיו יושב לו בתמימות על הספה ושצבעים על כפות ידיו אינם תוצאה של עבודת יצירה שעשה בגן? באנלוגיה לשפות ולמילים, דמיון בין שתי מילים בשפות שונות, למשל Father באנגלית ו-Pater ביוונית, יכול לנבוע מכמה מקורות שונים. למשל יכול להיות שהאנגלים שאלו את המילה מהיוונית כפי שאנחנו שאלנו את הביטויים 'טלפון' ו'פקס' מהאנגלית. או שלשתי המילים מקור משותף בשפה שלישית מוקדמת יותר. יכול להיות גם שמדובר בצירוף מקרים אקראי בלבד. כיצד נוכל לזהות את מהות הקשר? במקרה של הבן שלי התשובה ברורה למדי מכיוון שאני מכיר את הנפשות הפועלות. במקרה של מילים לעומת זאת זה לא כל כך פשוט. Kevin Stroud 30:44 מה שיעקב גרים עשה זה שהוא לקח לא רק עשרות או מאות, אלא אלפים ואלפים של מילים בתוך השפות הגרמאניות ואז הוא השווה אותן למילים שמשמעותן אותו הדבר בשפות אחרות כמו לטינית ויוונית. ומה שהוא הצליח לעשות זה שהוא הגיע למסקנה שהיו כאן דפוסים מסוימים שהופיעו. Narrator 31:07 יעקב גרים ניתח מילים אינספור בכמה וכמה שפות וחיפש בהן דפוסים. תבניות שחוזרות על עצמן בדמיון בין המילים. מהם אותם דפוסים שזיהה יעקב גרים בשפות שבחן? ובכן ניקח לדוגמה את האותיות P ו-F. גרים הבחין שבשפות הגרמאניות הצליל P הוחלף באופן שיטתי במרוצת השנים בצליל F. החלפה שכזו מכונה בעברית 'מעתק'. למשל המילה הלטינית Penna פירושה נוצה והיא חדרה אל השפה האנגלית דרך הצרפתית, שהיא כזכור שפת בת של הלטינית. מ-Penna הפכה המילה ל-Pen, ומכיוון שבעבר היו טובלים נוצות בדיו כדי לכתוב, היא קיבלה את המשמעות של כלי כתיבה. אבל אותה מילה, Penna, התגלגלה גם לגרמנית. היא עברה העתקה של P ל-F וגם משם חדרה אל האנגלית, אבל הפעם כ-Feather. דהיינו אותה מילה לטינית מקורית חדרה אל האנגלית משני מקורות או שני מסלולים שונים, אבל במסלול הגרמני התרחשה ההעתקה של ה-P ל-F. את אותו מעתק אפשר למצוא במילים רבות אחרות שמקורן בלטינית ועברו דרך הגרמנית. למשל Father באנגלית לעומת Pater הלטיני. Foot באנגלית לעומת Ped בלטינית כמו במילה פדומטר. ו-Fire באנגלית לעומת המילה Pyre גם היא באנגלית שאפשר למצוא אותה במילים Pyromaniac למשל, פירומן, שהמקור שלה הוא בלטינית. Narrator 33:07 פרט למעתק של P ל-F זיהה יעקב גרים עוד שמונה מעתקים נוספים. כשמבינים את המעתקים הללו אפשר גם להתחיל להבין מדוע השפה האנגלית למשל עשירה כל כך במילים שונות מאוד בעלות משמעות כמעט זהה. למשל ישנו מעתק מהאות D לאות T. המילה הלטינית לשן, כמו שן בינה, היא Dentis וממנה אנחנו מקבלים מילים כמו Dentist, רופא שיניים. לאחר המעתק הגרמני מ-D ל-T מתקבלת המילה Tooth שיש לה את אותה משמעות ממש. אגב אפשר לזהות את אותו מעתק מתרחש גם בימינו, באנגלית האמריקאית המודרנית. לדוגמה מילה כמו Bitter, מריר, מבוטאת באנגלית האמריקאית כ-Bidder. עוד דוגמה: בלטינית המילה Cord פירושה לב וממנה התפתחה המילה הספרדית ללב Corazon והמונחים באנגלית Cardiac arrest, התקף לב, וקרדיולוגיה. גרים זיהה מעתק של האות C לאות H וממנה קיבלנו את המילה Heart בעלת אותה משמעות, לב. ועוד דוגמה אחרונה: המילה הלטינית לראש היא Caput וממנה התקבלו המילים Captain, ראש לחיילים, וגם המילה הצרפתית Chef, ראש המטבח. בעקבות המעתק מ-C ל-H קיבלנו את המילה Head. Narrator 34:44 תופעה זו של העתקת הגאים זוהתה טרם ימיו של יעקב גרים, אבל גרים היה הראשון שזיהה שמדובר בדפוס של ממש ולא באוסף של דוגמאות מבודדות ומקריות. תופעת העתקת ההגאים השיטתית שזיהה גרים קרויה כיום על שמו 'חוק גרים'. מעתק זה לא התרחש בכל המקרים, אלא היה תלוי בגורמים נוספים כגון מיקומה של האות P בתוך המילה. אבל החוקרים מבינים את הגורמים האלה ומסוגלים לזהות באופן מהימן מתי ובאילו תנאים הוא מתרחש. גם בעברית אגב התרחשו מעתקי הגאים שכאלה. קחו למשל את המילה 'תלת אופן', אותו מכשיר בעל שלושה גלגלים שהומצא כדי למרר את חייהם של הורים. מה הקשר בין תלת לשלוש? ובכן מילים שחדרו לעברית מהארמית עברו מעתק. האות ת' הפכה לש' וכך 'תלת' הפך ל'שלוש'. מדוע מתרחשים מעתקים שכאלה? למשל מדוע החליפה ה-F את ה-P בשפות הגרמאניות? קשה לדעת בוודאות כמובן. מדובר בתהליכים שהתרחשו בעבר הרחוק במסגרת התפתחותן הטבעית של שפות לאורך השנים. סביר להניח שמקורו של השינוי בדמיון העקרוני שבין הצלילים. כשהוגים בקול את שמות האותיות P ו-F הן נשמעות שונות למדי זו מזו, אבל אם הוגים בקול את הצלילים שאותן אותיות מייצגות F ו-P אפשר להבחין בקלות בדמיון ביניהן. בצליל P האוויר נחסם בשפתיים וב-F הוא חופשי לעבור דרכן, אבל הצליל העקרוני זהה. Kevin Stroud 36:50 ומה שהוא הבין זה שהמילים האלה כולן הגיעו מאותו מקור אבל הצליל השתנה. בעיקרון מה שהוא עשה זה שהוא חיבר אחד ועוד אחד ואמר: 'אה, ובכן בשלב כלשהו בעבר הרחוק, דוברי הגרמאנית המוקדמים, לפני שמשפחות השפה הגרמאניות השונות התקיימו כשפות נפרדות, כשהיא הייתה שפה משותפת אחת, הם החלו לבטא את המילים הללו בצורה שונה, היה להם שינוי צליל'. Narrator 37:15 במילים אחרות גרים הבין שמעתקי ההגאים הם האחראים להבדלים בין מילים קיימות בסנסקריט, פרסית, לטינית, יוונית, אנגלית וכל שאר השפות שהן צאצאיות של השפה האינדו-אירופית שחשף וויליאם ג'ונס. הוא הגיע למסקנה שבשלב מסוים אי שם בערפילי הזמן התפצלו דוברי השפה האינדו-אירופית למספר קבוצות שהתיישבו באזורים גיאוגרפיים שונים. אחת מאותן קבוצות למשל החלה להגות את הצליל P כ-F והיא הקבוצה שממנה התפתחו בסופו של דבר השפות הגרמאניות. קבוצה אחרת שממנה צמחה השפה הלטינית שמרה על הצליל P המקורי. מהי חשיבותו של חוק גרים? ובכן בואו נחזור לאנלוגיה המשטרתית. דמיינו לעצמכם שאתם בלשים המנסים לפענח פשע של גניבת מכונית. המכונית המקורית, הגנובה, פורקה זה מכבר ואיננה עוד. לפניכם עומדות שלוש מכוניות שונות ואתם חושדים שהפושעים פירקו חלקים מהמכונית הגנובה והתקינו אותם במכוניות האלה. אבל איך תוכלו לדעת כיצד נראתה המכונית המקורית? ובכן אם אפשר לזהות אילו חלקים הוחלפו במכוניות הקיימות, אפשר לשחזר מהן את המכונית המקורית. למשל אם אתם יודעים שבמכונית אחת הוחלפו הדלתות, במכונית השנייה הוחלפו הפנסים ובשלישית הצמיגים, אז אתם יודעים איך נראו הדלתות, הפנסים והצמיגים במכונית המקורית. Kevin Stroud 39:07 וכאן זה המקום שבו בלשנים אחרים לקחו את עבודתו של גרים והם בעיקרון יישמו אותה בהפוך. Narrator 39:15 דהיינו חוק גרים שמגדיר במדויק את השינויים שהתרחשו במילים לאורך השנים מאפשר לנו לבצע תהליך של הנדסה לאחור גם על מילים. החוכמה היא לקחת כמה שיותר מילים קיימות בשפות שונות, צאצאיות ידועות של מילה משותפת אחת ויחידה בשפה האינדו-אירופית, ולבצע בהן את ההנדסה לאחור שמגדיר חוק גרים. דהיינו להחזיר את ה-F ל-P, את ה-T ל-D, את ה-H ל-S וכך לקבל את המילה המקורית. Kevin Stroud 39:48 כמובן שאין שום דרך לדעת אם ככה באמת המילה נשמעה, אבל מעבר לעבודה שגרים עשה, בלשנים אחרים עשו את אותה העבודה בתוך משפחות שפה אחרות. לכן בתוך לטינית הם היו מסוגלים לזהות שינויי צליל ספציפיים גם שם. לכן מה שהם היו מסוגלים לעשות זה ללכת פנימה ולקחת מילים בתוך לטינית או יוונית או משפחות שפה אחרות והם היו מסוגלים לעשות להן הנדסה לאחור גם כן, תוך יישום חוקי שינוי הצליל בשפות האלה בהפוך. ומה שקורה זה שאם לוקחים את שינויי הצליל בתוך השפות הגרמאניות ומשחזרים מילים באנגלית ואז עושים את אותו הדבר בתוך לטינית וחוזרים ומשחזרים את המילים האלה ואז בתוך יוונית, מה שהם גילו זה שבמקרים רבים הם הגיעו לאותה מילה. המילה הייתה כמעט זהה בכל השפות השונות הללו. Narrator 40:53 כיוון שהשפה האינדו-אירופית התפצלה לשפות שונות ומרובות, מפרסית וסנסקריט ועד לטינית וגרמנית, החוקרים ביצעו את אותה הנדסה לאחור על מספר רב של מילים בעלות משמעות זהה. ואם לאחר ההנדסה לאחור של מעתקים במילים בשפות שונות התקבלה שוב ושוב אותה המילה, סימן שזו המילה המקורית בשפה האינדו-אירופית. למשל אם לוקחים את המילה האנגלית Sister, את המילה הלטינית Soror, את המילה הסנסקריטית Svarsar ואת האיראנית Khahar שלכולן אותה משמעות, אחות, ומפעילים עליהן במהופך את חוקי ההעתקה המתאימים לכל שפה, מקבלים בסיכומו של דבר את אותה המילה: Swesor, שזו המילה לאחות בשפה האינדו-אירופית. באופן זה הצליחו החוקרים לעשות משהו שממבט ראשון נשמע כמעט בלתי אפשרי. הם הצליחו לשחזר מילים בשפה שנעלמה לפני יותר מ-4,000 שנה ומעולם לא הועלתה על הכתב. למשל אנחנו יודעים ששור (Oxen) היה Uksen, אמא הייתה Mater, תפוח (Apple) היה Abel, המספר שבע (Seven) היה Septem והמספר אחת (One) היה Oinos. ובאופן זה שוחזרו במידה כזו או אחרת של ודאות יותר מ-1,000 מילים בשפה האינדו-אירופית. ההישג הכביר הזה, שחזור שפה עתיקה ממילים קיימות, הוא כשלעצמו מדהים ומעורר השתאות, אבל הוא הופך להיות מרשים אפילו יותר כשמתבררות ההשלכות של התגלית הזאת. ההשלכות האלה יעמדו במרכז הפרק הבא. אנחנו נדבר על האופן שבו הצליחו החוקרים לשלב רמזים ועדויות משלוש דיסציפלינות מדעיות שונות מאוד זו מזו: הבלשנות, הארכיאולוגיה והגנטיקה כדי לשרטט תמונה מפורטת ומרתקת על תרבותם ואורח חייהם של דוברי השפה האינדו-אירופית. בנוסף נענה על מספר שאלות מסקרנות אחרות. למשל איך תרמה מוטציה גנטית אקראית לעובדה שמחצית מאוכלוסיית העולם כיום מדברת בשפות מהמשפחה האינדו-אירופית? והאם יש קשר בין השפות השמיות, עברית וערבית למשל, לשפות האינדו-אירופיות? כל זאת ועוד בפרק הבא. Ran Levi 43:43 עד כאן לחלקו הראשון של הפרק על השפה האינדו-אירופית הקדומה. החלק השני של הפרק יעלה לאוויר בעוד יום או יומיים. כפי ששמענו בפרק, רוב חוקרי השפה מסכימים ביניהם שאכן הייתה שפה קדומה, השפה האינדו-אירופית, שהיא אימם המשותפת של חלק גדול מהשפות המודרניות. מכאן באופן טבעי כמעט מיד עולה השאלה: האם התקיימה בעבר שפה שהיא אימם המשותפת של כל השפות המודרניות? ובכן אם חשבתם שלחקור שפה שפסה מן העולם לפני אלפי שנים רבות ולא השאירה מאחוריה אפילו אות אחת כתובה זה קשה, אז מסתבר שלחקור שפה שאולי התקיימה לפני 150,000 שנה זה הרבה הרבה הרבה יותר קשה. עד סביבות המאה ה-18 הסברה המקובלת הייתה שאכן הייתה שפה אנושית אחת שממנה התפתחו או התפצלו כל השפות הקיימות. מי הייתה השפה הזאת אתם שואלים? השפה הזאת, זו, השפה שאתם שומעים עכשיו, עברית. על פי הכתוב בתנ"ך, אלוהים והאדם הראשון דיברו ביניהם, ומכיוון שהתנ"ך נכתב בעברית, המלומדים בימי הביניים האמינו שעברית הייתה אותה שפה ראשונית שהתפצלה לשפות רבות אחרי סיפור מגדל בבל המפורסם. אבל במסגרת הרנסאנס, כשהתיאולוגיה הדתית התחלפה בחשיבה מדעית, חוקרים רבים החלו לפקפק בהנחת היסוד הזו. אם הייתה שפה כזו, שאלו החוקרים את עצמם, היכן ההוכחות לקיומה? זה יהיה טבעי להניח שגילויה של השפה האינדו-אירופית יחזק את ההשערה לגבי דבר קיומה של שפה פרוטו-אנושית כפי שמכונה השפה הראשונית ההיפותטית הזו, אבל תופתעו לשמוע שדווקא ההפך הוא הנכון. Ran Levi 45:47 הוכחת קיומה של השפה האינדו-אירופית נשענת על ההשוואה בין מילים בשפות שונות. המדענים בוחנים מילים בשפות שונות שיש להן צליל דומה וגם משמעות דומה, שתי דרישות יסוד להשוואה בין שפות שונות, ודרך הדמיון הזה קושרים בין השפות. אבל המחקר מעלה שמכיוון ששפות משתנות באופן כל כך מהיר לאורך השנים, יש גבול עליון ליכולתנו לערוך השוואה כזו, בסביבות 8,000 שנה אחורנית. שפות שהתקיימו לפני 8,000 שנה פלוס מינוס הן כנראה כל כך שונות מהשפות המודרניות עד שזה נעשה קשה עד בלתי אפשרי כמעט להפעיל את הטכניקה הזו של השוואת מילים. במילים אחרות, השוואת מילים בין שפות כדי למצוא שפה אחת משותפת וקדומה היא כמו טלסקופ שמאפשר לנו להתבונן בעבר, אבל רק עד פחות או יותר לפני 8,000 שנה. מעבר לזה הכל נעשה מטושטש. אבל כמו תמיד במדע ישנם חוקרים שמנסים לפרוץ את המגבלה הזו. הנחת היסוד שלהם היא שישנם מילים בשפה האנושית שהן כל כך בסיסיות וכל כך חשובות עד שהן כמעט ולא משתנות, גם במרוצת עשרות אלפי שנים. מילים כמו 'אמא', 'אחד' ו'אנחנו' למשל. הבלשן האמריקאי מריט רוהלן (Merritt Ruhlen) סקר 32 משפחות שונות של שפות ואיתר בהן מילים שלטענתו יש סבירות גבוהה שהיו קיימות באותה שפה פרוטו-אנושית ראשונית. למשל המילה 'מים'. בלטינית מים זה Aqua, ביפנית Aka זה מי שיפוליים, המים שמצטברים בתחתית הסירה. בקו-נג (Kung) האפריקאית Kao פירושו גשם וביוקטק (Yucatec) המרכז אמריקאית Yuk פירושו להיות צמא. מכאן הסיק רוהלן שסביר שהמילה למים בשפה הפרוטו-אנושית הייתה Aqua או משהו מאוד דומה לזה. באותו האופן הוא מסיק שהמילה 'מי' הייתה Ku בשפה הפרוטו-אנושית, 'מה' הייתה Ma, כן אותו צליל, והמספר שתיים היה Pal. אבל ההשערה הזו של מריט רוהלן זכתה לקיתונות של ביקורת מצד בלשנים רבים אחרים שטוענים שהקריטריונים של רוהלן להשוואה בין 32 השפות השונות הם כל כך רופפים עד שההשוואה שביצע רוהלן היא כמעט חסרת משמעות. Ran Levi 48:29 מילים יכולות להיות דומות בשפות שונות גם אם לא הייתה להן שפה קדומה משותפת. למשל מילים שהן אונומטופיה, דהיינו מילים שנשמעות כמו הדבר שהן מתארות. לדוגמה המילים 'בקבוק', 'צרצר' ו'פינג פונג'. המילה 'קוקייה' בעברית דומה למילים Cuckoo באנגלית ו-Kakuk בהונגרית, אבל הדמיון הזה הוא מכיוון שהציפור, הקוקייה, משמיעה את הצליל 'קוקו' וזה מקור המילה בכל השפות האלה. אחד המבקרים אמר על המחקר של מריט: 'אטימולוגיה גלובלית שכזו היא אשליה. היא תוצר של יותר מדי חופש בחירה ואובדן שליטה'. אבל מריט הוא לא היחיד שתומך בהשערת השפה הפרוטו-אנושית ויש חוקרים שמנסים לעקוף את ההשוואה הבעייתית בין מילים בשפות ולמצוא עדויות אחרות לקיומה של שפה קדומה כזו. למשל קבוצת חוקרים בחנה כמה צלילים שונים וייחודיים יש בכל שפה. מושג שמכונה פונמות. מסתבר שלמרות שמילים יכולות להשתנות בתוך שפה בקצב גבוה מאוד, שפות לא נוטות לקבל לתוכן צלילים חדשים ושונים לגמרי. לדוגמה למרות שהעברית המודרנית מכילה המון מילים בשפה האנגלית, אנחנו לא נוטים לקבל את הצליל Th ורובנו נוטים להמיר אותו ל-D. מכיוון שכך טוענים החוקרים, סביר להניח ששפות שיש בהן הרבה צלילים ייחודיים הן שפות עתיקות שהיה להן מספיק זמן כדי לצבור, במירכאות, צלילים חדשים. ואכן המחקר שלהם הראה ששפות אפריקאיות עשירות מאוד בצלילים ייחודיים לעומת שפות דרום אמריקאיות שהן שפות צעירות יחסית שיש בהן מגוון קטן יותר של צלילים. המחקר הזה העלה שאם הייתה שפה פרוטו-אנושית קדומה, סביר להניח שהיא נוצרה באפריקה לפני 150 עד 300 אלף שנה, שזה באמת פחות או יותר הזמן שבו גם הופיעו ההומו-סאפיינס הראשונים. אבל ישנה עוד בעיה בהשערת השפה הפרוטו-אנושית, בעיה אפילו עוד יותר עקרונית אפשר לומר. התיאוריה הזו כולה נשענת על הנחת יסוד בסיסית והיא שכל השפות האנושיות נוצרו בהכרח מתוך שפה אחת בסיסית. זאת אומרת שבכל ההיסטוריה האנושית הקונספט של שפה הופיע רק פעם אחת בלבד ומאותה נקודה כל בני האדם אימצו את השפה הזו ורק שינו אותה לאורך הזמן. מי אמר שזה נכון? אם כפי שטוענים חוקרי מוח רבים המוח האנושי מחווט, במירכאות, באופן בסיסי כך שיוכל לקלוט, לעבד ולהשמיע שפה, האם לא ייתכן שהקונספט של שפה הומצא כמה וכמה פעמים על ידי אנשים שונים, במקומות שונים ובתקופות שונות? אם זה המצב, אז אין משמעות לניסיון לחפש שפה פרוטו-אנושית אחת ויחידה. עושה רושם שהמדע רחוק מאוד מלהכריע בשאלת קיומה או אי-קיומה של שפה פרוטו-אנושית וכדי לענות על השאלה הזו כנראה שנצטרך להבין הרבה יותר טוב את המוח שלנו, את המנגנונים שאחראים על השפה במוח ואת ההתפתחות האבולוציונית שלהם בבני האדם לעומת בעלי חיים אחרים. אז הנה לכם דוגמה נהדרת לאופן שבו חקר השפות גולש למחקרים בתחומי מדע אחרים ושונים ומחבר ביניהם בצורות מעניינות ומרתקות. עד כאן לענייני השפה. Ran Levi 52:03 מה חדש ברשת עושים היסטוריה? אז ראשית אתר הבית החדש שלנו עדיין נמצא בהקמה ואני מניח שמי שייכנס אליו ייתקל בבעיות פה ושם, אז אני אשמח מאוד אם תדווחו לי על כל בעיה ותקלה שגיליתם. כתובת האתר שלנו אני מזכיר היא osimhistoria.com. בעושים תוכנה איתיאל דינר מארח את רן בר זיק, אחד מאושיות התוכנה המוכרות ביותר בישראל, לשיחה על עלייתה ונפילתה של אדובי פלאש (Adobe Flash). מה היו הסיבות שהובילו להצלחה הגדולה של התוכנה המפורסמת הזו והסיבות שהובילו לנפילתה המהירה? בעושים כותרות ג'ו ביידן אף פעם לא מוותר. כבר 50 שנה שג'ו ביידן, המועמד הדמוקרטי לנשיאות ארצות הברית, נמצא על הגלגל הפוליטי בארצות הברית. הוא חביב, הוא מנוסה, אבל האם ביידן בן ה-77 יכול להביס את דונלד טראמפ? עטילה שומפלבי מארח את יגאל רביד ורותם אורג לשיחה על דמותו הססגונית של סגן הנשיא לשעבר שרוצה לשלוח את טראמפ הביתה. בעושים רפואה: המופיליה, כשהדם מסרב להיקרש. דוקטור יובל בלוך ועידן כהן על הגורם למחלה שפוגעת בבני המלוכה באנגליה ועל הטיפול בה. ולבסוף 'התשובה', דורון פישלר עונה על השאלה שהיא אולי החשובה מכולן: איך להיות מאושרים? מהו הסוד לאושר ועד כמה זה תלוי במזגן שלנו? כל הפרקים וכל הפודקאסטים שלנו זמינים באתר הבית osimhistoria.com, באפליקציית עושים היסטוריה באנדרואיד ובכל אפליקציות הפודקאסטים באשר הן. Ran Levi 54:02 אנחנו נסיים את הפרק הזה עם חסות שאפשר לומר עליה שהיא מעין מיני-פרק של עושים תנ"ך. יותם שטיינמן ודוקטור בועז סתוי מדברים על מכללת אורנים, ביתו האקדמי של בועז, ועל תעלומה מסקרנת בפרק הראשון של ספר בראשית. אנחנו נשתמע בפרק הבא. להתראות. Yotam Stienman 54:23 הרבה פעמים פונים אליי חבר'ה ושואלים: 'תשמע יותם, הפרקים ממש מעניינים, אבל איפה אפשר להרחיב עוד בנושאים עליהם אתם מדברים בעושים תנ"ך?'. בדיוק כדי לנסות לענות על השאלה הזאת נמצא איתנו באולפן דוקטור בועז סתוי. רגע, אנחנו תמיד אומרים דוקטור בועז סתוי ממכללת אורנים. Boaz Tavi 54:49 נכון, ובדיוק בגלל זה אני פה. Yotam Stienman 54:51 וואלה. אוקיי, אז בועז, תספר לי רגע מה כל כך מיוחד במכללת אורנים? Boaz Tavi 54:56 בחרתי להדגים את זה באמצעות קטע קצר מבראשית א'. יאללה. נתחיל מיום הראשון: 'בְּרֵאשִׁית בָּרָא אֱלֹהִים אֵת הַשָּׁמַיִם וְאֵת הָאָרֶץ. וְהָאָרֶץ הָיְתָה תֹהוּ וָבֹהוּ וְחֹשֶׁךְ עַל פְּנֵי תְהוֹם וְרוּחַ אֱלֹהִים מְרַחֶפֶת עַל פְּנֵי הַמָּיִם. וַיֹּאמֶר אֱלֹהִים יְהִי אוֹר וַיְהִי אוֹר. וַיַּרְא אֱלֹהִים אֵת הָאוֹר כִּי טוֹב וַיַּבְדֵּל אֱלֹהִים בֵּין הָאוֹר וּבֵין הַחֹשֶׁךְ. וַיִּקְרָא אֱלֹהִים לָאוֹר יוֹם וְלַחֹשֶׁךְ קָרָא לָיְלָה וַיְהִי עֶרֶב וַיְהִי בֹקֶר יוֹם אֶחָד'. Yotam Stienman 55:20 אוקיי, מוכר, אלוהים בורא את האור. Boaz Tavi 55:23 נכון, זה יום הראשון. בוא נמשיך ליום הרביעי. יאללה. 'וַיֹּאמֶר אֱלֹהִים יְהִי מְאֹרֹת בִּרְקִיעַ הַשָּׁמַיִם לְהַבְדִּיל בֵּין הַיוֹם וּבֵין הַלָּיְלָה וְהָיוּ לְאֹתֹת וּלְמוֹעֲדִים וּלְיָמִים וְשָׁנִים. וְהָיוּ לִמְאוֹרֹת בִּרְקִיעַ הַשָּׁמַיִם לְהָאִיר עַל הָאָרֶץ וַיְהִי כֵן'. יותם, מזהה את הבעיה בחיבור הזה בין היום הראשון ליום הרביעי? Yotam Stienman 55:43 כן, תשמע, זה נורא משונה. ביום הראשון נברא האור, וביום הרביעי נבראים המאורות? Boaz Tavi 55:49 בעיה קשה. יש לך פתרון? Yotam Stienman 55:51 תראה, האמת קטע מאוד יפה, לא חשבתי על זה לפני כן, אבל בואו נעשה משחק שאני קורא לו 'בוא נהיה דוקטור בועז סתוי'. אין לי ספק שאתה תאמר איזה משהו בסגנון הזה: יש כאן בני אדם שמביטים בטבע, מזהים בעיות ומציעים פתרונות. הם יגידו ככה: יש אור, האור הוא נתון בסיסי. כך למשל אפשר לראות שהשמיים מוארים הרי עוד לפני זריחת השמש, לפעמים גם קצת אחרי השקיעה שלה. אז מבחינת הכותבים הקדומים יש שני סוגים של אור: אור טבעי של היקום שפשוט נמצא בשמיים ואור של המאורות עצמם. Boaz Tavi 56:25 שיחקת אותה, אבל יש לי עוד הצעה. אוקיי. במשך ארבעה ימים היה אור, וביום הרביעי אלוהים לקח את האור וחיבר אותו, ממש הדביק אותו עם סופר-גלו כזה לשמש. במילים אחרות, כשאנחנו רואים את הזריחה ברור לנו היום שהשמש היא זו שמביאה את האור. מחברי בראשית א' לעומת זאת, הניחו שהקשר בין האור לשמש הרבה פחות הדוק, שזה משהו מלאכותי שנוצר רק ביום הרביעי, שהשמש היא בעצם כלי שנושא על גבו את האור. בוא נגיד שאם בתקופת המקרא יום אחד היה מגיע בבוקר אור אבל לא היה מחובר לשמש, כן לא הייתה שמש, הם היו מופתעים אבל פחות מאיתנו. Yotam Stienman 57:08 תשמע, רעיון יפה. הנה מאזינים יקרים, כל מי שאוהב את דרך החשיבה המקורית הזאת, אני חושב שהוא ימצא את מקומו בקלות במכללת אורנים. Boaz Tavi 57:18 נכון, אבל אני רוצה לפנות גם לאחרים. יש עוד הרבה מאוד דרכים לענות על השאלה הזאת. למשל? למשל פתרונות שהם יותר פדגוגיים, חינוכיים. חז"ל גם כן שאלו את השאלה הזאת ואפילו הוסיפו שאלה שמבחינתם לפחות הייתה הרבה יותר קשה: מדוע אלוהים בוחר באור להיות הבריאה הראשונה שלו? הרי לאור הזה אין שום שימוש. אין אדם, אין בעלי חיים, אין צמחים שייהנו ממנו. מה, אלוהים צריך אור כי הוא לא רואה? מעניין, והתשובה? התשובה שלהם הייתה שיש כאן מסר לבני האדם. האור שנברא ביום הראשון הוא אור שונה מהותית ולא רק כמותית מהאור שאנו מכירים כיום. זה אור שבעצם מבטא את הטוב, את התקווה שהעולם החדש יהיה מבוסס על הטוב, שהמהות של העולם החדש תהיה טובה. Yotam Stienman 58:08 מחושך לאור. Boaz Tavi 58:09 ממש ככה, וחז"ל מוסיפים מסר נוסף. ביום הראשון אלוהים לא רק בורא את האור, אלא גם מבדיל אותו מהחושך. הנה. למה הכוונה? ייתכן, מציעים חז"ל, שההבדלה הזו מבטאת בעצם את המאבק הנצחי שקיים בעולם בין כוחות היצירה, מה שאני ואתה עושים כל יום פה יותם, לכוחות התוהו והכליה. Yotam Stienman 58:34 תשמע, פתרונות מאוד יפים בועז, אני חייב לציין שאלה פתרונות שלא הייתי חושב בהכרח לשמוע ממך, כיווני מחשבה אחרים לגמרי. Boaz Tavi 58:43 וזה בדיוק מה שיפה באורנים. יש מרצות ומרצים חילונים, דתיים, מסורתיים, שמתמחים בתחומים שונים: מחשבת חז"ל וביקורת המקרא, מביאים עיון עם פרשנים בפרשת שבוע לצד בחינה מעמיקה של עדי נוסח ומגילות קומראן. בקלות, החוג להוראת המקרא הטוב בארץ. גם הסטודנטים מגיעים מרקעים מגוונים, מביאים איתם עולם שלם של זרמים, דעות, אמונות. Yotam Stienman 59:08 זה ממש סוג של מיקרוקוסמוס של מדינת ישראל. Boaz Tavi 59:11 בהבדל אחד, שיש לכל אחד מקום להתבטא ולהישמע. המון ויכוחים, אבל גם המון הרמוניה. Yotam Stienman 59:18 בועז, השתכנעתי לגמרי, זה נשמע לי אחלה מקום לכל מי שאוהב תנ"ך, על אחת כמה וכמה למי ששוקל ללמד תנ"ך בעצמו. אז שנת הלימודים מתחילה באוקטובר. אם אתם המאזינים רוצים להירשם ללימודים, מה צריכים לעשות? שתי אופציות: חפשו בגוגל 'מקרא באורנים', ככה פשוט. נכון, או לחצו על הבאנר של אורנים שיהיה באפליקציה. וואלה. אז בועז, ניפגש באורנים. Boaz Tavi 59:42 יאללה. Voice Actor 59:54 In this house, we obey the laws of thermodynamics!
        ]]></content:encoded>
    </item>
    
    <item>
        <title>[עושים היסטוריה] 328: השפה האינדו-אירופאית הקדומה, חלק ב' (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-328-hshph-hyndv-yrvpyt-hqdvmh-khlq-b-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-328-hshph-hyndv-yrvpyt-hqdvmh-khlq-b-sh-kh.html</guid>
        <pubDate>24 בספטמבר 2020</pubDate>
        <description>Transcript for [עושים היסטוריה] 328: השפה האינדו-אירופאית הקדומה, חלק ב' (ש.ח.) from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 329 - פלוגת הטנקים הסודית של ירושלים, חלק ב'</title>
        <link>https://mat-mo.github.io/podtext/episodes/vshym-hystvryh/vshym-hystvryh-329-plvgt-htnqym-hsvdyt-shl-yrvshlym-khlq-b.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-329-plvgt-htnqym-hsvdyt-shl-yrvshlym-khlq-b.html</guid>
        <pubDate>5 באוקטובר 2020</pubDate>
        <description>Transcript for [עושים היסטוריה] 329 - פלוגת הטנקים הסודית של ירושלים, חלק ב' from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה, פרק 329: פלוגת הטנקים הסודית של ירושלים, חלק ב'. רשת עושים היסטוריה. רפי ישעיהו 00:46 שמי רפי ישעיהו. מלחמת ששת הימים הייתי סגן מפקד פלוגת הטנקים הירושלמית, המכונה גם 'הפלוגה הסודית'. נתן פוזניאק 00:58 בחלקו הראשון של פרק זה סיפרנו את סיפור הקמתה של פלוגת טנקים סודית ביותר אשר בשנות ה-50 וה-60 הוסלקה בבסיסי צבא בירושלים. סודית ביותר מכיוון שעל פי הסכמי שביתת הנשק בין ישראל וירדן בתום מלחמת השחרור, אסור היה לאף אחד מהצדדים להכניס כוחות שריון כבדים לתוך העיר. אבל הרגישות הטבעית של העיר הקדושה והמתח התמידי הביאו לכך שצה"ל העדיף לקחת את הסיכון של הפרת ההסכם הבינלאומי על פני הסיכון שמובלעת הר הצופים תיפול לידי הירדנים במחטף פתאומי, או גרוע מכך, שירושלים כולה תכותר אם תפרוץ מלחמה. רפי ישעיהו 01:54 התוצאה הסופית הייתה שהפלוגה הזאת הייתה מעורבת בכל הפעילות שנעשתה בירושלים. כל מתיחות, כל אירוע של חשש ממשהו, תמיד הפלוגה מגויסת. זאת אומרת, חלק גדול מהאנשים בפלוגה הזאת כמעט לא הורידו מדים. ההפתעה האמיתית הייתה שהסודיות הזאת נשמרה. 120 איש בתוך ירושלים, חיים בעיר, עם משפחות, עם הכל, ובסופו של דבר אף אחד לא יודע על קיום הפלוגה הזאת פרט לאנשים האלה. נתן פוזניאק 02:30 ביום שני ה-5 ביוני 1967 פרצה מלחמת ששת הימים. בתוך שעות ספורות הצטרפו הירדנים למלחמה והחלו להפגיז את השכונות הירושלמיות. הרגע שלשמו התאמנו אנשי הפלוגה הסודית הגיע. קריין 02:54 אפשר לדבר שנייה על ישראל? או בעצם על מי שדואג לביטחון של ישראל? מי מסתובב בכל מקום בעולם שצריך להיות בו כדי להבטיח שישראל תישאר בטוחה? מי רוכש מיומנויות שלא חלם שיהיו לו על מנת לדאוג שמה שלא צריך לקרות לא יקרה? מי? אולי אתם. המוסד מגייס למגוון תפקידים מרתקים בתחומי המבצעים, מודיעין וטכנולוגיה. היכנסו לאתר המוסד בכתובת mossad.gov.il או הקליקו על הבאנר שעל המסך והמסע יתחיל. רפי ישעיהו 03:45 עכשיו בתכנונים, הפלוגה מפוצלת לשניים. מההתחלה זה היה מתוכנן ככה. למה? אמרו שהפלוגה הזאת מיועדת לשתי מטרות. קודם כל אם קורה אירוע מסוים בתוך העיר ועל ידה כמו הר הצופים, ושנית לפרוזדור ירושלים. לכן הפיצול היה מתוכנן מראש. נתן פוזניאק 04:14 חלק אחד של הפלוגה, 11 טנקים בפיקודו של המ"פ ומקים היחידה אהרון קמרה, יצא אל ארמון הנציב שבדרום ירושלים. את סיפורה של הקבוצה הזו הבאתי בפרק הקודם. החלק השני של הפלוגה בפיקודו של הסמ"פ רפי ישעיהו, נותר מאחור במחנה הסטף שמחוץ לירושלים. רפי ישעיהו 04:39 אני שומע בצהריים ואני יוצא מדעתי. איך משאירים אותי פה עם שבעה טנקים ואף אחד לא מבקש להגיד לי כלום, מה לעשות? הרמתי קשר עם חטיבה 16, אמרו לי 'חכה, חכה, עוד מעט תדע'. ואחרי בסביבות שתיים-שלוש אומרים לי 'תעלה את הכוח שלך גם כן לירושלים'. אני עולה לירושלים בסביבות שלוש-ארבע, הכל על שרשראות. נכנסתי פנימה לראות על מה מדובר, ואז מחטיבה 16 אומרים לי 'תדע לך שאתה מצטרף לחטיבת צנחנים'. המפקד מוטה, מוטה גור. ניגשתי אליו ואמרתי לו 'מוטה שלום לך, אני הטנקים שלך'. נתן פוזניאק 05:59 מוטה הוא אלוף משנה מרדכי גור, והיחידה עליה פיקד היא חטיבה 55. במקור היו לוחמי החטיבה אמורים לצנוח באל עריש שבצפון סיני, אבל ההתקדמות בחזית המצרית הייתה כל כך מהירה שהוחלט לשלוח אותם לירושלים. המשימה המיידית שהציב הפיקוד לחטיבת הצנחנים הייתה חבירה לכוחות הישראלים במובלעת הר הצופים וכיבושו של מתחם אוגוסטה ויקטוריה. אם יצליחו הצנחנים במשימתם, הם ישלימו את כיתור העיר העתיקה מכל עבריה. נתן פוזניאק 09:53 את משימת כיבוש בית הספר לשוטרים קיבל גדוד 66 של חטיבת הצנחנים, אליהם הצטרפו גם הטנקים של רפי ישעיהו. בערב היום הראשון ללחימה יצאו המפקדים לתצפית על אזור הגבול. רפי ישעיהו 10:07 ירדתי יחד עם המפקדים של הצנחנים, עלינו על בתי המפונים שהיו על קו התפר והתחלנו להסתכל. גיבשנו איזושהי שיטה לסיוע לפריצה לבית הספר לשוטרים. מוטה מחליף כל פעם מקום שהוא מתאכסן בו, ולקראת הלילה שבין ה-5 ל-6 לחודש הוא מתמקם בצפניה בדירה פרטית. הבאתי את כל הכוח שלי לשם. בינתיים תיאמנו את הקשר עם הגדוד, הכל מסודר. אבל המגבלות של הטנקים יצרו מצב שהכל צריך להיות יחד כדי שתהיה שליטה. והמגבלה שאין לנו תאורת לילה, זה קרב צמוד עם חי"ר והחשש שחס וחלילה לא נירה עליהם. נתן פוזניאק 11:46 על פי התוכנית המקורית היו אמורים הכוחות להתחיל את התקיפה בסביבות שעת חצות, אבל הצנחנים לא היו מוכנים עדיין מבחינת ציוד ותחמושת ושעת השי"ן התעכבה ונדחתה. רפי ישעיהו 12:17 בשעה שתיים בלילה מוטה אומר לי 'רד, תתחיל לרדת עם הטנקים לעמדות ותתחיל את הסיוע לבית הספר לשוטרים'. אנחנו יורדים. כשאנחנו מתקרבים למטה מתחילה הפגזה ואש תופת. הגענו לעמדות שלנו תחת אש, הטנק האישי שלי כבר נפצע, חוטף רסיס. ואנחנו עומדים מתחילים לירות. בשלב מסוים קיבלנו הנחיה להפסיק אש והמתנו. הצנחנים נכנסים לבית הספר לשוטרים, עוברים אותו ואז עם מוטה אני מדבר, אנחנו מקבלים הנחיה להמתין שיפרצו לנו מעבר בתוך שטח ההפקר שהיה ממוקש. בתוך התנועה אנחנו מפוצצים מוקשים, לא קורה כלום. הגעתי עד הצד המערבי בבית הספר לשוטרים ופתאום גדר ענקית שלא הורידו אותה. החלטנו נכנסים ועוברים מה שיהיה. עברנו, כל הכוח התרכז אליי והגענו לרחבה של בית הספר לשוטרים. נתן פוזניאק 14:31 פלוגת צנחנים חדרה לבית הספר לשוטרים והשתלטה עליו ללא קושי. הכוחות הירדנים נסוגו אל מתחם מבוצר שהיה צמוד לבית הספר - גבעת התחמושת. כוח של פלוגה ג' של הצנחנים נכנס לתעלות הקשר של הגבעה והחל לטהר אותן. הדיווחים שהם העבירו יצרו את הרושם שההשתלטות תהיה קלה ומהירה. לאף אחד לא היה שמץ של מושג לאיזה קן צרעות נקלעו לוחמי הצנחנים. נתן פוזניאק 16:24 הצנחנים המשיכו להתקדם בתוך תעלות הקשר של גבעת התחמושת, תעלות צרות במיוחד. כשהגיעו הכוחות אל חלקה הצפוני של הגבעה החל המצב להדרדר במהירות. אש עזה נפתחה אל הלוחמים והפלוגה ספגה אבדות קשות. רפי ישעיהו 17:23 אחרי כמה זמן מבקשים ממני להעביר שני טנקים לסייע לכוח צנחנים שנלחם לכיוון גבעת המבתר. אמרתי לשני הטנקים האחרונים להסתובב ולנסוע. זה הטנק של בנצי ג'יג'י ושל אריאל. נתן פוזניאק 17:44 שני הטנקים עלו על גבעת התחמושת. למרות התנאים המגבילים הצליחו שני הטנקים לפגוע ולמוטט את הבונקרים הירדנים שבמרכז הגבעה. הקרב על גבעת התחמושת הגיע לסיומו. 36 צנחנים נפלו בקרב העקוב מדם. נתן פוזניאק 18:41 במקביל לקרב הקשה שהתחולל בגבעת התחמושת, פעלו שאר כוחות חטיבת הצנחנים בזירות קרב נוספות בצפון ירושלים. על גדוד 28 הוטלה משימת כיבוש מוזיאון רוקפלר. הניווט הלקוי עלה להם ביוקר, הם נקלעו ללב מערכת הביצורים הירדנית שבקו הגבול. אש תופת נפתחה על הלוחמים ושוב נקרא כוח הטנקים של רפי ישעיהו לסייע. רפי ישעיהו 20:46 אנחנו בהמתנה ליד האמבסדור. מופיע ג'יפ מבוהל, 'שמואל יש פה קרב קשה מאוד בכיוון דרך שכם, אתם חייבים לבוא איתנו לעזור לנו'. התחלנו להתגלגל לכיוון דרך שכם. לירדנים היה קו עירוני מבוצר. אנחנו מגיעים אני רואה פתאום תמונה מאוד קשה. צנחנים שוכבים ליד הקירות, פצועים, צנחנים שעברו חוויה מאוד קשה. הם רצים, מנסים להתקדם, אנחנו הצטרפנו אליהם. קריין 21:51 כשפרץ וירוס הקורונה לחיינו בתחילת השנה, הוא תפס את כולנו לא מוכנים. לסונוביה (Sonovia) כבר היו מאחוריה שבע שנות ניסיון בפיתוח של טקסטיל אנטי בקטריאלי בטכנולוגיה ננומטרית. כך באה לעולם ה-Sonomask, מסכת פנים השומרת על יעילותה כנגד וירוס הקורונה גם לאחר עשרות מחזורי כביסה. בקרו באתר sonoviatech.com או הקליקו על הבאנר שמופיע כעת על המסך. נתן פוזניאק 22:54 קארל פון קלאוזביץ היה קצין בצבא הפרוסי ונחשב לאחד התיאורטיקנים החשובים ביותר בתולדות ההגות הצבאית. במהלך המאה ה-20 נוכחו צבאות רבים לגלות שלחימה בשטח בנוי מגבירה עוד יותר את אי הוודאות. ברוב המקרים למגינים יש יתרון מובנה. טנק למשל יכול להגן על החיילים שסביבו, בעוד שהחיילים יספקו לו הגנה מפני האיום המשמעותי ביותר - טילי נ"ט. כל הקרבות שניהלה חטיבת הצנחנים בירושלים היו קרבות מאולתרים. רפי ישעיהו. רפי ישעיהו 26:01 יש פה בעיה של חוסר תיאום, חוסר ניסיון בין הצנחנים לבין השריון. התחיל אילתור. אני נסעתי כטנק ראשון כל הזמן. אין טלפון אחורי לטנק. ואנחנו מתחילים לנסוע בצעקות, כל מפקדי הטנקים עם הראש בחוץ. חוטפים אש מכל הכיוונים ומבית לבית. חמישה מפקדי טנקים נפצעו, אחד נהרג. ארצי ואני נפצענו קל מאוד, אבל האחרים נפצעו קשה. נתן פוזניאק 27:37 בשעה 6:30 בבוקר הגיעו לוחמיה של פלוגה א' של גדוד 28 אל רחוב קלדיי, סמטה קצרה שמתפצלת מתוך רחוב דרך שכם. כך תיאר מוטה גור את מה שהתחולל באותה סמטה במאמר שכותרו 'סמטת המוות'. אש ירדנית מדרום כיסתה אותו ביעילות. המ"פ פקד על אנשיו להתקדם כשהם צמודים לקירות. בהגיע החוליות אל עיקול חומת המנזר, נפתחה אש על שתיהן. ניר אשר נמצא מאחור קופץ קדימה, רימון פוגע בזרוע והיד מידלדלת מטה. ניר נפגע ונופל. הכוח ספג אש תופת משני הכיוונים. מוטה גור ממשיך. החוליה ממשיכה להתקדם, כדור משיג את דני והוא נופל הרוג. רפי ישעיהו 31:16 הגענו לרחבה הגדולה של תחנת הדלק בדרך לשער שכם. פיזרתי טנקים קצת ירינו לכל עמדה שראינו וצנחנים רצים ונופלים. ואז ממול הגעתי לבניין שראיתי שבאמת שכבו שני חיילים ליד הכניסה. היה מפקד הצנחנים נחשון צועק לי 'תשמע, תראה מה שקורה שם צריכים לעשות משהו'. נתן פוזניאק 32:27 הטנק של רפי כיוון את התותח ונתן פקודת אש. נפץ הפגז הרעיד את הסביבה. עמדת הבונקר בקצה הסמטה נהרסה כליל. הצליפות בסמטה חדלו. רפי ישעיהו 32:54 אני הכנסתי שני פגזים פנימה, נגמר כל העסק הזה. נתן פוזניאק 33:14 ארבעה לוחמים הרוגים ו-30 פצועים גבתה סמטת המוות. בתום הקרב בדרך שכם, חברו רפי והטנקים שלו לעמדת הפיקוד של מוטה גור במוזיאון רוקפלר. השמש כבר שקעה, אבל עבור לוחמי פלוגת הטנקים יום הקרבות עדיין לא הסתיים. רפי ישעיהו 33:30 חמש קבוצת פקודות, מוטה יושבים כולנו בתוך המבנה של מוזיאון רוקפלר. מוטה אומר אנחנו הולכים עכשיו על אוגוסטה ויקטוריה, מסתכל עליי אומר 'אתה מוביל'. האמת התפלאתי. טנק מוביל בלילה? זה לא פתרון. אבל להגיד לא המשמעות היא שאני כאילו אומר לו 'תשמע, אנחנו לא עושים דברים כאלה'. נתן פוזניאק 34:02 לרפי הייתה סיבה טובה לחשוש. תוכנית הפעולה של מוטה לכיבוש מתחם אוגוסטה ויקטוריה הכתיבה שכוח הטנקים של רפי היה צריך לצאת ממוזיאון רוקפלר, לרדת דרומה לאורך החומה המזרחית של העיר העתיקה ובשלב מסוים לפנות שמאלה לכיוון המנזר. אבל הפנייה שמאלה לא הייתה פנייה רגילה, זהו עוד אתגר משמעותי לכוחות שריון שנדרשים לפעול בשטח עירוני צפוף. רפי ישעיהו 34:59 יורד הערב. אני עולה על הטנק, יורד ימינה מהמוזיאון. אני כבר ביציאה לא יודע אם אני נוסע על הכביש או המדרכה. ממשיכים, הכביש עצמו יש לו סטייה שמאלה בדיוק ליד החומה. אני ממשיך לרדת, נוסע נוסע ומתחילה אש מכיוון החומה. אני מגיע כמעט עד למטה לפני הכניסה לשער האריות. יש לך סיבוב שמאלה בתוך גשר גת שמנים. חטפתי רסיס מעל העין, מתחיל קצת דם לרדת. אני רואה שאני מסתבך. אמרתי למוטה 'אין לנו פנסים, אין ממה להדליק'. הפלוגה יוצאת כולה, הלכה, יצאה בסדר. אני עדיין על הגשר מנהל מלחמה. נתן פוזניאק 37:58 הגשר עליו עמד הטנק של רפי הוא גשר גת שמנים. על הגשר הטנק של רפי היה חשוף לחלוטין לירי ירדני מכיוון חומות העיר העתיקה. הטען קשר שכח שהצריח יכול להסתובב סביב צירו. רפי ישעיהו 38:32 יורים על החומה יורים על החומה, הוא רואה את הכיוון של התותח אומר 'הטנק קדימה'. הטנק נוסע קדימה, הנהג עושה מה שאומרים לו. אני שומע דפיקה בגדר, הטנק התהפך נפלנו את ה-17-10 מטר עם הצריח למטה, התהפכנו. נתן פוזניאק 39:02 וכך נפל הטנק של רפי ישעיהו לתוך הוואדי. אנשי הסיירת רכובים על ג'יפים קלים נסעו קדימה כדי להזהיר את הטנקיסטים ולהחזיר אותם צפונה ומעלה, אבל הם נקלעו לאותה מלכודת אש לתוכה נפל רפי ישעיהו. רפי ישעיהו 39:36 אנחנו נפלנו למטה. עכשיו אני למטה שוכב, אני בטוח שאני בשטח ירדני. למזלי הטנק נפל על הצריח אבל בזווית ודווקא פתח היציאה נשאר פתוח. כולנו יצאנו, רצתי מהר, אין לי משקפיים, אין לי כלום. אני שומע צעדים, הייתי בטוח שזה ערבים, יש לי אקדח ביד. התנפלו עליי זה הצוות שלי. כולם יצאו קצת פצועים, פה מכות פה זה, אבל כולם יצאו. עכשיו מה עושים הלאה? מעלינו קרב. בסוף החלטתי 'בוא נלך ברגל'. והלכנו ברגל דרך הוואדי ועלינו בסופו של דבר הגענו חזרה למוזיאון רוקפלר לקראת בוקר. נתן פוזניאק 42:07 רק כשהעלה הבוקר הצליחו כוחות הטנקים והצנחנים סוף סוף לכבוש את אוגוסטה ויקטוריה ללא התנגדות משמעותית. ירושלים המזרחית נפלה כולה לידי ישראל. רוב הכוחות הירדנים החלו לסגת משטחי יהודה ושומרון. נתן פוזניאק 43:03 כעת כל מה שנותר היה לכבוש את העיר העתיקה עצמה ולשחרר את הכותל. לכל אורך הלילה התנהלו דיונים קדחתניים בממשלה. בסופו של דבר גברו הקולות בממשלה בעד הכניסה לעיר העתיקה למרות הסיכון בפגיעה במקומות הקדושים. נתן פוזניאק 44:13 בשעה 9:30 בבוקר התקרבו כוחות הצנחנים ושני טנקים אל שער האריות. אש נורתה על הטנקים והטנק של בן גיגי השיב אש. עוד שלושה פגזים והשער עצמו ששכב על הרצפה המקומת והמעשנת. שער האריות עצמו היה רחב מספיק כדי לאפשר לטנק לעבור, אבל הרחוב שניצב מיד אחריו היה צר מדי ב-30 סנטימטרים. מוטה הבין שהדרך אל הכותל פתוחה לרווחה, הזחל"ם דהר לתוך העיר העתיקה ואחריו הסתערו קדימה שאר לוחמי הצנחנים כשהם חולפים מעל, מתחת ומצדדי הטנקים שעמדו לפני השער. הצנחנים נכנסו פנימה והטנקיסטים נשארו בחוץ. נתן פוזניאק 46:02 בפרק הקודם סיפרתי לכם שבזיכרון הקולקטיבי הישראלי נדחק מקומם של לוחמי השריון בקרב על ירושלים ורבים לא יודעים או לא זוכרים שטנקים בכלל השתתפו בקרבות על ירושלים. סביר להניח שאחת הסיבות המרכזיות לכך היא אותם 30 סנטימטרים של אבן שמנעו מהטנקיסטים להופיע בתמונות הניצחון המפורסמות של המלחמה. כולם מכירים את התמונה המפורסמת של רבין, משה דיין ועוזי נרקיס פוסעים לתוך העיר העתיקה דרך שער האריות, אבל אף אחד לא יודע שבדיוק מאחורי שלושת הגנרלים מהצד השני של השער עומדים טנקים. רן לוי 51:49 זהו, עד כאן. תודה רבה לנתן פוזניאק שאחראי על הראיונות ששמעתם בפרק, וכמובן תודה לרפי ישעיהו וליוסף לנגוצקי. מיד נמשיך אל תשובותיכם לשאלת עושים היסטוריה, עדכונים על פרקים חדשים ברשת שלנו ועוד, אבל ראשית כדתמיד חסות קצרה. קריין 53:18 כשאני כותב פרסומת ומחפש השראה, אני בדרך כלל נכנס לאתר של נותן החסות ומדפדף בו. לקח לי בדיוק 30 שניות באתר של אפוק (Epoch) למצוא כתבה ששאבה אותי לתוכה. האם לשמחה, לאהבה ולמחלות כמו סרטן ופרקינסון יש ריח? היכנסו ל-getmag.co.il ורכשו מנוי לאפוק. השתמשו בקוד הקופון OSIM לקבלת ספר דיגיטלי במתנה. רן לוי 54:39 מה חדש ברשת עושים היסטוריה? בעושים רפואה - מתי יהיה החיסון לקורונה. בעושים תנ"ך - עשרת השבטים האבודים. בעושים טכנולוגיה - טיקטוק, ריגול והמלחמה הקרה החדשה. והתוספת העדכנית ביותר לרשת שלנו - כשהבגרוש היה חור: רוטשילד, לא מה שחשבתם. כל הפודקאסטים זמינים באפליקציה שלנו ובאתר osimhistoria.com. רן לוי 56:56 בפרק האחרון שעסק בשפה האינדו-אירופית הקדומה, שאלתי אתכם מהי השפה האהובה עליכם ביותר? התשובות היו מגוונות: אסמבלי, פייתון, מטלאב. וגם שפות מומצאות כמו דותראקית ממשחקי הכס או קווניה משר הטבעות. תודה לכל המגיבים הרבים. רן לוי 61:30 עושים היסטוריה הם גיא בינאום, איתמר סוויסה ובנור הבר. אביב שם טוב מנהל המכירות, דני תימור המנהל העסקי ואני רן לוי כותב ומגיש. אנחנו נשתמע בשבוע הבא. להתראות.
        ]]></content:encoded>
    </item>
    
    <item>
        <title>[עושים היסטוריה] מארחת: מסתרי התודעה האנושית, עם פרופ' ליעד מודריק</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-mstry-htvd-h-hnvshyt-m-prvp-ly-d-mvdryq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-mstry-htvd-h-hnvshyt-m-prvp-ly-d-mvdryq.html</guid>
        <pubDate>14 באוקטובר 2020</pubDate>
        <description>Transcript for [עושים היסטוריה] מארחת: מסתרי התודעה האנושית, עם פרופ' ליעד מודריק from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 331: האיש שקטף לחם מהשמיים - על פריץ הָבר (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-331-hysh-shqtp-lkhm-mhshmyym-l-pryts-habr-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-331-hysh-shqtp-lkhm-mhshmyym-l-pryts-habr-sh-kh.html</guid>
        <pubDate>21 באוקטובר 2020</pubDate>
        <description>Transcript for [עושים היסטוריה] 331: האיש שקטף לחם מהשמיים - על פריץ הָבר (ש.ח.) from עושים היסטוריה</description>
        <content:encoded><![CDATA[
            שני 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע, אבל אם הוא עשה ככה... אז תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 01:13 שלום וברוכים הבאים לעושים היסטוריה, פרק 331: האיש שקטף לחם מהשמיים, על פריץ הבר, שידור חוזר. ההיסטוריה של המדע משופעת בלא מעט מדענים מבריקים ממוצא יהודי. גם אם יהדותם לא תרמה ממש להישגים שלהם, עדיין נעים לדעת שאלברט איינשטיין, קארל סייגן וריצ'רד פיינמן חלקו איתנו את אותה מורשת, תרבותית והיסטורית. הכימאי פריץ הבר ראוי על פי כל אמת מידה של תגליות מדעיות להיכלל ברשימה המכובדת הזאת. התהליך הכימי שהגה נחשב בעיני רבים להמצאה הגדולה ביותר של המאה ה-20, חשובה אפילו יותר מהמחשב או מאנטיביוטיקה. לפחות שליש מאוכלוסיית עולמנו חבת את עצם קיומה לפריץ הבר. הוא האיש שבזכותו, סביר להניח, אכלתם את ארוחת הצהריים האחרונה שלכם. בפועל עם זאת, אנחנו איננו מרבים להתגאות בפריץ הבר. לכמה מתגליותיו של הכימאי היו השלכות איומות שהביאו למותם של עשרות מיליוני בני אדם, ביניהם גם מיליונים מבני עמנו. התגליות האלה הכתימו את המוניטין של הבר במידה כזאת עד שרבים אפילו מתביישים במוצא שלו. אם כן, מי היה פריץ הבר ומדוע המורשת שהשאיר אחריו כל כך מורכבת? שני 04:41 יש הרבה סוגים של מסכות פנים, ולכל אחת יתרונות וחסרונות משלה. מסכות בד הן נוחות ורב פעמיות, אבל לא מסוגלות לסנן חלקיקים זעירים. מסכות חד פעמיות הן זולות, אבל לא אטומות מהצדדים. למסכות בתקן N95 יש יכולת סינון מצוינת, אבל רק בכיוון אחד. הן לא מסננות את האוויר שיוצא מהפה, ולכן לא מגינות על הסובבים אותנו. הסונומסק (SonoMask), מסכת הפרמיום הרב פעמית של סונוביה (Sonovia), מציעה אטימה מצוינת, סינון דו-כיווני, ואולי הכי חשוב: שתי שכבות בד צפופות שבהן מוטמעים, באמצעות הטכנולוגיה החדשנית ופורצת הדרך של סונוביה, חלקיקי תחמוצת אבץ ננומטריים המשמידים חיידקים, בקטריות ועל פי בדיקת מעבדה שביצעה החברה לאחרונה, גם משמידים כ-99% מנגיפי הקורונה. לפרטים נוספים ורכישת המסכות המתקדמות של סונוביה, בקרו באתר הבית של החברה בכתובת sonoviatech.com או הקליקו על הבאנר שמופיע כעת על המסך באפליקציית עושים היסטוריה באנדרואיד. הזינו את קוד הקופון עושים 10 (osin10) כדי לזכות ב-10% הנחה על הקנייה. רן לוי 06:05 פריץ הבר נולד בגרמניה בשנת 1868 למשפחה יהודית חילונית. גילה עניין בכימיה עוד מגיל צעיר. הכשרתו המדעית בתחום הייתה מגוונת באופן יוצא דופן. פריץ למד בשלוש אוניברסיטאות שונות במקביל לסטאז' מקצועי במפעלי תעשייה שונים. בבית הוא נחשף לטכניקות המעשיות של כימיה בקנה מידה תעשייתי במסגרת עבודה עם אביו, סוחר בתחום הדיו והצבעים. לאחר סיום לימודיו הוא המשיך לתארים מתקדמים, כתב ספרי לימוד וחקר את האופן שבו ניתן להפריד נפט גולמי למרכיביו השונים כמו בנזין, מזוט וכדומה. בשנת 1904 נחשף הבר לראשונה לבעיה קשה שהעסיקה את מיטב המוחות בתקופתו, אתגר שהיה עתיד לשנות את חייו. כדי לצמוח ולשגשג, צמחים זקוקים לכמה מזונות בסיסיים: מים, פחמן דו-חמצני, זרחן, אשלגן וחנקן. מים ופחמן דו-חמצני זמינים בדרך כלל בכמויות סבירות בקרקע ובאוויר. הזרחן והאשלגן נדירים יותר, אבל הצמח זקוק רק לכמויות מזעריות של המינרלים האלה ולכן ברוב המקרים גם הם אינם מהווים בעיה. החנקן עם זאת הוא עניין מורכב יותר. החנקן הוא מרכיב חיוני בתזונת הצמח. כל החלבונים, אבני הבניין היסודיות ביותר של כל תא, מכילים חנקן. מכאן שאם אין לצמח כמויות מספיקות של חנקן זמין, הוא אינו מסוגל ליצור חלבונים חדשים וגדילתו נפגעת. עכשיו, אין מחסור בחנקן על פני כדור הארץ, אפילו להיפך: קרוב ל-80% מהאוויר שאנחנו נושמים מורכב ממולקולות שכל אחת מהן עשויה משני אטומים של חנקן. לרוע המזל, החנקן שבאוויר לא זמין לצמח. הקשר הכימי שמצמיד את שני אטומי החנקן זה לזה הוא כל כך חזק ויציב עד שהצמחים אינם מסוגלים לפרק אותו. הם תלויים לחלוטין בגורמים ובתהליכים חיצוניים שאמורים לפרק עבורם את מולקולות החנקן, ורק אז הם יכולים להשתמש באטומים הבודדים כחומר גלם בתאים. סופת ברקים למשל היא תהליך טבעי שכזה. האנרגיה החשמלית האדירה של ברק שעובר דרך האוויר מספיקה כדי לשבור את הקשר שבין אטומי החנקן ולהפריד ביניהם. יש גם חיידקים שחיים מתחת לאדמה על שורשי הצמחים שמסוגלים לפרק את מולקולות החנקן. לאחר שמולקולת החנקן באוויר מפורקת, אטומי החנקן הבודדים נקשרים לאטומי מימן וחמצן ויוצרים תרכובות חדשות שאותן הצמח סופח אליו דרך השורשים. הקשרים בין החנקן למימן והחמצן חלשים יחסית, והצמח מסוגל לפרק אותם ולנצל את אטומי החנקן לתועלתו. תהליך פירוק מולקולת החנקן שבאוויר על מנת ליצור תרכובות חדשות עם חמצן ומימן מכונה קשירה, פיקסציה בלעז. החנקן הקשור שסופחים הצמחים עובר מעין תהליך של מחזור טבעי. כשצמח או בעל חיים שאכלו חנקן מתים, החיידקים שבקרקע מפרקים את הרקמות ומחלצים מהן את תרכובות החנקן, כך שהדור הבא של צמחים יכול לספוח אותן לצרכיו. אותו התהליך תקף באופן עקרוני גם לגבי צואה של בעלי חיים, וזו הסיבה שצואת ציפורים או פרות, זבל אורגני כפי שאנחנו מכנים את זה לרוב, היא דשן טבעי ושימושי מאוד בחקלאות. תהליך המחזור הטבעי משאיר את החנקן הקשור בקרקע לאורך דורות רבים של צמחים, אבל ההתערבות האנושית בתהליכי הגידול הטבעיים יוצרת בעיה חדשה. כמעט כל עגבנייה או מלפפון שגדלים בשדה סופחים את החנקן הקשור מהקרקע, אבל אז אנחנו מעמיסים אותם על משאיות ומעבירים אותם, ואת החנקן שהם מכילים, אל ערים מרוחקות. במילים אחרות, אנחנו מסלקים חנקן קשור מהשדה מבלי להחזיר אותו מאוחר יותר. התוצאה היא שלאורך זמן הקרקע הולכת ומאבדת את מלאי החנקן הקשור שבה ולא ניתן לגדל בה צמחים חדשים. הצורך בדישון מלאכותי כדי להחזיר את החנקן לקרקע היה מוכר לחוקרים ולחקלאים כבר מאמצע המאה ה-19. גרמניה ייבאה בכל שנה טונות רבות של מינרלים ולשלשת עופות ממקומות מרוחקים כמו צ'ילה ובוליביה כדי להתמודד עם הביקוש הגובר לתוצרת חקלאית, ביקוש שנבע מהגידול הטבעי של האוכלוסייה. בתחילת המאה ה-20 הבינו המדענים שאירופה, ולמעשה העולם כולו, עומדים בפני בעיה חמורה. מלאי המינרלים והזבל האורגני שאפשר לכרות ולאסוף ממקורות טבעיים מוגבל, בעוד שהאוכלוסייה האנושית ממשיכה לצמוח. בתוך כמה עשרות שנים, שיערו החוקרים, לא יהיה בעולם מספיק דשן כדי להאכיל את כולם. התוצאה תהיה רעב גלובלי בקנה מידה שהעולם לא ידע, אסון שיבלום את הקידמה האנושית ויחזיר אותה מאות שנים לאחור. מדענים רבים חיפשו אחר דרך לקשור את החנקן האטמוספרי באופן מלאכותי. זאת אומרת, לפרק את מולקולת החנקן שבאוויר וליצור מהן אמוניה למשל, תרכובת שמכילה חנקן ומימן ושממנה אפשר להפיק דשן בקלות יחסית. היו מדענים שהצליחו לעשות זאת. אחת השיטות המקובלות הייתה ליצור קשת חשמלית, מעין ברק מלאכותי שמחקה את פעולת הברק הטבעי ומפרק את המולקולות העקשניות. אבל כל השיטות לייצור אמוניה מלאכותית דרשו כמויות אנרגיה אדירות והפיקו רק כמויות זעומות מאוד של אמוניה, ולכן לא התאימו לייצור אמוניה בקנה מידה תעשייתי. זה היה מצב העניינים ב-1904 כשפריץ הבר החל לעבוד על הבעיה במסגרת עבודתו בחברת BASF, ענקית הכימיקלים מגרמניה. בהתחלה הוא ניסה את השיטה המקובלת ליצירת אמוניה, שיטה שרבים לפניו ניסו גם כן: חימום החנקן לטמפרטורה גבוהה של 1000 מעלות ויותר באמצעות קשת חשמלית או תנור כדי לשבור את הקשרים שבין המולקולות, ולאחר מכן הרכבת החנקן עם מימן כדי ליצור אמוניה. עד מהרה הוא הבין שזה מבוי סתום. בטמפרטורה גבוהה האמוניה שנוצרת מתפרקת מהר מאוד בחזרה למימן ולחנקן עוד לפני שניתן להוציא אותה מהתנור. הבר ניסה כיוון אחר. זרז, קטליזטור בלעז, הוא חומר שמאיץ את מהלכה של תגובה כימית בין שני חומרים אחרים אבל הוא אינו לוקח בה חלק ואינו מתכלה. אנלוגיה טובה לזרז היא מתווך דירות: הקונה מעוניין לקנות, המוכר מעוניין למכור, והמתווך הוא זה שמדרבן את השניים ודוחף אותם זה לזרועותיו של זה כדי שיוכלו לסגור את העסקה מהר יותר והוא יוכל לעבור לעסקה הבאה. זרז בתגובה כימית עושה את אותה הפעולה, אפילו בלי לשקר לאף אחד. הבר חיפש זרז שיוכל להאיץ את תהליכי פירוק מולקולת החנקן ויצירת האמוניה גם בטמפרטורה נמוכה יותר. הוא חיפש וחיפש, אבל לא מצא זרז שכזה. אחת האפשרויות שעמדה נגד עיניו הייתה להגדיל את הלחץ שבו תתרחש התגובה הכימית כדי להגביר את קצב ייצור האמוניה. אבל הדעה הרווחת בקהילה המדעית הייתה שאי אפשר מבחינה מעשית לבנות מתקן תעשייתי גדול שיעמוד בלחץ העצום ובטמפרטורה הגבוהה לאורך זמן. בנוסף, הבר האמין שגם העלאת הלחץ לא תגביר את קצב ייצור האמוניה במידה ששווה את הטרחה והסיבוך שבלחץ הגבוה. הוא החליט להרים ידיים, נטש את המחקר ועבר לעסוק בנושאים אחרים. שלוש שנים חלפו ובינתיים הראו מחקרים של כימאים אחרים, ובראשם בן ארצו ולטר נרנסט (Walther Nernst), שייתכן ולחץ גבוה דווקא כן עשוי להגביר באופן משמעותי את קצב ייצור האמוניה. הבר החליט לשוב ולנסות את מזלו. פריצת הדרך הגיעה ב-1909 כשהבר ועוזריו גילו זרז חדש ויעיל יותר, יסוד בשם אוסמיום. זה היה החלק האחרון בפאזל. כעת היה בידיו של פריץ הבר תהליך מושלם להפקת אמוניה, תהליך שאנחנו מכנים היום על שמו: תהליך הבר. בקווים כלליים, תהליך הבר מתחיל בגזי מימן וחנקן שמוזרקים לתוך כבשן בטמפרטורה של 300 מעלות ובלחץ של 200 אטמוספרות. הם מרחפים מעל משטח שעשוי אוסמיום. החום והלחץ מפרקים את מולקולת החנקן לאטומים בודדים והאוסמיום מסייע לאטומי החנקן להתרכב עם המימן וליצור אמוניה. התערובת מועברת למכל נוסף בטמפרטורה נמוכה, שם מסוננת האמוניה והחנקן והמימן העודפים ממוחזרים אל הכבשן לסיבוב נוסף וכן הלאה. הנהלת BASF הייתה ספקנית בהתחלה לגבי התועלת שבתהליך החדש, ובמיוחד לגבי השילוב הבעייתי של לחץ גדול וטמפרטורה גבוהה. אבל כשהדגים הבר כיצד הוא מסוגל להפיק במעבדה עשרות גרמים של אמוניה בתוך שעות ספורות, קצב שלא היה לו אח ורע עד אותה נקודה, התפשטה ההתלהבות ברחבי החברה. כימאי מבריק נוסף בשם קרל בוש (Carl Bosch) לקח על עצמו ליישם את התהליך שהמציא פריץ הבר בקנה מידה תעשייתי. בוש החליף את האוסמיום הנדיר והיקר בברזל זול, ואת המימן הטהור באדי מים רגילים, וב-1913 הקים מפעל גדול שהפיק עשרות טונות של אמוניה בכל יום. אמוניה זו הייתה הבסיס שממנו נוצרו בהמשך דשנים מלאכותיים לחקלאות. קשה להפריז בחשיבות תגליתו של פריץ הבר. אין שום ספק שבלעדיו לא הייתה האנושות מסוגלת לגדל גידולים חקלאיים במידה מספקת כדי לתמוך באוכלוסייה של עולמנו. כפי שציינתי בפתח, אלמלא הדשנים המלאכותיים, שליש מתושבי כדור הארץ, אם לא יותר, היו גוועים ברעב. אף שחלפו יותר ממאה שנה, תהליך הבר-בוש הוא עדיין השיטה המובילה בכל רחבי העולם להפקת אמוניה. על פי הערכות, מחצית מאטומי החנקן שבגופנו מקורם בתהליך הבר-בוש. תגליתו של פריץ הבר הפכה אותו לכוכב. הוא זכה לפרסום רב ונודע בכל רחבי העולם כאיש שקטף לחם מהאוויר. ב-1911 הוא מונה למשרה היוקרתית של ראש המחלקה לכימיה פיזיקלית במכון קייזר וילהלם שבברלין, המרכז המדעי שהעסיק את מיטב המדענים הגרמניים של דורו. ב-1918 הוא זכה בפרס נובל לכימיה. פריץ הבר היה בפסגת הקריירה המקצועית שלו. הוא חי את חלומו של כל מדען. לרוע המזל, לגורל היו תוכניות אחרות עבורו. שני 23:29 הפרק בחסות סוהם, הבית שלכם לשינה טובה ואיכותית. אם אתם לא בנהיגה, אני אבקש מכם לעצום עיניים. היזכרו בחוויית השינה הטובה ביותר שהייתה לכם. אם אתם כמו רוב בני האדם, אתם תחשבו כנראה על החופשה הזאת שלקחתם יחד עם בן או בת הזוג שלכם, נכנסתם למיטה בבית המלון ופשוט לא רציתם לקום ממנה. עכשיו תפתחו את העיניים. לא קצת עצוב שהמקום שישנתם בו הכי טוב הוא בית מלון ולא הבית שלכם? המזרן שעליו ישנתם בבית המלון לא הותאם אליכם אישית, אבל בכל זאת הוא היה מוצלח. למה? כי מזרן איכותי הוא פשוט מזרן איכותי. בסוהם מציעים לכם את המזרנים הכי איכותיים שיש במחירים שפויים. כנסו לאתר soham.co.il וגלו את המחירים האטרקטיביים למזרנים שאתם חולמים עליהם. soham.co.il. רן לוי 24:41 השעה הייתה חמש אחר הצהריים. החיילים הצרפתים, רובם בני מושבות צרפתיות מעבר לים, הרימו את מבטם מעל הביצורים. משהו משונה מאוד התרחש בקו החזית הגרמני. ענן סמיך, עשרות מטרים גובהו, התמר מעל חפירות הגרמנים. הצרפתים חשבו ששריפה פרצה אולי במחסני התחמושת של יריביהם, אבל אם זו הייתה שריפה, הרי שזו הייתה שריפה בלתי שגרתית בעליל. צבעו של ענן העשן היה צהוב-ירקרק והוא נע בכבדות, כאילו מחבק את הקרקע. הצרפתים המשיכו לעקוב אחרי הענן שהלך והתקדם לעברם. הם לא ברחו. לא הייתה להם סיבה לברוח. אף אחד לא העלה בדעתו שאולי מדובר בכלי נשק חדש. הגז הצהבהב התקדם אל עבר חפירות הצרפתים, שוקע לתוך כל בור ונקיק. דקות מספר לאחר מכן אפשר כבר היה להריח אותו: תערובת של אננס עם פלפל גרוס שהותירה בפה טעם מתכתי. הכלור שחדר לדרכי הנשימה החל להתרכב עם הרקמות הרטובות של הקנה והריאות והפך את המים שבתוכם לחומצה צורבת. החיילים הצרפתים החלו להשתעל, הביטו באימה אחד בשני. כולם הבינו שלא מדובר בעשן רגיל. הגרמנים שחררו משהו איום לאוויר. פאניקה ובהלה פרצו במחנה הצרפתי. עשרות אלפי חיילים נטשו את עמדותיהם והחלו נמלטים מפני החומר הירוק-צהבהב שקידם לעברם. מי שנפגעו באופן הקשה ביותר היו פצועים שהיו מרותקים לאלונקות וחיילים שניסו להסתתר בתחתית החפירות, היכן שהגז הכבד מילא כל מסדרון וגומחה. גם מי שנמלטו יצאו כששכרם בהפסדם: הם לא הצליחו לרוץ מהר מספיק כדי להימלט מהגז ובמנוסתם רק בילו בתוכו יותר זמן. מי שנפגעו פחות מכולם היו באופן פרדוקסלי דווקא אלה שנשארו לעמוד במקומות גבוהים וחשופים, הגז חלף מתחתם. 15,000 חיילים צרפתים נפגעו מענן הכלור ומתוכם 5,000 נהרגו. במנוסתם הותירו הצרפתים את החזית פרוצה ובלתי מוגנת, וחיילים גרמנים שהלכו אחרי הענן כבשו את עמדות הצרפתים ללא קרב. אבל הגרמנים לא היו מוכנים לקראת ההצלחה הזו ולא ידעו לנצל אותה. הפיקוד הגרמני, שפקפק ברעיונותיו של הבר, לא הכין תגבורות לכוחות הכובשים. בבוקר שלמחרת התאוששו הצרפתים, הסתערו על העמדות במספרים עדיפים, ולגרמנים לא הייתה ברירה אלא לסגת בחזרה אל הקווים המקוריים. הכישלון הטקטי לא הצליח להסוות את העובדה שניסוי הכלים של פריץ הבר היה הצלחה מסחררת. כל הצדדים היריבים זנחו מיד את התחייבותם במסגרת האמנה הביאולאומית והחלו מפתחים כלי נשק כימיים. הבריטים ניסו את כוחם בלוחמה הכימית לראשונה בספטמבר 1915, אבל הניסיון הזה התברר ככישלון מהדהד: הרוח שינתה את כיוונה בפתאומיות, החזירה את ענן הכלור אל הקווים הבריטים וגרמה לנפגעים רבים. בנוסף, הפגזות ארטילריה גרמניות פוצצו מכלי כלור שלא רוקנו ופיזרו את הגז הקטלני לכל עבר. על אף הקשיים הראשונים הצליחו הבריטים והצרפתים עד מהרה לפתח גזים קטלניים משלהם, כמו הפוסגן שהיה קטלני יותר מהכלור ואפילו חסר צבע וריח ומכאן קשה יותר לזיהוי. הבר הגיב בחומר חדש משלו: גז חרדל. גז החרדל גרם לכוויות קשות במגע עם העור, עיוורון, הקאות וקשיי נשימה. הוא אמנם היה קטלני פחות מהכלור והפוסגן, אבל עם זאת גרם למספר הרב ביותר של נפגעים במלחמה כולה, כיוון ששלוליות שלו נותרו על פני הקרקע במשך ימים ואפילו שבועות והמשיכו לפגוע בכוחות הלוחמים במשך זמן רב. השימוש בנשק כימי היה אחד המאפיינים הבולטים של מלחמת העולם הראשונה, שאפילו זכתה לכינוי מלחמת הכימאים. אבל עם זאת, בשורה התחתונה, לנשק הכימי הייתה יעילות נמוכה למדי: רק 5% מתוך 20 מיליון הנפגעים במלחמה נפגעו מנשק כימי. הסיבה העיקרית לכך הייתה שהצדדים הלוחמים למדו במהירות כיצד להגן על עצמם מפני הגזים הקטלניים. מסכות אב"ך מאולתרות הופיעו בחזית בסך הכל יומיים לאחר הקרב באיפר, ובחודשים הבאים עברו כל החיילים תרגולים רבים שהכינו אותם למתקפות הבאות. אך למרות היעילות המוגבלת של הנשק הכימי, הזיכרון הציבורי והקולקטיבי הושפע מאוד מהדיווחים והתיאורים המזעזעים שזרמו ללא הרף מהחזית. מוות כתוצאה מפגיעה כימית היה כמעט תמיד מוות איום, גסיסה ממושכת שלותתה בכאבים קשים. התמונה האיקונית ביותר של מלחמת העולם הראשונה היא זו של טור חיילים משתרכים בעיוורון, עיניהם מכוסות בפיסות בד מלוכלכות, איש אוחז בכתף רעהו ועיניהם סומות כתוצאה מפגיעת הגז. פריץ הבר, האיש שהביא את הנשק הכימי היום אל שדה הקרב, הפך לנבל, מפלצת, בן בריתו של השטן. אפילו כשזכה הבר בפרס נובל לכימיה על התהליך להפקת אמוניה שפיתח ושסיפק ברכה אדירה לעולם כולו, סערו הרוחות והפגנות נגדו פרצו במדינות רבות. מי שחיפש הוכחה לרשעותו ולרוע ליבו של הבר מצא אותה בטרגדיה שפקדה את הבר במהלך המלחמה. קלרה אימרוואהר הכירה את פריץ עוד כשהיו בני 20. השניים התאהבו וביקשו להתחתן, אבל המשפחות הטילו וטו והזוגיות פורקה. שנים מאוחר יותר, כשפריץ היה בן 33 וקלרה כבת 30, נפגשו שוב. קלרה הייתה אישה מבריקה ואינטליגנטית. היא הייתה האישה הראשונה אי פעם שקיבלה תואר דוקטור, גם כן בכימיה, מאוניברסיטת ברסלאו. הרומן המשיך מהנקודה שבה הופסק והשניים התחתנו ב-1901 ונולד להם בן, הרמן הבר. כפי שגילתה קלרה עד מהרה, החיים עם פריץ הבר לא היו קלים. הבר היה מכור לעבודה. הוא יצא מהבית מוקדם, חזר אליו מאוחר ונעדר לצרכי עבודה למשך ימים ארוכים. קלרה נשארה בבית כדי לגדל את הרמן והתמודדה עם הצרות הרגילות של עקרת הבית: ילד חולה, ניקיונות, אורחים וכולי. אבל הבר נטה לזלזל בבעיות הפעוטות האלה. הוא הרי היה עסוק בפתרון בעיות כמו רעב עולמי, לא הייתה לו הסבלנות לשמוע על סדינים קרועים. הקרע ביחסיהם החמיר עוד יותר כשפרצה מלחמת העולם הראשונה והבר המגויס כמעט ולא שב הביתה כלל. הנישואים היו על סף פירוק. ימים ספורים לאחר המתקפה בכלור בחזית איפר, כשפריץ הבר חגג עדיין את ההצלחה המעשית הראשונה של כלי הנשק החדש, קיבל את בשורת האיוב: קלרה התאבדה. היא ירתה לעצמה כדור אחד בלב באקדח הצבאי של פריץ. בנם בן ה-14 הרמן גילה אותה מתבוססת בדמה בגינה. קלרה לא הותירה אחריה מכתב או הסבר כלשהו, אך כמה מבני משפחתה וחבריה טענו שהסיבה להתאבדות הייתה התנגדותה העזה לנשק הכימי שפיתח הבר. לדבריהם, היא לא הייתה יכולה לסבול את העובדה שבעלה ואבי ילדה הוא זה שאחראי לזוועות כה איומות, ואחרי שלא הצליחה לשכנע אותו לנטוש את פיתוח הנשק הכימי, נטלה את חייה שלה במחאה. כאמור, עבור רבים הייתה התאבדותה של קלרה הוכחה ברורה לאטימותו ולרוע ליבו של פריץ, האיש שהיה מוכן להקריב אפילו את אשתו על מזבח התהילה של גדול הכימאים. אבל בפועל קיימים הסברים אחרים להתאבדותה של קלרה. קלרה כזכור הייתה כימאית מצטיינת בזכות עצמה, אבל כשהיא נישאה להבר היא נאלצה או בחרה לוותר על הקריירה המקצועית שלה ולהקדיש את חייה לגידול המשפחה. הבחירה הזו ייסרה אותה רבות והיא חשה שפריץ לא מעריך כלל את העובדה שהיא הקריבה את תשוקותיה ורצונותיה כדי לאפשר לו להעפיל אל הפסגות שאליהן שאף. כך היא כתבה במכתב בשנת 1909: מה שפריץ הרוויח בשמונה שנות נישואינו אני הפסדתי, ונותרתי חסרת שביעות רצון. תמיד האמנתי שהחיים בעלי ערך רק אם האדם מנצל את כישוריו ויכולותיו ומביא אותם אל הפסגות הגבוהות ביותר. אני שואלת את עצמי אם אינטליגנציה גבוהה מספיקה כדי להפוך אדם אחד לחשוב יותר מהאחר, ואם השדים שממלאים את נשמתי אינם תוצאה של האינטליגנציה הזו שהלכה לאדם הלא נכון. בנוסף, לקלרה הייתה נטייה מוכרת לדיכאון ולדכדוך, נטייה שאולי עברה בתורשה: אחותה סבלה אף היא מדיכאון וגם היא התאבדה. אין לדעת אם הסיבה האמיתית להתאבדות הייתה התנגדותה של קלרה לנשק הכימי, תסכולה האישי, דיכאון תורשתי או שילוב של כל הנ"ל. לפריץ הבר עצמו לעומת זאת לא היו כל השגות או ספקות לגבי השימוש בנשק כימי. הוא לא הבין על מה כל המהומה. מוות הוא מוות הוא מוות. מה זה משנה אם מה שהרג אותך הוא כדור רובה או גז כלור? מה ההבדל בין כוויות של גז חרדל לבין רסיס של פגז ארטילריה שמרסק עצמות וקורע שרירים? ההיפך הוא הנכון הסביר הבר: בעצם אכזריותו, הנשק הכימי יציל יותר חיים משיישמיד. אם יצליחו הגרמנים לגרום לחיילים הצרפתים והבריטים לנטוש את המערכה בבהלה, המלחמה תסתיים במהירות ופחות חיילים ימותו בשני הצדדים. אם כבר, על הגרמנים לעשות בנשק הכימי שימוש מוחץ, בלתי מתפשר. לא לפזר רק כמה מאות מכלי גז פה ושם, אלא לתקוף בכל הכוח עם טונות רבות של כלור, פוסגן וחרדל ובכך למוטט את רוחו של האויב במהירות הרבה ביותר האפשרית. לא רבים, כמעט מיותר לציין, חלקו את דעותיו של פריץ הבר. כשנסתיימה המלחמה בתבוסתה של גרמניה, הוכרז הבר כפושע מלחמה ונאלץ לברוח לשווייץ. חודשים ספורים לאחר מכן, אולי בזכות הישגיו המדעיים הכבירים, בוטלה בקשת ההסגרה והוא חזר לגרמניה. אבל גם שם הוא כבר לא היה גיבור לאומי. הגרמנים המוכים חיפשו אשמים בשכבת ההנהגה, ופריץ גידל זקן כדי שלא יזהו אותו ברחוב. אף על פי כן, הוא לא ויתר על המחקר המדעי ועל הפטריוטיות הלאומית. במסגרת הסכם הכניעה חויבה גרמניה לשלם למדינות המנצחות כ-50,000 טונות של זהב, ופריץ החליט לרתום את כישוריו למטרה הזו. הוא פיתח שיטה לסינון זהב מתוך מי הים, מתוך תקווה שבשני זה תוכל גרמניה לשלם את החוב במהירות. השיטה פעלה ופריץ הצליח להפיק זהב, אבל הוא הפריז בהערכותיו לגבי כמות חלקיקי זהב שצפים במי הים, והתהליך החדש התברר כיקר מדי ביחס לזהב שאפשר להפיק בעזרתו ולא יעיל מבחינה כלכלית. בשנים שלאחר המלחמה שיקם הבר את המחלקה לכימיה פיזיקלית של מכון קייזר וילהלם וגייס מדענים חדשים לשורותיה. במקביל, הוא עמל כדי לפשר ולגשר בין המדענים הגרמנים לעמיתיהם הצרפתים והבריטים ולהשיב את רוח הסולידריות ושיתוף הפעולה בחוגי המדע בין מדינות שעד לא מכבר היו יריבות מרות. כשעלתה המפלגה הנאצית לשלטון בגרמניה, עקב פריץ הבר אחר ההתפתחויות בדאגה. הוא קיווה שהלאומנים הקיצוניים יבינו שפגיעה במדענים יהודים פירושה פגיעה אנושה במחקר המדעי הגרמני, אבל בתוך זמן קצר הוא התבדה. הוא עצמו היה מוגן למדי מפני רדיפות בזכות המוניטין המכובד שהוא צבר, אבל ב-1932 החל הממשל הנאצי ללחוץ עליו לפטר את החוקרים היהודים במכון שלו. הבר סירב והחל למשוך זמן כדי לאפשר למועמדים לפיטורים למצוא לעצמם תעסוקה חלופית במדינות אחרות. לחלקם, כמו למשל המזכירה האישית שלו, הוא סידר תפקידים בממסד המדעי שצמח בארץ ישראל: הטכניון, האוניברסיטה העברית ומכון זיו, לימים מכון ויצמן. בסופו של דבר, כשלא הצליח עוד לעמוד בלחץ שהפעילה הממשלה, החליט הבר ב-1933 להתפטר ולעזוב את גרמניה. במכתב ההתפטרות שהגיש לשר החינוך הנאצי כתב: החלטתי לפרוש נובעת מהפער שבין המסורת המחקרית אליה אני שייך ובין הדעות שאתה או משרדך מייצגים כחלק מהתנועה הלאומנית. המסורת שלי קובעת שכשאני בוחר אדם לאייש משרה מדעית, אני בוחן אך ורק את המאפיינים האישיים והמקצועיים שלו ללא התחשבות במורשת הגזעית שלו. עליך לא לצפות מאדם בן 65 לשנות את השקפותיו. הבר יצא לגלות ואאל הישורת האחרונה של חייו. בריאותו הייתה בשלב הזה רופפת מאוד והוא סבל מעייפות, מכאבים תכופים ומצשישות. הוא עשה את דרכו אל קיימברידג' שבאנגליה. היו מדענים בריטים שסלדו ממנו בגלל מעורבותו בפיתוח הנשק הכימי, אבל עדיין היו להבר ידידים רבים שהעריכו אותו ותרומתו ושמחו לסייע לו. אחד מאותם ידידים היה הכימאי היהודי חיים ויצמן. ויצמן היה במידה רבה תמונת המראה של פריץ הבר, ניגוד כמעט מוחלט. הבר המומר לא תמך בתנועה הציונית וראה את עתידו ואת עתיד היהודים בהתבוללות ובהיטמעות בתרבות האירופית. ויצמן לעומת זאת היה תומך נלהב של הרצל וחבר בתנועה הציונית מימיה הראשונים. הם היו יריבים גם במלחמת הכימאים: התהליך הכימי לייצור אמוניה שפיתח פריץ הבר סייע לגרמניה להתמודד עם המחסור בחנקן קשור שגרם המצור הימי הבריטי. חיים ויצמן מצידו פיתח תחליף לאצטון, כימיקל חיוני לייצור חומרי נפץ שעד לפני המלחמה הגיע ממכרות בגרמניה ואוסטריה, ובכך הוא סייע לבריטים להמשיך ולייצר פצצות משלהם. אך על אף ניגודים אלה, השניים חלקו כבוד והערכה זה לזה, וויצמן ביקר במעבדתו של הבר בגרמניה זמן לא רב לפני שזה נאלץ לברוח ממנה. ויצמן לקח חלק באותה תקופה בהקמתה של האוניברסיטה העברית בירושלים ומכון זיו ברחובות. הוא ניסה לשכנע את הבר להצטרף למאמץ הציוני. באחד המפגשים האלה סיפר ויצמן, אמר לו הבר דבר שמעיד על כך שאולי בשלב זה החל המדען הגרמני לחוש חרטה על חלק מהבחירות שעשה בחייו, ובמיוחד על זה שהדחיק את יהדותו לטובת פטריוטיות לאומית גורפת. הוא אמר לוויצמן: דוקטור ויצמן, הייתי אחד מהאנשים הדגולים של גרמניה. הייתי מפקד בכיר בצבא, מוביל בתעשייה, הקמתי מפעלים ועבודתי הייתה חיונית לרווחתה של גרמניה ולהגנתה. כל הדלתות היו פתוחות עבורי. אבל מעשיי זוהרים ככל שיהיו מתגמדים לנוכח מעשיך. אתה לא יוצר משהו מתוך שפע, אתה יוצר משהו מתוך כלום בארץ שאין בה דבר. אתה מנסה להשיב כבוד של אנשים אבודים ואני חושב שאתה מצליח. כעת בסוף ימיי אני פושט רגל. כשאילך לעולמי ואשכח, עבודתך עדיין תישאר כמונומנט בוהק בהיסטוריה הארוכה של עמנו. ויצמן ניצל את ההזדמנות ודחק בהבר לעבור לפלסטינה. אמרתי לו האקלים יהיה טוב עבורך, תמצא שם מעבדה מודרנית ועוזרים ראויים. תעבוד בכבוד ובשלום. זו תהיה חזרה הביתה עבורך, סוף למסע. ב-1933 בגלותו באנגליה נפגשו השניים שוב. הפעם צלחו מאמצי השכנוע: הבר הסכים להתיישב בפלסטינה ולקחת על עצמו את תפקיד ראש המחלקה הכימית במכון זיו. לאחר כמה חודשי מנוחה בקיימברידג' ובניגוד להמלצות רופאיו, יצא פריץ הבר במסע אל ארץ ישראל. הוא מעולם לא הגיע אליה. ב-1934 בבית קפה לא רחוק מתחנת הרכבת של באזל שבשווייץ, קיבל פריץ הבר התקף לב והלך לעולמו. אפרו נטמן בבאזל לצדה של קלרה. הוא הוריש את ספרייתו העשירה למכון זיו, הוא מכון ויצמן, שם הוקם מרכז לכימיה פיזיקלית על שמו. מרכז מחקר נוסף על שמו קיים גם באוניברסיטה העברית שבירושלים. נדמה שסיפור חיים כה מרתק כמו זה של פריץ הבר כמעט מחייב מוסר השכל כלשהו, לקח שנוכל ללמוד ולקחת איתנו. אבל המורשת שהוא השאיר אחריו כה מורכבת עד שהדעות לגבי מוסר ההשכל הזה חלוקות. יש מי שרואים בהבר דוגמה לסכנות שבשאפתנות מדעית דורסנית וחסרת מעצורים. למשל, הנה דברים שכתב עליו מקס פרוץ, כימאי יהודי ובעצמו זוכה פרס נובל לכימיה בשנת 1962: האירוניה של הגורל היא שדווקא ההמצאה המיטיבה ביותר שלו, הסינתזה של האמוניה, היא שגרמה לנזק בלתי ישוער לאנושות. ללא המצאה זו הייתה גרמניה נותרת ללא חומרי נפץ את כשלה מתקפת הבזק נגד צרפת שתוכננה זה שנים רבות. המלחמה עשויה הייתה להסתיים זמן רב לפני שנסתיימה למעשה, ובכך היה נמנע מותם של צעירים רבים. בנסיבות כאלה אולי לא היה לנין מגיע מגלותו לרוסיה, היטלר אולי לא היה מצליח לתפוס את השלטון בגרמניה, השואה אולי לא הייתה מתרחשת והתרבות האירופית מגיברלטר ועד הרי אוראל הייתה יוצאת נשכרת. אחרים כמו הסופר האמריקאי דניאל צ'ארלס שכתב את הביוגרפיה של פריץ הבר נותנים משקל רב יותר לגורל העיוור ולנסיבות התקופה המיוחדת שבה הוא חי. במבט לאחור, רבות מתשוקותיו ובחירותיו של פריץ הבר ובמיוחד הפטריוטיות הגרמנית שלו נראות מטופשות וקצרות רואי. אך אף על פי כן, כדאי לשוב ולומר את המובן מאליו: בשנים שבהן טיפס הבר אל התהילה והאושר אי אפשר היה לדמיין אפילו את השואה והיא לא הייתה בלתי נמנעת. גרמניה של הבר הייתה אומה עם אותו הפוטנציאל לטוב ולרע כמו כל אחרת. הוא לא היה אדם רע. התכונות האופייניות לו: נאמנות, אינטליגנציה, נדיבות, נכונות לעבודה קשה ויצירתיות, הן תכונות רצויות בימינו בדיוק כפי שהיו בימיו. מטרותיו היו קונבנציונליות: לפתור בעיות, לשגשג ולשרת את מדינתו. וזה מה שהופך סיפורו לטרגדיה, שכן מטרות אלו, מוכרות ונעלות ככל שיהיו, הוליכו אותו בדרכים עקלקלות אל אובדנו. ברמה האישית אני מודה שסיפורו של הבר גרם גם לי לחשוב על הבחירות שעשיתי בחיי ועל האופן שבו יזכירו לי אותן לאחר לכתי. במשך מספר שנים אני עבדתי באלביט, חברה שעוסקת בייצור מערכות נשק. כמהנדס אלקטרוניקה, לא פגעתי באף אחד באופן אישי כמובן, אבל קשה לי להתעלם מהעובדה שבסופו של דבר מוצרים שתכננתי היו חלק ממערכות שקרוב לוודאי כן פגעו באנשים. האם זה הופך אותי לאדם רע? אני לא רואה את עצמי כאדם רע. יש מי שיגידו שעבודה בתעשייה הביטחונית הישראלית היא אפילו סוג של פטריוטיות. אני מניח שזה גם מה שחשב פריץ הבר בזמנו. שני 52:21 In this house we obey the laws of thermodynamics!
        ]]></content:encoded>
    </item>
    
    <item>
        <title>[עושים היסטוריה] 332: ההיסטוריה של הטלגרף</title>
        <link>https://mat-mo.github.io/podtext/episodes/vshym-hystvryh/vshym-hystvryh-332-hhystvryh-shl-htlgrp.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-332-hhystvryh-shl-htlgrp.html</guid>
        <pubDate>1 בנובמבר 2020</pubDate>
        <description>Transcript for [עושים היסטוריה] 332: ההיסטוריה של הטלגרף from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שעשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר, או לעצום עיניים ולהתרכז ממש, יופי! כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 שלום וברוכים הבאים לעושים היסטוריה. פרק 332. ההיסטוריה של הטלגרף, חלק א'. סמואל מורס. רשת עושים היסטוריה. רן לוי 03:13 לפני מספר ימים תפסתי את נוגה, הבת המתבגרת שלי, לשיחה צפופה. נוגה, תורידי שנייה את האוזניות. הייתה לי שאלה חשובה לשאול אותה. רן לוי 03:25 אני אשאל אותך שאלה קטנה. אוי, עוגייה... לא, לא את הגדולה, לא את הגדולה... טוב, אחרי שהתגברנו על המכשול הקטן הזה, ניגשתי לעצם העניין. רן לוי 03:36 טוב, תעני לי על שאלה אחת. נוגה, מה זה טלגרף? נוגה לוי 03:41 חכה רגע, תן לי להיזכר. אה, מה זה טלגרף? לא טלגרם, האפליקציה... אה, אוקיי, חשבתי על זה. טלגרף. יודעת מה זה? כן. מה זה? פעם היו מתקשרים. איך? מה? אבל אני יודעת, תן לי להיזכר רגע... אה, אני יודעת! טלגרף זה טלפון. לא בדיוק. אני כאילו יודעת מה זה אבל אני לא... דקה, תן לי לעשות גוגל. לא, גוגל זה לא... רן לוי 04:12 אני לא יכול להאשים את נוגה שהיא לא בדיוק יודעת מה זה טלגרף. אומנם מדובר באחת ההמצאות החשובות ביותר ב-200 השנים האחרונות, אבל אחרי הכל, הטלגרף נעלם מהנוף הציבורי שלנו לפחות 60 שנה לפני שנוגה באה לעולם. מי שנשארו הם הצאצאים 'במרכאות' שלו, הטלפון והאינטרנט. אבל הם כל כך שונים ממנו בצורתם, עד שרק מי שמכיר את הטכנולוגיות המודרניות לעומקן, עד לרמת המתחים והזרמים שעוברים בתוך כבלי הנחושת, יכול לזהות את קווי הדמיון בין אמצעי התקשורת המודרניים לבין המכשיר העתיק שבצד אחד שלו היה אדם מפעיל טלגרף שתיקתק במהירות על כפתור קטן בקוד מורס, ובצדו השני היה מפעיל נוסף שהיה מפענח את התשדורת וממיר אותה לאותיות, מילים ומשפטים. בינינו, תיארתי לעצמי שנוגה לא יודעת מה זה טלגרף, אבל נורא רציתי את העוגייה הזאת. רן לוי 05:29 ב-1832 ירד סמואל פינלי מורס מהאונייה שהחזירה אותו מאירופה לארצות הברית. בראשו כבר היה הרעיון העקרוני למערכת שתיעזר בחשמל ובמגנטיות, תופעות חדשות יחסית באותם הימים, כדי להעביר הודעות למרחק של מאות ואלפי קילומטרים. 20 וקצת שנים מאוחר יותר כבר היה מורס אחד האנשים המפורסמים ביותר בעולם. מדינות אירופיות העניקו לו פרסים כספיים ואותות הוקרה, האקדמיה השוודית למדעים קיבלה אותו כחבר של כבוד, ואפילו הסולטאן העות'מאני העניק לו מדליה משובצת יהלומים. רן לוי 06:09 יש רק בעיה אחת בכל הסיפור הזה. האיש שירד מהאונייה ב-1832 לא היה מדען ולא מהנדס, אלא צייר. צייר טוב, אולי אפילו טוב מאוד, אבל סמואל מורס הבין בענייני חשמל ומגנטיות, איך נאמר זאת בעדינות? כמו שאני מבין בציור ובפיסול. זאת ועוד, מורס לא היה היחיד שחשב על הרעיון של הטלגרף. למעשה, באותה תקופה ממש עמלו לפחות ארבעה ממציאים שונים על פיתוחה של המצאה דומה, וכל אחד מהם הבין בחשמל ובמגנטיות הרבה יותר ממורס. אז איך קרה שהצייר האמריקני הזה הפך להיות הסמל והפנים של מהפכת הטלגרף? התשובה לשאלה הזו תחשוף בפנינו כמה אמיתות מעניינות לגבי האופן שבו באות המצאות מהפכניות לעולם, וגם כמה אמיתות פחות נעימות על הנטייה האנושית שלנו לבחור גיבורים ולהעלות אותם על נס ובדרך להתעלם מהאנשים לא פחות ראויים ואולי אפילו יותר. רן לוי 07:26 אפשר לדבר שנייה על ישראל? או בעצם על מי שדואג לביטחון של ישראל? מי מסתובב בכל מקום בעולם שצריך להיות בו כדי להבטיח שישראל תישאר בטוחה? מי רוכש מיומנויות שלא חלם שיהיו לו על מנת לדאוג שמה שלא צריך לקרות, לא יקרה? מי? אולי אתם. המוסד מגייס למגוון תפקידים מרתקים בתחומי המבצעים, מודיעין וטכנולוגיה. היכנסו לאתר המוסד בכתובת mossad.gov.il או הקליקו על הבאנר שעל המסך והמסע יתחיל. הפנייה אליכם, נשים וגברים המחפשים חיבור למשמעות גדולה מעצמכם ואת המקום הטוב ביותר למצות בו את הכישרון שלכם. המוסד רוצה להכיר אתכם. רן לוי 08:16 מי שהמציא את הטלגרף הראשון היה מהנדס צרפתי בשם קלוד שאפ. אבל זה לא היה הטלגרף שאני ואתם חושבים עליו. בשלהי המאה ה-18 צרפת הייתה בעיצומם של כמה וכמה עימותים צבאיים כנגד מספר מדינות אירופיות, ובמלחמה לתקשורת טובה בין היחידות הלוחמות יש חשיבות אסטרטגית לא מבוטלת. קלוד שאפ אם כן קיבל על עצמו את המשימה לשפר את מערכת התקשורת הצרפתית. הטלגרף של שאפ היה רשת ענפה של למעלה מ-550 מגדלים, שעל כל אחד מהם הוצבו שתי זרועות מתכת גדולות שחוברו ביניהן באופן שמזכיר את האות האנגלית H. רן לוי 09:00 המפעיל של המגדל היה מסובב ידיות שהיו משנות את הזוויות של הזרועות אחת ביחס לשנייה, כשלכל זווית הייתה משמעות מסוימת, מילה או ביטוי שנקבעו לפי ספר צופן מיוחד. במגדל הסמוך היה מפעיל שצפה בזרועות דרך טלסקופ, רשם את ההודעה שקיבל ואז שיחזר אותה בדיוק בעזרת הזרועות שעל המגדל שלו. המפעיל במגדל הבא בתור העתיק את ההודעה ושידר אותה מחדש למגדל הבא וכן הלאה וכן הלאה עד שההודעה הגיעה ליעדה. משהו שמזכיר קצת את המשחק טלפון שבור. אגב, שמה המקורי של המערכת לא היה טלגרף אלא סמאפור. סמה ביוונית היא סימן ופור היא נושא או carrier. מישהו אחר נתן לה מאוחר יותר את השם טלגרף, מהמילים טלה - רחוק וגרף - לכתוב. הטלגרף של שאפ היה אם כן טלגרף אופטי, שיכלול של שיטות תקשורת שמוכרות לנו עוד מימי קדם כגון מדורות עשן והבהובי מראות על ראשי גבעות. הוא היה יעיל במידה שאולי תפתיע אתכם. הודעה ממוצעת עברה מרחק של 200 קילומטרים בפחות משתי דקות, וזאת למרות שההודעות עצמן היו מוצפנות כך שאפילו המפעילים לא ידעו את תוכנן. אף על פי כן, הטלגרף האופטי סבל מאותם חסרונות בסיסיים של מדורות העשן והבהובי המראות. הוא לא עבד טוב בלילה ובמזג אוויר גרוע. רן לוי 10:34 החשמל באותם ימים היה תופעה מסתורית ובלתי מובנת. החשמל הסטטי שנוצר כאשר משפשפים שני בדים זה בזה היה מוכר כבר מאות שנים, וכבר בתחילת המאה ה-18 נתגלה כי החשמל מסוגל לנוע במהירות אדירה בתוך כבלי מתכת. אבל אף אחד לא באמת הבין איך הוא עובד, ועל אחת כמה וכמה איך אפשר לנצל אותו בצורה מעשית. המכשלה הגדולה ביותר למחקר בחשמל הייתה העובדה שקשה מאוד לשלוט על הזרם החשמלי. בשלהי המאה ה-18 כבר היו מכונות מיוחדות שהפיקו חשמל סטטי ואפשר היה לאגור את החשמל הזה במתקנים המכונים צנצנות ליידן. אבל ברגע שחיברת כבל מתכת למכונה או לצנצנת כזו, החשמל היה נפרק מהם בבת אחת, ממש כמו מכת ברק. ברור שבמצב כזה החוקרים התקשו מאוד לחקור את תכונותיו של החשמל. רן לוי 11:37 נקודת המפנה הגיעה בשנת 1800, כשאלסנדרו וולטה האיטלקי המציא את הסוללה. המצאה שהקדשתי לה פרק שלם בעושים היסטוריה. הסוללה של וולטה ריסנה את החשמל. היא אפשרה לחוקרים להפיק זרם חשמלי באופן מבוקר ומדוד לאורך זמן, ופתחה בפניהם את האפשרות לערוך ניסויים שעד כה היו בלתי אפשריים. רן לוי 12:05 אחד מאותם חוקרים היה הנס כריסטיאן אורסטד הדני, שב-1820 גילה שזרם חשמלי שנה בתוך חוט מתכת יוצר שדה מגנטי שמסוגל לגרום למחט של מצפן למשל לסטות מכיוונה. תגליתו של אורסטד חשובה משתי סיבות. הראשונה היא רמזה על קשר מפתיע ובלתי צפוי בין חשמל ומגנטיות, שתי תופעות שנחשבו עד אז לשונות ונפרדות זו מזו. חוקרים מאוחרים יותר כמו מייקל פאראדיי וג'יימס מקסוול יפענחו את הקשר הזה וימסדו אותו לכדי תיאוריה מסודרת אחת, התורה האלקטרומגנטית, שהיא הבסיס לאלקטרוניקה המודרנית. רן לוי 12:49 הסיבה השנייה, הקשורה יותר לענייננו, היא שתגליתו של אורסטד נתנה לממציאים ולמהנדסים דרך מעשית להשתמש באנרגיה חשמלית לשם ביצוע עבודה מכנית עדינה ומבוקרת. תחשבו על זה כך. נניח שאני מהנדס שרוצה לגרום למחט של מצפן לסטות הצידה ב-5 מעלות. איך אני יכול לעשות את זה בעזרת החשמל? אז דרך אפשרית אחת היא להשתמש בזרם חשמל כדי לחמם פיסת מתכת שתחמם מיכל מים שיהפכו לקיטור שיזיז בוכנה שתזיז זרוע שתזיז את המחט. הממ... זו אפשרות, אבל אפשרות גרועה. המון אנרגיה חשמלית והמון רכיבים וחלקים מכניים, ובשביל מה? בשביל להזיז מחט זעירה. השדה המגנטי לעומת זאת מאפשר לי לעשות את אותה פעולה בעזרת זרם חשמלי חלש במידה משמעותית וללא שום חלקים נעים. רן לוי 13:55 הייתה רק בעיה אחת. הזרם החשמלי שהפיקו הסוללות הראשונות היה חלש יחסית, ובהתאמה גם השדה המגנטי שנוצר סביב חוט המתכת היה חלש מאוד. אפשר היה להסיט בעזרתו מחט קטנה של מצפן, אבל לא הרבה יותר מזה, וזו עובדה שהגבילה מאוד את השימושיות המעשית של תגליתו של אורסטד. מי שפתר את הבעיה הזו היה הפיזיקאי האנגלי וויליאם סטרג'ן, שב-1824 נטל חוט מתכת וליפף אותו סביב גליל מברזל. רן לוי 14:30 כשהעביר סטרג'ן זרם חשמלי בתוך החוט המלופף, הוא גילה שהשדה המגנטי שנוצר מסביב לגליל חזק בהרבה מהשדה שמפיקה אותה כמות של זרם חשמלי בחוט שאינו מלופף. הברזל המלופף זכה לשם אלקטרומגנט, וכבר בהדגמה הראשונה שלו הצליח האלקטרומגנט של סטרג'ן להרים גוש מתכת במשקל של לא פחות מ-4 קילוגרמים. רן לוי 14:58 התגלית הזו עוררה התרגשות רבה בקרב המדענים והממציאים, שהחלו הופכים במוחם בניסיון למצוא דרכים יצירתיות לנצל את האלקטרומגנט ליישומים מעשיים בתעשייה ובמסחר. אני חושב שאפשר להשוות את התחושה שהייתה אז אצל הממציאים אל התחושה שהייתה למהנדסים ולמפתחים רבים כשנתקלו לראשונה בטלפונים החכמים הראשונים לפני קצת פחות מ-15 שנה. לפתע פתאום היה בכיסו של כל אחד מאיתנו מחשב בעל עוצמה לא מבוטלת ומצויד בחיישנים רבים ומגוונים, ממצלמה ועד GPS. מה אפשר לעשות עם מכשיר מתוחכם כל כך? או אולי יותר נכון לשאול מה אי אפשר לעשות? האפשרויות נראו כמעט בלתי מוגבלות, ואכן בתוך שנים ספורות נפל עלינו מבול של אפליקציות משנות עולם, מ-Waze ועד WhatsApp. עכשיו שבו בנפשכם ממציא מוכשר ויצירתי שנתקל בפעם הראשונה בחייו באלקטרומגנט. רן לוי 16:01 מתקן שאתה מחבר אליו סוללה קטנה והוא מזיז דברים כבדים מרחוק, ללא מגע. מה אפשר לעשות עם הדבר המדהים הזה? או אולי יותר נכון לשאול מה אי אפשר לעשות? רן לוי 16:15 אחד הממציאים היצירתיים האלה היה סמואל פינלי מורס. מורס נולד במסצ'וסטס שבארצות הברית ב-1791. מגיל צעיר הפגין מורס כישרון אמנותי מובהק והוריו, למרות שהם לא התלהבו מהעתיד הכלכלי העגום שצפוי לבנם כאמן, הסכימו לשלוח אותו לאירופה, שם היו המורים הטובים ביותר לאמנות. מורס למד ציור באנגליה והצטיין שם. הוא אפילו זכה במדליה מכובדת על אחת מיצירותיו. כשחזר לארצות הברית ב-1815 פתח סטודיו עצמאי, ולמרות שזכה לצייר את דיוקנותיהם של כמה מהמנהיגים ואישי הציבור הבולטים ביותר בארצות הברית, למשל הנשיא לשעבר ג'ון אדמס וגיבור מלחמת העצמאות האמריקנית המרקיז דה לה פאייט, מורס התקשה ליצור לעצמו הכנסה יציבה ובטוחה לאורך זמן. ב-1829 סגר מורס את הסטודיו שלו וחזר לאירופה כדי ללמוד עוד טכניקות ציור מתקדמות יותר. הוא בילה שם שלוש שנים ואז עלה על האונייה שתיקח אותו הביתה לאמריקה. רן לוי 17:28 ההפלגה הזו הייתה נקודת מפנה בחייו של סמואל מורס. המסע מאירופה לארצות הברית היה ארוך, חודש שלם בלב ים. בתור מי שבילה כמה שנים טובות מחייו בתוך קופסאות השימורים האלה, אני יכול להעיד שהשעמום בהפלגות האלה יכול לחרפן אותך. על כן הנוסעים שיעשעו את עצמם במגוון פעילויות, ואחת מהן הייתה הדגמה של ההמצאה הטרייה יחסית של האלקטרומגנט שערך עבורם אחד הנוסעים האחרים. אחד הצופים בהדגמה היה סמואל מורס. רן לוי 18:06 מורס צבר בימי חייו לא מעט תסכול בעקבות קשיי תקשורת לטווחים ארוכים. למשל, כשהיה עדיין תלמיד צעיר באנגליה, הוא כתב להוריו את הדברים הבאים. ציטוט: 'הלוואי והייתי יכול לתקשר איתכם, אבל אי אפשר לגשר ברגע על 3000 המייל שמפרידים בינינו, ולכן עלינו להמתין ארבעה שבועות ארוכים לפני שנוכל לשמוע זה מזה'. סוף ציטוט. זאת ועוד, ב-1825, בעת שמורס היה בניו יורק, אשתו ילדה את בנם השלישי בבוסטון, אבל למרבה הצער זמן קצר לאחר הלידה היא הלכה לעולמה במפתיע, ככל הנראה מהתקף לב. אביו של מורס שלח לו מברק בהול, אבל עד שהמכתב הספיק להגיע מבוסטון לניו יורק, מורס כבר פספס את ההלוויה. רן לוי 19:01 קשה לומר אם הטרגדיה הזו הייתה חלק ממה שדחף את מורס להמציא את הטלגרף החשמלי. הוא לא התייחס אליה במפורש בזכרונותיו, אבל העובדה היא שאחרי שצפה בהדגמה על האונייה, זה היה הדבר הראשון שהוא חשב עליו. איך להשתמש באלקטרומגנט כדי להעביר מסרים למרחק. נדרשו לו כמעט חמש שנים כדי להפוך את הרעיונות שהסתובבו במוחו למציאות, וב-1837 הוא הדגים בפני חבריו ובני משפחתו אב טיפוס ראשוני של הטלגרף שלו. רן לוי 19:41 הטלגרף של מורס עשה שימוש באחת התכונות הבסיסיות ביותר של החשמל, והיא שחשמל תמיד זורם בלולאה סגורה. דהיינו זרם חשמלי שבוקע מהדק אחד של הסוללה ועובר דרך מכשיר או מתקן כלשהו, חייב לחזור בסופו של דבר להדק השני של הסוללה. אם אין לזרם דרך לחזור אל ההדק השני, הוא לא יזרום. במילים אחרות, הזרם זורם תמיד במעגל, ומכאן הביטוי מעגל חשמלי, electric circuit. מורס ניצל את התכונה הבסיסית הזו של החשמל באופן הפשוט ביותר האפשרי. הטלגרף של מורס הכיל שני רכיבים בסיסיים: משדר ומקלט, המחוברים ביניהם בשני כבלי מתכת. במשדר הייתה סוללה שהפיקה זרם חשמלי ומפסק בעל שני מצבים אפשריים: פתוח או סגור, ממש כמו ברז מים. כשהמפסק סגור, זרם חשמלי עובר בכבל הראשון אל המקלט וחוזר בחזרה אל המשדר דרך הכבל השני. כשהמפסק פתוח, הזרם פוסק. אם פותחים וסוגרים את המפסק במהירות, מתקבלים מעין פולסים קצרים של זרם. במקלט היה אלקטרומגנט שקיבל את הפולסים האלה של זרם והמיר אותם לפולסים של שדה מגנטי. השדה המגנטי הזה היה מזיז עט שציירה בדיו על פס נייר. באופן הזה הומרו הפולסים של הזרם שנתקבלו מהמשדר לדפוס של קווי דיו במקלט. רן לוי 21:15 ב-1837 אם כן הייתה למורס מערכת טלגרף עובדת. הבעיה היחידה הייתה שזו הייתה מערכת גרועה. המרחק הגדול ביותר אליו הצליח מורס לשדר מסר כלשהו בין המשדר והמקלט היה סך הכל 15 מטרים, עובדה שהפכה את ההמצאה החדשה לבלתי שימושית בעליל כאמצעי תקשורת. זאת ועוד, גם אב הטיפוס עצמו היה בנוי באופן חובבני לחלוטין. המשדר והמקלט היו מסורבלים ועדינים, וכל תזוזה קטנה שלהם הייתה עלולה לגרום לתקלה שהשביתה את הטלגרף. לדוגמה, המפסק במשדר היה עשוי ממחט שטובלת בתוך כוסית מלאה בכספית. העט במקלט היה מחובר למטוטלת עדינה, והמטוטלת כולה הייתה בנויה על מסגרת עץ מהסוג שנראה פחות כמו מוצר מסחרי ויותר כמו משהו ששורפים בל"ג בעומר. מכה אחת קטנה ואני יכול לדמיין לעצמי את הכספית נוזלת, המטוטלת רועדת ומסגרת העץ מתפרקת לחתיכות. ואולי החובבנות הזו לא צריכה להפתיע אותנו. אחרי הכל, סמואל מורס לא היה מדען או מהנדס. הוא היה צייר, וככזה הידע התיאורטי והמעשי שלו בתחום החשמל היה מינימלי. רן לוי 22:40 ועם חובבן כסמואל מורס, חובבן נלהב וחדור מוטיבציה כן, אבל עדיין חובבן, הצליח להמציא את הטלגרף ולבנות אב טיפוס עובד, אני מניח שזה לא יפתיע אתכם אם אני אספר לכם שמורס לא היה היחיד שחשב על הרעיון הזה. עוד כמה וכמה ממציאים בארצות הברית ובאירופה חשבו על אותו הרעיון פחות או יותר באותו הזמן. שניים מהם, וויליאם קוק וצ'ארלס וויטסטון האנגלים, אפילו הספיקו להתקין את הטלגרף שלהם לאורך מסילת רכבת בין שתי תחנות בלונדון, מרחק של כשני קילומטר וחצי. על פניו לפי כל היגיון, מורס היה זה שאמור היה להידחק לשולי ספרי ההיסטוריה ואב הטיפוס שלו הוא זה שאמור היה להישכח בערפילי הזמן. אבל בנקודה זו התערב המזל לטובתו של מורס. כדי להבין איך הצליח הטלגרף של מורס לכבוש את העולם למרות חסרונותיו של אב הטיפוס, כדאי ראשית להבין מדוע טווח הפעולה הראשוני של הטלגרף שלו היה קצר ועלוב כל כך. רן לוי 23:48 כזכור, במקלט של מורס היה אלקטרומגנט שהמיר את זרם החשמל שיתקבל דרך הכבל לשדה מגנטי. השדה המגנטי הזה בתורו דחף עט שצייר קווים על הדף. כל עוד המרחק בין המשדר והמקלט היה קצר יחסית, כמה מטרים ספורים, הכל עבד כמו שצריך. אבל מעל 15 מטרים, פלוס מינוס, השדה המגנטי שייצר האלקטרומגנט היה חלש מדי, והוא כבר לא היה מסוגל להזיז את העט. מה פשר החולשה הזו? הרי כפי שסיפרתי לכם קודם, וויליאם סטרג'ן, ממציא האלקטרומגנט, כבר הדגים כיצד האלקטרומגנט שלו מניף גוש מתכת במשקל של 4 קילוגרמים. למה שהאלקטרומגנט במקלט של מורס לא יהיה מסוגל להזיז עט ששוקל כמה עשרות או מאות גרמים בלבד? רן לוי 24:41 התשובה לשאלה הזו טמונה באחד החוקים הבסיסיים של החשמל, חוק אוהם. כבר סיפרתי לכם בעבר על חוק אוהם במסגרת הפרק שעסק במלחמת הזרמים בין תומאס אדיסון וניקולה טסלה, אבל בואו נרענן לרגע את הזיכרון. זרם חשמלי הוא אוסף של חלקיקים בעלי מטען חשמלי, למשל אלקטרונים, שנעים בתוך מוליך. מה שדוחף את החלקיקים האלה וגורם להם לנוע הוא הכוח שיוצרת הסוללה, כוח המכונה הכוח האלקטרו-מניע. כנגד הכוח האלקטרו-מניע שדוחף את החלקיקים פועל כוח מנוגד, ההתנגדות החשמלית של המוליך, ששואפת למנוע מהחלקיקים האלה לנוע. זה כמו שניקח מסדרון ארוך, נשים בקצה אחד ערימת ממתקים ומאוורר ענקי, ובקצה השני קבוצה של ילדים בכיתה א'. תאוות הסוכר של הילדים תמשוך אותם קדימה אל הממתקים, אבל הרוח מהמאוורר תדחוף אותם אחורה. התוצאה תהיה קבוצה של ילדים מתוסכלים מאוד שמתקדמים בקצב של צב אל קצה המסדרון. האמת, זה אחלה רעיון לפעילות בזמן הקורונה. אם מישהו מכם עושה את זה, אני רוצה וידאו. לא חשוב. בכל מקרה, באותו האופן גם ההתנגדות של הכבל המוליך גורמת לזרם החלקיקים להחלש. רן לוי 26:13 ברמה העקרונית ההתנגדות החשמלית של כבל מתכת היא נמוכה מאוד, ואם הכבל קצר יחסית אין לה כמעט השפעה על עוצמת הזרם. אבל ככל שנמתח ונאריך את הכבל, כמו במקרה של הטלגרף, ההתנגדות תלך ותצטבר כאילו העמדנו עוד ועוד מאווררים לצד ערימת הממתקים. הכוח שהפיקה הסוללה במשדר היה חלש יחסית, כך שאחרי 15 מטרים פלוס מינוס ההתנגדות המצטברת של הכבל החלישה את הזרם באופן ניכר, והפולסים שהגיעו בסופו של דבר אל האלקטרומגנט במקלט היו כל כך חלושים עד שהשדה המגנטי שהפיק מהם האלקטרומגנט היה חלש מכדי להזיז את העט. פתרון אפשרי לבעיה הזו הוא להגדיל את מספר הסוללות במשדר, כך שהכוח שהן מפיקות יוכל להתגבר על ההתנגדות של המוליך. אבל עוצמתן של הסוללות באותם ימים הייתה מוגבלת מאוד, וכמות הסוללות שהיה צריך לחבר למשדר כדי להגיע לטווח שידור סביר הייתה לא מעשית בעליל. רן לוי 27:21 מורס לא היה הראשון שנתקל בבעיה הזו. ג'וזף הנרי, מדען אמריקני מבריק, חקר את התופעה הזו לעומק מספר שנים קודם לכן. הוא גילה שעוצמת השדה המגנטי שמפיק אלקטרומגנט תלויה בשני גורמים. הראשון הוא עוצמת הזרם החשמלי שנכנס לאלקטרומגנט. ככל שהזרם חזק יותר, השדה המגנטי יהיה חזק יותר. זו תוצאה לא ממש מפתיעה. די טבעי להניח שאם אתה דופק יותר חזק בפטיש, המסמר יינעץ עמוק יותר בתוך הקיר. הגורם השני שמשפיע על עוצמת השדה המגנטי עם זאת הוא קצת יותר מפתיע. אלקטרומגנט נזכור עשוי מגליל מתכת שסביבו מלופף הכבל המתכתי, והנרי גילה שככל שמספר הליפופים גדול יותר, כך גדלה עוצמת השדה המגנטי שהאלקטרומגנט מסוגל להפיק מאותה כמות של זרם שנכנס לתוכו. זה נשמע אולי קצת מוזר כששומעים את זה בפעם הראשונה. איך יכול להיות שמאותה כמות של זרם חשמלי אפשר להפיק שדה מגנטי חזק יותר? רן לוי 28:29 ובכן, השדה המגנטי שנוצר סביב כבל מתכת כשזרם חשמלי עובר בתוכו, בוקע ממנו לכל הכיוונים במידה שווה. מכיוון שכך עוצמת השדה בכל נקודה במרחב סביב הכבל היא איזשהו חלק מתוך סך כל השדה המגנטי. אנלוגיה טובה היא ממטרה שמשפריצה מים לכל הכיוונים בו זמנית. כל חלקת דשא מקבלת מעט יחסית מים מתוך סך כל המים שבוקעים מהממטרה. אבל מה קורה אם נלפף את הכבל לצורה של לולאה? כעת, חלק מהשדה המגנטי שמפיק כל מקטע בכבל, החלק שפונה פנימה לתוך הלולאה, מצטרף לכל שאר השדות המגנטיים שמפיקים שאר המקטעים, והתוצאה היא שבתוך הלולאה מתקבל שדה מגנטי שהוא צירוף של המון שדות מהמון מקטעים, ולכן הוא גם חזק במידה משמעותית. בהמשך לאנלוגיה הקודמת, זה כאילו שנציב כמה ממטרות במעגל. כל ממטרה ממשיכה להשפריץ לכל הכיוונים, אבל חלקת הדשא שבתוך המעגל תקבל מים מכל הממטרות בו זמנית, משמע הרבה יותר מים. אם מכניסים לתוך הלולאה הזו גליל עשוי ברזל נקבל אפילו שדה מגנטי עוד יותר חזק, אבל זה מסיבות אחרות שלא אכנס אליהן כרגע. מההסבר שנתתי לכם הרגע אפשר להבין מדוע אם נוסיף עוד ועוד ליפופים מעל הגליל נקבל שדה מגנטי עוד יותר חזק. כל ליפוף תורם עוד קצת שדה מגנטי לאזור שבתוך הלולאה ומחזק אותו, כאילו הוספנו עוד ועוד ממטרות במעגלים הולכים ומתרחבים מסביב לחלקת הדשא שלנו. ג'וזף הנרי הדגים את הרעיון הזה באופן מרשים ביותר כשהוא בנה אלקטרומגנט שהיה מסוגל להניף יותר מטון של מתכת. שיפור דרמטי לתכנון המקורי של וויליאם סטרג'ן וארבעת הקילוגרמים שלו. רן לוי 30:32 מורס לא הכיר את הנרי ולא שמע על עבודתו, אבל בתקופה שבה הוא עבד על פיתוח אב הטיפוס של הטלגרף שלו, הוא היה גם פרופסור לציור ופיסול באוניברסיטת ניו יורק. אחד הקולגות שלו שם היה פרופסור לכימיה בשם לאונרד גייל. פרופסור גייל הבין בחשמל ואולי יותר חשוב, הוא היה חבר טוב של ג'וזף הנרי. גייל עזר למורס ליישם את הרעיונות של הנרי בטלגרף שלו, והחליף את האלקטרומגנט החלש של מורס באלקטרומגנט משופר עם מאות רבות של ליפופים. כעת השדה המגנטי שהפיק האלקטרומגנט במקלט היה חזק מספיק כדי להזיז את העט על הדף אפילו אחרי עשרות קילומטרים של כבל. רן לוי 31:19 אמרתי מקודם שלמורס היה מזל, וזה נכון, אבל צריך לתת לו גם קרדיט על התבונה שלו. מורס הכיר במגבלותיו והבין היטב את חשיבותה של עבודת צוות. הוא ידע שאב הטיפוס שלו היה עדין ורעוע מדי מכדי להוות בסיס למוצר מסחרי אמיתי, ולכן הוא שכר את שירותיו של מכונאי צעיר בשם אלפרד וייל, שהיו לו הכישורים, היצירתיות והניסיון המעשי שהיו דרושים כדי להפוך את אב הטיפוס למכונה תעשייתית. וייל לקח את התכנון המקורי של מורס ושינה אותו מהיסוד. את המחט הטבולה בכספית וייל החליף במפסק קשיח עשוי מפליז. את מסגרת העץ המצחיקה הוא החליף בבסיס מוצק עשוי מעץ כבד, ולבסוף הוא החליף את העט עצמה בסטיילוס, זאת אומרת מקל מחודד שחרט חריצים בנייר במקום דיו שעשוי לדהות או להימרח. מאוחר יותר וייל גילה שמפעילי הטלגרף בכלל לא מתבוננים בחריצים שבנייר. הם למדו במהירות לפענח את תוכן ההודעות המתקבלות רק על פי הרעש שהשמיע הסטיילוס כשחרט את הקווים. לכן הוא החליף את הסטיילוס במנגנון שתרגם את פולסי הזרם ישירות לתיקתוקים ללא צורך בנייר. סמואל מורס אגב התנגד לרעיון הזה בתחילה, אבל כשהוא הבין שפענוח השדרים באמצעות שמיעה מהיר הרבה יותר מקריאה של הקווים מהדף, הוא הסיר את התנגדותו. והיה עוד שיפור חשוב שהכניס אלפרד וייל במערכת של מורס, תוספת שהיא אולי אחת הסיבות החשובות ביותר לכך שהטלגרף של מורס הוא זה שגבר על כל הטלגרפים האחרים שפותחו באותו זמן. יונתן 33:17 שלום, כאן יותם מעושים תנ"ך. מי שמאזין לפודקאסט שלי לרוב ימצא אותי מדבר על ההיסטוריה של המזרח הקדום, על אירועים שקרו לפני מאות ואלפי שנים. אבל עכשיו אני רוצה להזמין אתכם לעונה השלישית של הפודקאסט 'מטען חשמלי' של חברת החשמל בהגשתי. בואו נקפוץ אל העתיד, אל חזית הטכנולוגיה. איך מייצרים אנרגיה מהשמש ומסיליקון? איך רותמים את הרוח ליצירת חשמל? ומתי נעבור לרכב חשמלי ועל אלו סוללות הוא ייסע? כל זאת ועוד בעונה החדשה השלישית של הפודקאסט מטען חשמלי של חברת החשמל. האזינו באפליקציית רשת עושים היסטוריה או באפליקציית הפודקאסטים המועדפת עליכם. רן לוי 34:03 נניח שיש לנו כבל מתכת ובו עוברים אותות חשמליים. איך אנחנו מייצגים בעזרת האותות החשמליים האלה אותיות למשל? פתרון אפשרי אחד הוא להקדיש לכל אות כבל חשמלי משלה. דמיינו שבמקלט יש לכל כבל מנורה שמחוברת אליו. אם אני רואה את המנורה של כבל A נדלקת, אני יודע שהתקבלה האות A. די פשוט, נכון? ובאמת, זה היה הפתרון המועדף על כמעט כל ממציאי הטלגרף. הבעיה היא שהאלפבית האנגלי מכיל 26 אותיות, משמע בסוג כזה של פתרון אנחנו צריכים להוליך לפחות 26 כבלים שונים מהמשדר אל המקלט פלוס לפחות כבל אחד נוסף שיוליך את כל הזרמים האלה בחזרה אל המשדר, שהרי כפי שאמרנו חובה עלינו לסגור את המעגל החשמלי אחרת כל הסיפור הזה לא עובד. רן לוי 34:59 זאת אומרת 27 כבלים, וזה רק לאותיות, בלי סימני פיסוק, בלי הבחנה בין אותיות קטנות ואותיות גדולות וכל שאר המאפיינים הקטנים אבל חשובים שהופכים רצף של אותיות להודעה בעלת משמעות. לנו למהנדסי החשמל יש מונח מקצועי למערכת חשמלית שיש בה המון המון כבלים. ספגטי. ואנחנו שונאים ספגטי. קשה לתכנן מערכת כזו, קשה לתחזק אותה ואם יש תקלה כלשהי לך תבין לאיפה מתחבר כל כבל. ריבוי הכבלים סיבך מאוד את מערכות הטלגרף המוקדמות ולכן הממציאים ניסו לצמצם את מספרם בדרכים שונות ומשונות. למשל קוק וויטסטון האנגלים הצליחו להקטין את מספר הכבלים בטלגרף שלהם לשישה באמצעות שימוש מתוחכם בחמש מחטים נעות שייצגו את האות המתקבלת. בטלגרף של מורס לעומת זאת היו שני כבלים בלבד. כבל אחד שמוליך זרם מהמשדר אל המקלט וכבל אחד שסוגר את המעגל בחזרה. זו הייתה ההברקה המשמעותית באב הטיפוס של מורס. ברור כשמש שמערכת בעלת שני כבלים עדיפה בהרבה על מערכת בעלת 27 כבלים. היא קלה יותר לתכנון, זולה יותר ופשוטה יותר לתפעול ולתיקון. רן לוי 36:29 השאלה המתבקשת היא איך הצליח מורס להעביר אותיות שונות על אותו כבל? זאת אומרת איך יודעים שהזרם שעובר כרגע בכבל מסמל את האות A ולא את האות B? הפתרון של מורס היה לחלק את הפולסים של הזרם לפולסים קצרים ופולסים ארוכים שמתורגמים במקלט לקווים ונקודות, כך שלכל צירוף מסוים של נקודות יש משמעות ספציפית. למשל המילה SMS מיוצגת על ידי נקודה נקודה נקודה, קו קו קו, נקודה נקודה נקודה. הקשישים יותר מבין המאזינים שלנו אולי זוכרים שבטלפונים של נוקיה זה גם היה הצפצוף שהודיע על הודעת SMS נכנסת. רן לוי 37:19 אה... אני שומע אתכם אומרים, נו, ברור. תגיד קוד מורס. כולם מכירים את קוד מורס. אז זהו, שזה לא היה קוד מורס, לפחות לא הקוד כפי שאנחנו מכירים אותו היום. בקוד מורס מודרני כל צירוף של קווים ונקודות מייצג אות, אבל בתכנון המקורי של מורס כל צירוף ייצג מילה. זאת אומרת היה קוד ספציפי למילה SMS וקוד אחר למילה רן וקוד שלישי למילה נוגה. מכיוון שיש המון מילים בשפה, המילון שהגדיר איזה קוד מתאים לאיזו מילה הפך מהר מאוד להיות ספר עב כרס. ואם בכל פעם שרוצים לשלוח הודעה צריך להתחיל לדפדף בספר בעובי של האנציקלופדיה העברית, ברור שכמות ההודעות שאפשר יהיה להעביר בכל שעה תהיה נמוכה מאוד. רן לוי 38:12 מי שתפס את הבעייתיות בשיטה של מורס היה אלפרד וייל כמובן. הנה מה שסיפר עוזרו של וייל, בחור בשם וויליאם באקסטר, על האופן שבו בא לעולם קוד מורס בצורתו המודרנית. ציטוט: 'אלפרד היה אדם צנוע ולא מתלהם בעוד שפרופסור מורס נטה להתעקש על עליונותם של הרעיונות והתוכניות שלו רק מכיוון שהם היו שלו. מכיוון שכולנו רכשנו כבוד גדול לפרופסור לא נטינו בתחילה להתנגד להכתבותיו. אבל ככל שהטבנו להכירו נעשה לנו ברור שכישוריו המכניים והידע המקצועי שלו מוגבלים ולרעיונותיו ההנדסיים יש ערך מועט בלבד'. רן לוי 39:00 אלפרד החל שואב מתוך כוח ההמצאה המופלא שלו ולהחליף את התכנונים הלא מעשיים של מורס ברעיונות מקוריים משלו. הוא הגה קוד אלפביתי שמורכב מאותיות בודדות שבעזרתו ניתן היה לשדר באופן טלגרפי מילים ומשפטים, ומיד התיישב לתכנן קוד כזה. התוכנית הכללית שלו הייתה למצוא את הצירופים הקצרים והפשוטים ביותר שייצגו את האותיות הנפוצות ביותר באלפבית האנגלי וצירופים מורכבים יותר לאותיות פחות נפוצות. למשל הוא גילה שהאות E נפוצה יותר מכל אות אחרת ובהתאם העניק לה את הסימון הקצר ביותר האפשרי - נקודה. האות J להבדיל שמופיעה בשכיחות נמוכה יותר קיבלה את הצירוף קו-נקודה-קו-נקודה. סוף ציטוט. רן לוי 39:54 במילים אחרות, על פי התיאור של באקסטר, קוד מורס צריך היה להיקרא קוד וייל, שכן וייל הוא זה שהכניס בו את השיפור המהותי שהפך אותו לקוד שימושי כל כך. ראוי לציין שלא כל ההיסטוריונים משוכנעים שווייל באמת תכנן לבדו את קוד מורס. יכול להיות שלסמואל מורס הייתה גם כן מעורבות בעניין הזה במידה כזו או אחרת, אם כי סביר להניח שבכל מקרה לווייל הייתה תרומה משמעותית מאוד גם בעניין הזה. רן לוי 40:28 מצויד במערכת החדשה ובקוד מורס המשופר, החל סמואל מורס לנסות ולגייס מימון לפיתוחה של ההמצאה שלו. לשם כך הוא ערך הדגמות רבות של הטלגרף בפני מחוקקים ואנשי עסקים, כמו למשל הדגמה של העברת הודעה בין שני חדרים בבניין הסנאט בוושינגטון. ב-1837 פרץ משבר כלכלי חריף בארצות הברית שאילץ את מורס להפסיק את מאמצי הגיוס שלו באופן זמני, אבל ב-1843 העניק לו הקונגרס מענק של 30,000 דולר, סכום לא מבוטל באותם ימים, כדי להקים קו טלגרף בין וושינגטון לבולטימור. רן לוי 41:10 גם המשימה הזו התבררה כלא פשוטה כלל ועיקר. מורס שכר את שירותיו של מהנדס בשם עזרא קורנל כדי שיניח לאורך התוואי בין וושינגטון ובולטימור צינורות תת קרקעיים שבהם יולכו כבלי התקשורת. קורנל עשה עבודה טובה, אבל עד מהרה התברר שהבידוד שעטף את כבלי המתכת לא היה באיכות טובה מספיק ופה ושם נוצר מגע בין המתכת החשופה של הכבל לדפנות הצינור, זאת אומרת קצר והטלגרף הפסיק לעבוד. בלית ברירה ויתרו מורס ועמיתיו על הרעיון של הולכה תת קרקעית וקורנל העביר במהירות כבל חדש הפעם לאורך עמודים שהוקמו לאורך התוואי. רן לוי 41:55 ב-24 במאי 1844 הגיע רגע האמת. מורס ושורה של אורחים מכובדים ישבו בבניין הקפיטול בוושינגטון וווייל במשרד הדואר בבולטימור. מורס תיקתק לתוך הטלגרף משפט שנלקח מספר במדבר: 'What hath God wrought' או 'מה פעל אל' בגרסה העברית, וכעבור דקות ספורות שלח אליהם וייל בחזרה את אותו המשפט בדיוק, עדות לכך שהמסר התקבל בבולטימור בשלמותו. רן לוי 42:28 ההדגמה המוצלחת הזו סימנה את קו פרשת המים בתולדות הטלגרף. לקח עוד קצת זמן, אבל בהדרגה החלו עורכי העיתונים להבין את משמעותה האמיתית של ההמצאה החדשה ודיווחים אודות הפלא החדש החלו להופיע בעמודים הראשונים. הציבור הגיב להמצאה החדשה בהתלהבות חסרת מעצורים וכולם רצו לשלוח הודעות במהירות האור לסבא, לסבתא, לחברים, ללקוחות, לשותפים עסקיים ולמי לא. סמואל מורס הפך לסלבריטאי מוערך ונערץ וזכה באותות הערכה ופרסים כספיים כפי שתיארתי לכם בפתיח. רן לוי 43:14 אבל כאמור, מורס לא היה הראשון שהמציא את הטלגרף. היו לפחות עוד שני ממציאים, דייוויד אלטר האמריקני ופול שילינג הרוסי שהדגימו מערכות דומות לפניו. ג'וזף הנרי, המדען שסייע למורס לשפר את המקלט שלו, הסביר את מצב העניינים באותה התקופה בצורה פשוטה וברורה. ציטוט: 'המדע הנוכחי מתקדם מספיק כדי שהרעיון הבסיסי של הטלגרף יעלה במוחו של כמעט כל אדם שמכיר את התופעה של החשמל'. סוף ציטוט. רן לוי 43:51 אין כל ספק שהנרי צודק. בסופו של דבר הטלגרף הוא בסך הכל מפסק שפותחים וסוגרים. לא צריך מומחיות גדולה כדי לחשוב על הקונספט הזה. זאת ועוד, גם את המערכת שהוא המציא מורס לא פיתח בכוחות עצמו. אלמלא עזרתם של ג'וזף הנרי, לאונרד גייל ואלפרד וייל, סביר להניח שלא היינו שומעים היום על הטלגרף של מורס. אז איך קרה שבכל זאת מורס זכה בכל התהילה? כמו תמיד הכל מתחיל ונגמר בכסף. רן לוי 44:26 זמן קצר יחסית לאחר ההדגמה המוצלחת של הקו בין וושינגטון לבולטימור, חבר מורס לקבוצת אנשי עסקים, ביניהם אותו עזרא קורנל שסייע לו בהנחת הכבלים לבולטימור, ויחד הם הקימו את חברת הטלגרף המגנטי, The Magnetic Telegraph Company, כדי לפתח את המצאתו של מורס מבחינה מסחרית ולהרחיב את הקו הראשוני מבולטימור לערים נוספות ברחבי ארצות הברית. והם לא היו יחידים כמובן. בתוך פחות משמונה שנים מאז ההדגמה המוצלחת ההיא בבניין הקפיטול כבר היו לא פחות מ-20 חברות טלגרף ולמעלה מ-30,000 קילומטרים של כבלים שהיו פרוסים לכל אורך החוף המזרחי. התחרות בין החברות האלה הייתה פרועה וחסרת רחמים. כל אחת רצתה להיות הראשונה להניח קו לעיר חדשה וכך לכבוש לעצמה שטחי השפעה ונתח שוק. רן לוי 45:23 רגולציה ותכנון מסודר של תוואי הקווים לא היו עדיין כמובן, וברוב המקרים מי שקבע עובדות בשטח היה זה שגם זכה בבכורה. התוצאה הייתה שכאשר חבורות פועלים שהניחו קווי טלגרף עבור חברות שונות היו נפגשות במקרה בשטח, היו לפעמים פורצות ביניהן תיגרות אלימות. הנה למשל מכתב שכתב לסמואל מורס אחד משותפיו. ציטוט: 'אנחנו מתקדמים יפה עם הקו לניו אורלינס. יש לי 25 פועלים על הדרך לנאשוויל. לאוריילי, אחד מהמתחרים העיקריים של מורס, יש 15 פועלים משלו על הדרך לנאשוויל ואני מצפה בוודאות לכמה קרבות. אני והאנשים שלי חמושים היטב ואני חושב שהם יעשו את חובתם'. סוף ציטוט. רן לוי 46:13 מורס ראוי לציין התחלחל כשהוא שמע על התיגרות האלה. 'אל תיתן לכעסים לבעבע בין הקבוצות', הוא כתב בחזרה לשותפו. 'איני מעוניין שאף אחד יילחם בשבילי פיזית. אני מעריך את החברות והמוטיבציה של הפועלים, אבל ייגרם לי צער עמוק אם אלמד שאפילו אדם אחד, חבר או יריב, נפצע או איבד את חייו בשם החברות הזו'. רן לוי 46:42 אבל עם כל הכבוד לאלות ולסכינים, יש רק מקום אחד שבו באמת נקבע גורלן של חברות עסקיות וזה בית המשפט. למורס היה פטנט על הטלגרף שלו וחלק מחברות הטלגרף האחרות שילמו לו תמלוגים על הזכות לעשות בו שימוש. אבל רק חלקן. היו עוד שתי מערכות טלגרף שהתחרו במערכת של מורס. שתיהן היו מבוססות על אותו עיקרון הפעולה של הטלגרף של מורס, פתיחה וסגירה של מעגל חשמלי, אבל הן היו שונות ממנו במימוש המקלטים והמשדרים. באחת המשדר היה בעל לוח מקשים שהזכיר פסנתר קטן ולכל אות היה מקש משלה, בניגוד למפסק הבודד במערכת של מורס. ובמתחרה השנייה המקלט לא הפיק קווים ונקודות אלא צייר סימנים על לוח עגול מסתובב כמו תקליט. רן לוי 47:40 חברות שניסו להתחמק מתשלום התמלוגים למורס השתמשו במערכות האלה. אבל מורס ושותפיו טענו בתוקף ששתי המערכות המתחרות מבוססות על אותן עקרונות של הטלגרף של מורס ולכן דרשו מבית המשפט לפסול את הפטנטים עליהן. במשך למעלה מ-10 שנים ניהל מורס מאבק משפטי אגרסיבי מאוד כנגד מתחריו וכחלק מהמאבק הזה הוא ניסה לטשטש כל עדות או טענה שעשויה להטיל ספק בעובדה שהוא הוא ממציאו של הטלגרף. למשל כשג'וזף הנרי העיד בבית המשפט שעיקרון הפעולה של הטלגרף הוא טריוויאלי ושאין בו כל חידוש מהותי מבחינה טכנולוגית, מורס פרסם נגדו מכתב פומבי זועם ועוקצני. רן לוי 48:30 אלפרד וייל, שכאמור שיחק תפקיד מרכזי בפיתוח ההמצאה, התעקש שלא לקחת קרדיט על עבודתו וגימד במכוון את תרומתו שלו. מדוע? ככל הנראה מכיוון שלווייל היו מניות בחברה של מורס והוא ידע שאם מורס יפסיד במשפט גם הוא עצמו עתיד להפסיד הרבה כסף. האסטרטגיה של מורס עבדה. בתי המשפט בכל הערכאות אישררו את זכותו של מורס על הפטנט שלו, פסלו את הפטנטים של מערכות הטלגרף המתחרות ובדרך חיזקו את התדמית הציבורית של מורס כגאון טכנולוגי. וייל לעומת זאת הפסיד פעמיים. פעם אחת מכיוון שחלקו במניות של החברה היה קטן יחסית והוא קיבל רק מעט מאוד כסף, ובפעם השנייה כשוויתר על הקרדיט על ההמצאה ולכן לא זכה לכבוד לו זכה מורס והלך לעולמו אלמוני למדי. רן לוי 49:28 אגב, מעניין לציין שלקרבות הפטנטים של מורס הייתה השפעה אדירה על הלכות הפטנטים בארצות הברית עד ימינו. בתביעותיו מורס ניסה לשכנע את בית המשפט שהפטנט על ההמצאה שלו תופס לא רק לגבי המימוש הספציפי של הטלגרף שלו, אלא שהפטנט תקף גם לגבי ציטוט: 'כל שימוש בכוח המניע של הזרם החשמלי כדי להדפיס אותיות וסימנים בכל מרחק'. סוף ציטוט. זאת אומרת לא משנה אם המשדר והמקלט של הטלגרף שלך שונים לחלוטין מהמשדר של מורס, כל עוד הם עושים שימוש בפולסים חשמליים על גבי כבלי מתכת כדי להעביר את ההודעה אתה צריך לשלם תמלוגים למורס. רן לוי 50:13 אחד הפרשנים השווה את הדרישה הדי מגוחכת יש לומר של מורס למצב שבו ממציא מנוע הקיטור ירשום פטנט על כל השימושים האפשריים של הקיטור, מקטר רכבת ועד פטיש אוויר. למרבה המזל בית המשפט פסק נגד מורס במקרה הזה וקבע שפטנט אפשר לרשום רק על מימוש ספציפי של המצאה ולא על הרעיון שמאחוריה. זאת אומרת למורס יש פטנט על השילוב הייחודי של המשדר והמקלט שלו, אבל לא על השימוש באנרגיה האלקטרומגנטית לכל שיטות התקשורת האפשריות. ההחלטה הזו היוותה תקדים משפטי שמשפיע על המשפט בארצות הברית עד היום, כמו למשל בתביעות על הפרות פטנטים של קוד תוכנה, ששם הגבול בין רעיון עקרוני ובין מימוש מעשי שלו הוא אפור ומטושטש מאוד. רן לוי 51:10 סמואל מורס לא היה אדם רע. נכון, היו לו צדדים מעט אפלים באישיותו. למשל הוא היה תומך נלהב בעבדות ופעיל במפלגה נגד מהגרים ונגד נוצרים קתולים. אבל כל מי שהכיר אותו סיפר על אדם חם ולבבי שגם תרם ביד נדיבה לנזקקים, אמנים בראשית דרכם ואוניברסיטאות רבות. אני גם חושב שאי אפשר להאשים אותו על כך שהוא ניסה לנכס לעצמו את כל הקרדיט על המצאת הטלגרף. אחרי הכל, בסופו של דבר הוא באמת חשב על הרעיון והשקיע שנים רבות מחייו כדי להוציא אותו לפועל, כך שסביר להניח שהוא באמת האמין שהקרדיט הזה מגיע לו. וחוץ מזה הקרדיט הזה היה שווה לו ולשותפיו מאות מיליוני דולרים, כך שלכולם, כולל אלפרד וייל, היה אינטרס לשמר את התדמית הזו. רן לוי 52:08 אני חושב שיותר משהסיפור של הטלגרף מלמד אותנו על סמואל מורס, הוא מלמד אותנו על האופן שבו אנחנו נוטים לתפוס את תפקידו של הממציא או המגלה בתוך התהליך הזה שנקרא פיתוח טכנולוגיה חדשה. אנחנו כבני אדם אוהבים להמציא לעצמנו גיבורים: ביל גייטס, סטיב ג'ובס, אילון מאסק ודומיהם. אבל גייטס לא היה כותב את Windows לבדו, סטיב ג'ובס לא היה מעצב את ה-iPhone לבדו ואילון מאסק... טוב, מאסק עוד יכול באמת לטוס לעצמו למאדים יום אחד אז נשאיר את זה פתוח כרגע. אבל אם להיות רציני, אין אף אחד שהיה מסוגל לפתח את הטלגרף בכוחות עצמו מא' ועד ת'. מדובר בטכנולוגיה שהיא תוצר של אינספור תגליות ופיתוחים קטנים יותר, מהסוללה של וולטה דרך האלקטרומגנט של סטרג'ן וקלה בקוד המשופר של אלפרד וייל. רן לוי 53:07 למורס היו היצירתיות לחשוב על הרעיון והתעוזה לנסות ולהוציא אותו לפועל, חלק לא מבוטל מהגורמים להצלחתה של ההמצאה ללא ספק, אבל הטכנולוגיה המודרנית היא כל כך מורכבת ונשענת על כל כך הרבה תחומי ידע שונים עד שאין הרבה מקום לגאונים בודדים. אני מודה שגם אני בעושים היסטוריה חוטא לפעמים ברומנטיזציה מוגזמת של דמויות חשובות בהיסטוריה, אבל טוב להיזכר מדי פעם שההתקדמות הטכנולוגית האנושית של 200 השנים האחרונות היא כמעט תמיד תוצר של עבודת צוות. רן לוי 53:49 סמואל מורס הלך לעולמו בגיל 80, בשנת 1872, והעולם שהוא השאיר אחריו היה שונה לחלוטין מהעולם שאפף אותו באותו יום גורלי כשירד מן האונייה שהחזירה אותו מאירופה. לטלגרף הייתה השפעה אדירה על עולמנו. אפשר אפילו לומר שאין כמעט אף תחום של עשייה אנושית שלא הושפע באופן כזה או אחר מהחידוש של תקשורת במהירות האור. רק כדי לסבר את האוזן, הטלגרף הוא זה שהפך את ניו יורק לליבה הכלכלית הפועמת של ארצות הברית ואולי של העולם כולו. לפני הטלגרף לכל עיר בארצות הברית הייתה בורסה משלה, מכיוון שמידע על מחירי הסחורות התפשט באיטיות יחסית ברחבי המדינה. הטלגרף ביטל בין לילה ממש את פערי הזמן והמרחב וחידד את היתרון המובנה שבשיכוך כל פעילות המסחר בבורסה לבורסה אחת גדולה שבה נמצאים כל הסוחרים, כך שאם אתה רוצה למכור משהו תמיד יהיה מישהו שירצה לקנות. הבורסה בניו יורק הייתה המקום הטוב ביותר למצוא את הנזילות הזו וכך הפך וול סטריט לוול סטריט. רן לוי 55:05 אבל אני לא רוצה להרחיב עוד על ההשפעות של הטלגרף על החברה. למה? כי יש מישהו שכנראה יעשה את זה הרבה יותר טוב ממני, ואני מתכוון כמובן לדוקטור יובל דרור, מר טכנולוגיה, כפי ששמעתי מישהו מכנה אותו בפייסבוק. באותו היום שבו הפרק הזה של עושים היסטוריה עולה לאוויר, גם יובל יעלה לאוויר עם פרק חדש של עושים טכנולוגיה, שבעצם ממשיך את סיפורו של הטלגרף מהנקודה שבה אנחנו נמצאים כעת בסיפור. עשרות אלפי קילומטרים של קווי טלגרף שפרוסים בכל רחבי ארצות הברית ומיליוני הודעות שמתחילות לעבור על הקווים האלה יומם ולילה. איזו השפעה הייתה לטלגרף על האמריקאים במאה ה-19 ואיזו השפעה יש לו גם היום עלינו? יובל דרור 55:57 הטלגרף, הדבר שאני הולך באמת לדבר עליו, זה באמת ההשפעה של הטלגרף על החברה האמריקאית מהרגע שהוא מופיע. אני מתרכז בכל מיני השפעות, אחת מהן היא למשל על החדשות. מהרגע שהגיע הטלגרף נהיה עומס של מידע, גודש של מידע, כי פתאום היה מאוד קל לשנע אותו. אבל לא יודע אם אתה יודע, לפני שהגיע הטלגרף אחת הבעיות הגדולות ביותר של עורכי העיתונים, שאגב יצאו רק אחת לשבוע, הייתה למלא את העיתון. ואני מספר סיפור על כך שאחד מעורכי העיתונים היה לו שבוע מאוד חלש, אז הוא פשוט פרסם את דברי הספד שנאמרו על ג'ורג' וושינגטון משהו כמו 50-70 שנה קודם לכן. כי לא היה לו מה לעשות. ואותו עורך עיתון ממש, הוא כאשר הוא נתקל בבעיה של דפים לבנים שאין לו איך למלא אותם, הוא היה מפרסם פסוקים מהתנ"ך, פרקים שלמים מהתנ"ך. אז באו אליו ואמרו לו 'אבל בואנה, אתה עורך עיתון'. הוא אמר 'זה בסדר, בשביל 90% מהקוראים שלי זה חדשות'. רן לוי 57:15 זו הייתה הגרסה שלו ללורם איפסום של מפתחי האתרים של היום. בדיוק כך. זאת אומרת באותה תקופה לפני הופעת הטלגרף, הבעיה הגדולה שמתמודדים איתה היא בעיה של מחסור. ומהרגע שהטלגרף מגיע, הבעיה ממש מתהפכת על הראש, היא הופכת לבעיה של גודש. רן לוי 57:39 פרט לסמואל מורס עצמו כמובן, מככבים במירכאות בפרק של יובל כמה מהדמויות שהכרנו כאן בפרק הזה, כמו למשל עזרא קורנל, המהנדס שסייע למורס להניח את קו הטלגרף הראשון ב-1844. אם השם קורנל מצלצל לכם מוכר, זה כנראה בגלל אוניברסיטת קורנל, אחד המוסדות האקדמיים המכובדים ביותר בעולם. אז איך הגיע עזרא קורנל מחפירת בורות לצינורות להקמת אוניברסיטה יוקרתית? יובל דרור 58:12 כי הוא אחד מהמייסדים של החברה שבסופו של דבר השתלטה על כמעט כל כבלי הטלגרף בתוך ארצות הברית. החברה הזאת היא כמובן Western Union. והחברה הזאת בתוך עשור ממש השתלטה על ארצות הברית והיא יצרה בעצם את המונופול הראשון בהיסטוריה האמריקאית, ואני לא מתכוון למונופול שלה עצמה, אני מתכוון למונופול שאותו היא יצרה עם עוד חברה. החברה הזאת היא Associated Press of New York או בקיצור Associated Press או בקיצור AP. וסטרן יוניון ו-AP יצרו מונופול. והמונופול הזה האמריקאים ניסו להילחם בו במשך עשרות בשנים. אם אתה היית גוף תקשורת באותה תקופה ואתה רצית ידיעות על מה שקורה בתוך ארצות הברית ובדיוק בעולם, היית צריך להיות לקוח של AP. ו-AP קיבלו בעצם הנחה, קיבלו קדימות בגישה לקווי הטלגרף כי מי החזיק אותם? וסטרן יוניון. וזה סיפור מרתק. רן לוי 59:26 את הפרק החדש של עושים טכנולוגיה תמצאו כמו תמיד באתר הבית שלנו osimhistoria.com, באפליקציית הפודקאסטים שלנו באנדרואיד ובכל אפליקציות הפודקאסטים באשר הם. את הפרק הזה אני מסיים בפריחתו של הטלגרף בארצות הברית ובמקביל באירופה. אבל זה לא סוף הסיפור. העולם היום הוא כפר גלובלי קטן, והכפר הגלובלי הזה נוסד הלכה למעשה עם המצאת הטלגרף. אבל כדי להכניס את המילה גלובלי לכפר גלובלי, על הטלגרף היה לחבר לא רק בין ערים בתוך אותה יבשת, אלא לחבר גם בין יבשות. וזה התברר היה אתגר בקנה מידה אחר לגמרי. רן לוי 60:15 בפרק הבא של עושים היסטוריה נספר את סיפור הנחתו של כבל הטלגרף הטרנס-אטלנטי הראשון. פרויקט הנדסי מעורר השתאות שיש מי שכינה אותו תוכנית אפולו של המאה ה-19, בהשאלה מהפרויקט המפורסם של הנחתת האדם הראשון על הירח. מה לא היה בסיפור הזה? טכנולוגיה פורצת דרך, כסף גדול שנזרק לפח, כישלונות דרמטיים, ריבים מתוקשרים, תיאוריות קונספירציה, הספינה הגדולה ביותר בעולם, ואחד המדענים הגדולים ביותר בהיסטוריה, וויליאם תומסון הלא הוא הלורד קלווין, שבברגע האמת הפשיל שרוולים ויצא בעצמו לים כדי להניח את הכבל שיעשה היסטוריה. כל זאת ועוד בפרק הבא של עושים היסטוריה. רן לוי 61:25 זהו, עד כאן לפרק הזה. בדרך כלל בנקודה הזו אני מעדכן אתכם בכל מיני חדשות ועדכונים לגבי הרשת שלנו, אבל הפעם יש לי משהו קצת שונה. בשבועות האחרונים עבדתי על פרויקט מגניב עם ארכיון הסרטים הלאומי בסינמטק ירושלים שבשנתיים האחרונות עשו דיגיטציה מלאה של כל יומני כרמל ויומני גבע. יומני חדשות שהיו מוקרנים בבתי הקולנוע לפני הסרט המרכזי בימים שלפני עידן הטלוויזיה. כחלק מהפרויקט הזה כתבתי עבור הארכיון סקירה היסטורית של התופעה הזו של יומני הקולנוע שהיו פופולריים במידה שלא תיאמן במחצית הראשונה של המאה ה-20. את הסקירה המלאה תוכלו למצוא באתר של סינמטק ירושלים בכתובת jfc.org.il. וכאן במסגרת הפרק הזה בחרתי להשמיע לכם קטע מתוך הסקירה ההיסטורית הזאת, קטע שמתמקד בסיפורם של יומני הקולנוע בישראל ושל האנשים שיצרו אותם. אז שתהיה לכם האזנה נעימה ואנחנו נשתמע בפרק הבא. להתראות. רן לוי 62:47 לאן נעלמו יומני הקולנוע? הילדים שלי הם צרכנים כבדים של מדיה חדשה: נטפליקס, יוטיוב, פודקאסטים ורשתות חברתיות החליפו אצלם את ערוצי הטלוויזיה, הרדיו והעיתון. אבל למרות שהם אינם צרכנים של אמצעי התקשורת הוותיקים, הם בהחלט מכירים אותם. הם יודעים מה זה רדיו ואילו סוגי מידע אפשר למצוא בעיתון. אבל כששאלתי אותם מהם יומני קולנוע, קיבלתי בתשובה מבטים תמהים. באותה מידה יכולתי לשאול אותם איך מפעילים את הפונוגרף של אדיסון. רן לוי 63:25 המצב הזה הוא לא מובן מאליו. כמה אנשים שעדיין מתהלכים בינינו זכו להאזין למוזיקה בפונוגרף? אני מניח שלא רבים. אבל יומני קולנוע, מהדורות חדשות קצרצרות שהוקרנו בבתי הקולנוע לפני הסרט המרכזי משנות ה-30 ועד שלהי שנות ה-70 של המאה הקודמת, לא היו תופעה תרבותית שולית. ההיפך הוא הנכון. על פי אחת ההערכות, 44 מיליון איש צפו ביומני קולנוע בישראל בשנת 1965 לבדה. בהינתן שבישראל חיו אז כשני וחצי מיליון איש בלבד, המשמעות היא שכל אזרח צפה באותה שנה בכמעט 18 יומני קולנוע בממוצע. אם כן בשיאם יומני הקולנוע היו חלק מהחיים של הציבור הישראלי כולו. אם כך מה גרם להם להידחק אל שולי ההיסטוריה ולהישכח? כדי לענות על השאלה הזו בואו נחזור בזמן אל ראשית המאה ה-20 ואל הנוף התרבותי והטכנולוגי שבתוכו צמחו יומני הקולנוע בארץ ובעולם. רן לוי 64:45 את הפורמט של יומן קולנוע הגה איש עסקים צרפתי בשם שארל פטה, שהיה אחד מחלוצי הקולנוע. חברת פטה שהוא הקים הייתה בראשית המאה ה-20 חברת ההפקה והפצת הסרטים הגדולה בעולם עם למעלה מ-200 בתי קולנוע ברחבי העולם. שארל פטה היה תומך נלהב של חדשנות טכנולוגית בקולנוע וגם יומני הקולנוע היו חידוש שכזה. צלמיה של פטה תיעדו כמה מהאירועים החדשותיים החשובים ביותר של תקופתם, כגון הלווייתה של המלכה ויקטוריה, הכתרת המלך אדוארד השביעי ורעידת האדמה הגדולה בסן פרנסיסקו ב-1906, ופטה החל להקרין את הצילומים האלה כיומני חדשות קצרים באורך של דקות אחדות לפני הקרנת ההצגה המרכזית. יומן הקולנוע ובאנגלית newsreel בא לעולם והקהל הגיב בהתלהבות. הצופים נהרו לבתי הקולנוע לא רק כדי לצפות בסרטים אלא גם בשביל היומנים. בארצות הברית לבדה צפו ביומנים האלה בשנות ה-30 לפחות 40 מיליון איש מדי שבוע, ובתחילת שנות ה-50 בשיא פריחתם של יומני הקולנוע צפו בהם לפי ההערכות 210 מיליון איש מדי שבוע, כעשירית מאוכלוסיית העולם באותם ימים. רן לוי 66:13 עם הצלחה גלובלית שכחזו זה היה רק עניין של זמן עד שהיומנים יגיעו גם לארץ ישראל. מי שהביא אותם ארצה היה נתן אקסלרוד, קולנוען שעלה מרוסיה ב-1926 והחל להפיק סרטים קצרים עבור ממשלת המנדט הבריטי והסוכנות היהודית. יחד עם אשתו לאה שסייעה לו בעריכה ובהפקה הקים אקסלרוד חברה בשם סרטי כרמל שהפיקה יומני קולנוע וסרטי פרסומת וגם סרטי קולנוע באורך מלא פה ושם. כמו בחו"ל גם כאן זכו היומנים להצלחה אדירה. אקסלרוד נדד עם המצלמות שלו בכל רחבי הארץ ותיעד מקומות, אנשים ואירועים חשובים בתולדות העם והמדינה שכמעט לא תועדו בשום צורה אחרת. מנטיעות וחריש בקיבוצים בגליל ובנגב ועד טקסים ופסטיבלים בתל אביב הצעירה. כמה מהסרטונים שיצר אקסלרוד תיעדו היסטוריה בעת התרחשותה: הנחת אבן הפינה למושבה נתניה, המכביה הראשונה וכמובן הכרזת העצמאות בבית דיזינגוף בתל אביב שלרוע המזל רק דקה אחת של צילום ממנה שרדה את שיני הזמן. רן לוי 67:35 כמו בחו"ל גם הקהל הארץ ישראלי צפה בשקיקה ביומני החדשות, וגם לנתן אקסלרוד קמו מתחרים כמו יומני גבע. האופן שבו צמחה התחרות הזו מלמד אותנו הרבה על התקופה ההיא. הפקת סרטים הייתה מאז ומתמיד עיסוק בעל היתכנות כלכלית מפוקפקת. כתוצאה מכך בימים שלאחר קום המדינה לא הייתה ליוצרי הקולנוע ברירה אלא להישען על תמיכה ממשלתית. בתמורה שודרו ביומנים סרטוני תעמולה שהציגו את המדינה ומוסדותיה באור חיובי. רוב התמיכה הוזרמה דרך משרד הפנים, אבל בתחילת שנות ה-50 חלו בזירה הפוליטית תמורות שהובילו להשתלטות של מפלגות דתיות על המשרד. ראש הממשלה דוד בן גוריון שלא רצה לוותר על זרוע התעמולה שלו לטובת הדתיים, דחף להקמתו של יומן קולנוע חדש, כזה שיהיה בשליטת מפלגתו. רן לוי 68:37 חברת סרטי גבע הוקמה ב-1952 על ידי שני חלוצי קולנוע ישראליים: מרדכי נבון ויצחק אגדתי. יומני גבע קיבלו את הסובסידיה הממשלתית שלהם דרך משרד התעשייה והמסחר, ודאגו לשלב ביומנים אירועים נוצצים של המשרד. רן לוי 68:57 חלוצה נוספת בתחום הקולנוע הייתה מרגוט קלאוזנר, בת למשפחה יהודית עשירה מגרמניה שהייתה אחת הדמויות המשפיעות ביותר על עולם התרבות הישראלי בשנותיו הראשונות. ב-1949 הקימה מרגוט את אולפני הרצליה, אחת מחברות ההפקה המובילות בישראל גם בימי אלה. בשנות ה-50 המאוחרות הצטרף נתן אקסלרוד לאולפני הרצליה ויומני כרמל הפכו ליומן כרמל-הרצליה. היומן המשותף היה הצלחה אדירה ומה שהחל כיומן בשישה עותקים התרחב עד מהרה ל-30 עותקים, יותר מכפי שציוד ההפקה של האולפנים היה מסוגל ליצור בפרק הזמן הדרוש. למרבה המזל טכנאי בכיר של האולפנים הצליח להאיץ את קצב העתקת סרטי הפילים פי 2 והאולפנים הצליחו לעמוד בביקוש. רן לוי 69:53 אם כן ביקוש ליומנים היה גם היה, ומיליוני ישראלים הקפידו להקדים ולהגיע לבית הקולנוע בזמן רק כדי לא לפספס את החדשות השבועיות. מדוע איפה נשכחו יומני הקולנוע? רן לוי 70:08 אפשר לציין כמה גורמים אפשריים. הראשון הוא אופיים של יומני הקולנוע. האמרה המפורסמת גורסת כי המדיום הוא המסר ובמקרה הזה המדיום המדובר הוא קולנוע, שהוא מדיום בידורי ביסודו. בהתאם לכך יומני הקולנוע מעולם לא נתפסו כדוגמה לעיתונות רצינית. הם שאפו לבדר את קהל רוכשי הכרטיסים לא פחות מאשר לחנך אותם לגבי מאורעות השבוע. כתוצאה מכך כמעט בכל העולם נמנעו היומנים מעיסוק בנושאים שנויים במחלוקת והעדיפו נושאים קלילים ומבדרים יותר. על הרקע הזה היסטוריונים רבים לא רואים ביומנים מקור מהימן לתיעוד היסטורי ומעניקים משקל רב יותר לפרסומים עיתונאיים מסוגים אחרים, כמו למשל כתבות שראו אור בעיתונים. בישראל כאמור המהימנות ההיסטורית של היומנים ירודה עוד יותר לנוכח התלות שלהם בגופים המתקצבים והשפעה של אותם גופים על התוכן. לפני קום המדינה הגופים המממנים ביישוב נעזרו ביומנים כדי להציג את הפנים היפות של ההתיישבות החלוצית בארץ ישראל וזו הסיבה שבסרטונים אפשר למצוא בעיקר צילומים של אנשים שמחים שיוצאים להפריח את השדות ולסלול כבישים ולא פועלים רזים ומוכי מלריה. רן לוי 71:35 אבל לדעתי הסיבה העיקרית לכך שיומני הקולנוע נשכחו מהתודעה הקולקטיבית שלנו לא נובעת מהאופן שבו הם נתפסו בעיני הציבור או ההיסטוריונים. הסיבה ההגיונית יותר היא העובדה הפשוטה שבניגוד לעיתונים, לרדיו ולטלוויזיה, יומני הקולנוע פשוט נעלמו מהעולם במובן המילולי של המילה. זוהרהם של יומני הקולנוע החל לדעוך בסביבות שנות ה-50 בעקבות הופעתן של מהדורות החדשות הטלוויזיוניות. הקהל העדיף לראות חדשות בבית, הכסף הפסיק לזרום ומשנות ה-60 נסגרו היומנים בזה אחר זה בכל העולם. בישראל יומני גבע הפסיקו את פעילותם ב-1970. יומני כרמל-הרצליה החזיקו מעמד עוד שנה אחת ואז נסגרו גם הם. רן לוי 72:26 מהרגע שבו הופסקה הקרנת יומני הקולנוע על המסך הגדול הם נעלמו כמעט לחלוטין מהנוף התרבותי בישראל. בניגוד לרדיו שגם משתמשי ספוטיפיי הנאמנים ביותר נחשפים אליו מדי פעם כשהם נוסעים במכונית, ובניגוד לעיתון המודפס שגם עכברי פייסבוק מושבעים מעיינים בו פה ושם כשהם עולים לרכבת, כשיומני הקולנוע נסגרו אי אפשר היה יותר לצפות בהם. אף אחד לא מחזיק בביתו מקרן קולנוע פרטי ובלאו הכי סרטי הפילים הרגישים הוכסנו במרתפים חשוכים ובלתי נגישים. הקלישאה הידועה אומרת שרחוק מהעין רחוק מהלב והיא נכונה לגמרי כשמדובר ביומני הקולנוע. רן לוי 73:14 אבל עכשיו הגיעה השעה לסגור את המעגל. יומני הקולנוע מתברר חווים קאמבק היסטורי. המהפכה הדיגיטלית של 30 השנים האחרונות עוררה פריחה עצומה במדיה הוויזואלית וכיום כל צופה יכול לבחור את התכנים שמעניינים אותו ביוטיוב ושירותים דומים. עבור חובבי היסטוריה מושבעים אין דבר מעניין יותר מסרטונים אותנטיים מהעשורים הראשונים של המאה ה-20. יומני הקולנוע הם במקרים רבים התיעוד הוויזואלי היחיד של אירועים היסטוריים והתיעוד הוויזואלי הכמעט בלעדי של היישוב היהודי והחיים בארץ ישראל בימים שלפני קום המדינה ובעשורים הראשונים לקיומה. אפשר למלא ספרים שלמים בתיאור חיי החלוצים בספר, אבל אין תחליף לסרטון שמראה את אנשי קיבוץ תל חי עובדים בשדות תחת השמש הקופחת. רן לוי 74:13 בהתחלה עלו ליוטיוב יומני קולנוע בודדים, טיפין טיפין ובאופן כמעט פרטיזני. אבל בשנים האחרונות נעשים מאמצים כבירים להמיר את סרטי הפילים הישנים והמתפוררים לפורמטים דיגיטליים. והתוצאה: ארכיונים עשירים של עשרות אלפי יומני קולנוע מכל התקופות ומכל הארצות שרובם פתוחים לציבור הרחב בחינם. הזמינות ההולכת וגדלה של יומני הקולנוע הופכת אותם לרלוונטיים יותר בעידן המודרני. יותר ויותר אנשים נעשים מודעים לקיומם והיומנים הישנים חוזרים סוף סוף לתודעה הציבורית. רן לוי 74:54 לסיכום, יומני הקולנוע הביאו איתם חידוש משמעותי. הם הגישו לקהל הצופים תיעוד ויזואלי חי של אירועים מכל רחבי העולם, חוויה שבזמנה הייתה חדשנית ופורצת דרך והקהל הצביע ברגליים. אבל למרות ההצלחה המסחררת מהרגע שבו ירדו היומנים מהמסך, בעיקר בגלל חדירת הטלוויזיה, הם נעלמו גם מהתודעה הקולקטיבית שלנו. בזכות הטכנולוגיה המודרנית קהל צעיר וסקרן יכול כעת ליהנות מהצצה מרגשת ואינטימית אל חייהם ותרבותם של אנשים שחיו כאן לפני 100 שנה ויותר. לסרט הזה מתברר יש סוף טוב. רן לוי 75:42 אם כל הדיבורים על יומני הקולנוע עשו לכם חשק לצפות בהם, אז יש לי חדשות טובות מאוד עבורכם. כל יומני כרמל ויומני גבע מימי טרום המדינה ועד שנות ה-70 המוקדמות עברו דיגיטציה והם נמצאים במלואם ובחינם באתר החדש של ארכיון הסרטים הישראלי של סינמטק ירושלים בכתובת jfc.org.il. בשבועיים האחרונים ביליתי בארכיון של סינמטק ירושלים בלי להגזים עשרות שעות. בשביל מישהו כמוני זה כמו לתת לילד להסתובב בחנות ממתקים. אפשר לחפש ביומנים לפי תאריך, לפי מילת מפתח או לפי נושאים כלליים כמו הפגנות, אופנה, אורבניות, חומה ומגדל ועשרות נושאים. אחד הסרטונים שהכי הדליקו אותי היה כתבה באחד היומנים על ילדי טהרן, ניצולי השואה שעלו ארצה דרך איראן ב-1943 כשהם יורדים מהרכבת שהביאה אותם לא אחרת מאשר תחנת עתלית. התחנה שבה אני עובר בדרך לאולפן כמעט כל יום. לראות את הצילומים האלה של נתן אקסלרוד זה פשוט חיבור מדהים להיסטוריה. ויש עוד מאות סרטונים כאלה על תל אביב הצעירה, חלוצים, מבצעים צבאיים ועוד המון המון פיסות היסטוריה מדהימות שכנראה לא יצא לכם לראות עד היום. והכל כאמור בחינם. מומלץ בחום jfc.org.il. Homer Simpson 77:33 In this house, we obey the laws of thermodynamics!
        ]]></content:encoded>
    </item>
    
    <item>
        <title>[עושים היסטוריה] 333: ההיסטוריה הסודית של האנטיביוטיקה (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-333-hhystvryh-hsvdyt-shl-hntybyvtyqh-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-333-hhystvryh-hsvdyt-shl-hntybyvtyqh-sh-kh.html</guid>
        <pubDate>8 בנובמבר 2020</pubDate>
        <description>Transcript for [עושים היסטוריה] 333: ההיסטוריה הסודית של האנטיביוטיקה (ש.ח.) from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...'. תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שעשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? רן לוי 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, פיזיקה, מתמטיקה, ביולוגיה, מדעי המחשב, סייבר ובינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 שלום וברוכים הבאים ל'עושים היסטוריה', פרק 333: ההיסטוריה הסודית של האנטיביוטיקה. סיפור גילויו של הפניצילין, האנטיביוטיקה הראשונה, הוא אחד הסיפורים המפורסמים ביותר בתולדות הרפואה והמדע. קל להבין מדוע הוא כל כך מוכר - אחרי הכל, הוא נשמע קצת כמו סיפור מהאגדות. אלכסנדר פלמינג, כימאי סקוטי, בחר לעבוד בבית החולים 'סיינט מרי' שבלונדון בעיקר בגלל שהייתה שם בריכה והוא אהב מאוד לשחות. בשנת 1928 יצא לחופשת הקיץ ושכח את חלון המעבדה שלו פתוח. נבג של פטרייה חדר דרך החלון ונחת הישר לצלוחית ועליה תרבית חיידקים. פלמינג חזר מהחופשה, הבחין בצלוחית וגילה שכל החיידקים שהיו סביב הנבג מתו. הוא חקר את הפטרייה, בודד את החומר שהיא הפרישה - פניצילין - ובכך גילה תרופה חדשה שפתחה עידן חדש בדברי ימי האנושות והצילה את חייהם של מיליוני בני אדם. פלמינג בר המזל זכה בפרס נובל והפך לסינדרלה מודרנית. רן לוי 05:46 מוזיקה מלווה אותנו תמיד. מבחינתי, למוזיקה יש תפקיד אדיר בחיים. בדיוק עבורכם, אוהבי המוזיקה, יש את Yandex Music, אפליקציית המוזיקה פורצת הדרך שנועדה לעזור לכם למלא את הרגעים הקטנים של החיים במוזיקה. יאנדקס מיוזיק היא חלק מחבילת Yandex Plus, מנוי ייחודי ומתקדם הכולל אחסון בענן ומשלוחים דרך Yango. והכל במחיר של עשרה שקלים בחודש. חפשו את יאנדקס בכל חנויות האפליקציות והירשמו ליאנדקס פלוס. רן לוי 07:10 הצעד הראשון בדרך אל האנטיביוטיקה היה, כמה שזה נשמע מוזר, לגלות את הצורך בה. לואי פסטר החל את הקריירה שלו ככימאי, אך נמשך אל הביולוגיה ובפרט אל תהליכי תסיסה וריקבון. פסטר האמין שהריקבון נוצר כתוצאה מפעילות חיידקים. הוא חקר מחלה שפגעה בתולעי המשי בצרפת בשנת 1865 והצליח להציל את התעשייה על ידי הפרדה בין התולעים החולות לבריאות. עבודתו של פסטר גרמה למדענים להבין את חשיבות החיידקים כמחוללי מחלות. החוקרים חיפשו אחר 'קליע הקסם', Magic Bullet, תרופה שתפגע בחיידקים מבלי להזיק לאדם. פטריית הפניציליום תוארה לראשונה ב-1809, ושימשה לטיפול בפצעים עוד קודם לכן. פול ארליך גילה ב-1909 את ה'סלברסן' נגד עגבת. ב-1932 גרהרד דומאק גילה את ה'פרונטוסיל'. פריצת הדרך המרכזית הגיעה כשחוקרים הבינו את המנגנון שבו האנטיביוטיקה פוגעת בדופן תא החיידק. רן לוי 26:59 כשפרץ וירוס הקורונה לחיינו בתחילת השנה, הוא תפס את כולנו לא מוכנים. לסונוביה כבר היו מאחוריה שבע שנות ניסיון בפיתוח של טקסטיל אנטי-בקטריאלי ואנטי-פטרייתי בטכנולוגיה ננומטרית. בתוך זמן קצר מאוד הצליחו חוקריה של סונוביה ליישם את הטכנולוגיה גם במסכת פנים. כך באה לעולם ה-Sonomask, מסכת פנים רב-פעמית השומרת על יעילותה כנגד וירוס הקורונה גם לאחר עשרות כביסות. לפרטים נוספים בקרו באתר החברה sonoviatech.com. רן לוי 28:03 אלכסנדר פלמינג חקר את פטריית הפניציליום ב-1928, אך לא הצליח להפיק ממנה כמויות מסחריות. הווארד פלורי ובוריס צ'יין מאוניברסיטת אוקספורד המשיכו את מחקרו ב-1939. המקרה של השוטר אלברט אלכסנדר ב-1941 הדגים את כוחה של התרופה אך גם את המחסור בה. במהלך מלחמת העולם השנייה, ממשלות ארה"ב ובריטניה השקיעו הון בייצור המוני. ב-1944 היו כבר שתי מיליון מנות, וב-1945 מעל 640 מיליארד מנות. פלמינג, פלורי וצ'יין זכו בנובל משותף ב-1945. אולם, כבר אז פלמינג הזהיר מפני עמידות חיידקים. כיום, הופעת 'חיידקי על' כמו אלו המייצרים את האנזים NDM-1 מאיימת להחזיר אותנו לעולם ללא אנטיביוטיקה יעילה. ההמלצה העיקרית היא פשוטה: שטפו ידיים במים וסבון. יובל דרור 48:42 ברוכים הבאים לנקודה.איי-אל, הפודקאסט של איגוד האינטרנט הישראלי שינסה לעזור לנו להבין מהן השפעות העומק של האינטרנט על החברה, הכלכלה, הפוליטיקה והתרבות. אני דוקטור יובל דרור, ואני אהיה בעמדת המראיין. מי קובע את הכללים? הממשלה? האזרחים? תאגידים דיגיטליים? נשתמע בקרוב. רן לוי 50:23 אז מה חדש ברשת עושים היסטוריה? קודם כל המלצה חמה על פרקים של 'כשבגרוש היה חור' של רועי גרון, 'התשובה' של דורון פישלר על המטמון של קפטן דרייק, ו'עושים תנ"ך' על ספר יונה. ב'עושים תמוות' אלי ליפשטיין מספר על ניתוח גופתו של יצחק רבין. ולסיום 'עושים ברדק' מארחת את שני גולדשטיין. כל הפודקאסטים שלנו זמינים באפליקציית עושים היסטוריה באנדרואיד ובאתר שלנו. תודה לגיא בן נון, איתמר סוויסה ובן אור הברי על ההפקה. אני רן לוי, נשתמע בפרק הבא.
        ]]></content:encoded>
    </item>
    
    <item>
        <title>[עושים היסטוריה] 334: כבל הטלגרף הטרנס-אטלנטי, חלק א'</title>
        <link>https://mat-mo.github.io/podtext/episodes/vshym-hystvryh/vshym-hystvryh-334-kbl-htlgrp-htrns-tlnty-khlq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-334-kbl-htlgrp-htrns-tlnty-khlq.html</guid>
        <pubDate>22 בנובמבר 2020</pubDate>
        <description>Transcript for [עושים היסטוריה] 334: כבל הטלגרף הטרנס-אטלנטי, חלק א' from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 335: כבל הטלגרף הטרנס-אטלנטי הראשון, חלק ב'</title>
        <link>https://mat-mo.github.io/podtext/episodes/vshym-hystvryh/vshym-hystvryh-335-kbl-htlgrp-htrns-tlnty-hrshvn-khlq-b.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-335-kbl-htlgrp-htrns-tlnty-hrshvn-khlq-b.html</guid>
        <pubDate>22 בנובמבר 2020</pubDate>
        <description>Transcript for [עושים היסטוריה] 335: כבל הטלגרף הטרנס-אטלנטי הראשון, חלק ב' from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] מארחת: טיפולים נפשיים באמצעות סמים פסיכדליים - ד"ר קרן צרפתי</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-typvlym-npshyym-bmts-vt-smym-psykdlyym-d-r-qrn-tsrpty.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-typvlym-npshyym-bmts-vt-smym-psykdlyym-d-r-qrn-tsrpty.html</guid>
        <pubDate>30 בנובמבר 2020</pubDate>
        <description>Transcript for [עושים היסטוריה] מארחת: טיפולים נפשיים באמצעות סמים פסיכדליים - ד"ר קרן צרפתי from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין "רגע, אבל אם הוא עשה ככה..." תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריין 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים "נבחרות ישראל במדעים", בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה מהרצפה, והפעם טיפולים נפשיים באמצעות סמים פסיכדליים עם דוקטור קרן צרפתי. רשת עושים היסטוריה. עושים היסטוריה עם רן לוי. רן לוי 03:00 שלום. השבוע התבשרנו כי הממשלה אישרה שתי הצעות חוק להסדרת שוק הקנאביס בישראל, והחוקים צפויים לעבור את אישור הכנסת בקרוב. עושה רושם שהמהלך הזה לא התרחש בוואקום. הוא חלק ממגמה ברורה בעולם המערבי של אי-הפללה של השימוש בסמים קלים. כחלק מהתזוזה הטקטונית הזאת, גם סמים אחרים שעד היום היו אסורים לשימוש עוברים תהליך של אבולוציה מחודשת לגבי המסוכנות שלהם והתועלת הרפואית הפוטנציאלית שלהם. בפרק הזה אנחנו נתמקד בסם אחד מסוים שעובר תהליך שכזה בשנים האחרונות, ה-MDMA, או אקסטזי בשם הרחוב שלו. האורחת שלי לפרק היא דוקטור קרן צרפתי, שאציג אותך מיד, ותודה מיוחדת ליהב ארז שחיברה בינינו. אתם מוזמנים להאזין לפודקאסט של יהב שעוסק כולו בסוגיות שקשורות לסמים פסיכדליים, ושמו "תודעה רבה". מילה אחת לפני שנתחיל בפרק. סמים זה לא צחוק. למרות שהטון של השיחה ביני ובין דוקטור צרפתי הוא חיובי, והשיחה עוסקת בעיקר בפוטנציאל החיובי של ה-MDMA, אל תשכחו שהשימוש בסמים ובמיוחד כשהוא אינו תחת פיקוח רפואי עשוי להיות מסוכן ואפילו מסוכן מאוד. אם אחרי שתאזינו לשיחה הזאת אתם מרגישים של-MDMA יש פוטנציאל טיפולי גם בחיים האישיים שלכם, אל תנסו אותו בעצמכם. פנו לדוקטור צרפתי או למומחה אחר לייעוץ מקצועי. זה הכל. האזנה נעימה. קריין 05:01 תרצו או לא, אוכל במשלוח הוא אחד הדברים הכי מדוברים בשנה האחרונה, ולא רק אצלנו. בפורטוגל למשל אוהבים להזמין המון המון בשר, מדינה של קרניבורים אפשר להגיד. בבולגריה אוהבים הרבה פסטה, והולנד היא בכלל מדינה של נשנושים. איך אפשר לדעת את כל הדברים האלה? זה חלק מהדברים שאתה יודע כשאתה עובד בצוות הפיתוח המרכזי של Just Eat Takeaway. אגב ישראל היא גם כן קרניבורית לא קטנה, אבל אצלנו מזמינים גם הרבה סלטים וירקות טריים. Just Eat Takeaway היא אחת החברות המובילות בעולם בתחום העולה של משלוחי אוכל, עם פריסה של 23 מדינות ומעל 200,000 מסעדות. כעת, לאחר שרכשה את תן ביס הישראלית, Just Eat Takeaway הקימה בתל אביב מרכז פיתוח חדש אשר יהווה את חוד החנית של הפיתוח הטכנולוגי של החברה. לשם Just Eat Takeaway מגייסת מנהלי צוותים במגוון תחומים. בקרו באתר הבית שלנו, osimhistoria.com, לחצו על הבאנר של Just Eat Takeaway ושלחו קורות חיים עוד היום. ושיהיה בתיאבון. רן לוי 06:21 שלום לדוקטור קרן צרפתי. אציג אותך בפני המאזינים שלנו. תואר שני בפסיכולוגיה סומטית, גוף ונפש, ודוקטורט בפסיכולוגיית מזרח ומערב. מייסדת שותפה של מכון הקומי בישראל, מנהלת שיתופי הפעולה של ארגון MAPS, הארגון למחקרים ולימודים מולטי-דיסציפלינריים של סמים פסיכדליים, ולבסוף חוקרת במחקר הבודק את השפעת התרפיה המבוססת MDMA על פגועי טראומה, PTSD, שאנחנו נסוחח על המחקר הזה בהרחבה בהמשך השיחה שלנו. אז קרן, תודה רבה שהצטרפת לשיחה איתי. קרן צרפתי 06:56 בשמחה רבה. רן לוי 06:58 אז אני ארצה להתחיל דווקא ברמה הכי גבוהה של הדיון שלנו. הסמים הפסיכדליים שאנחנו מדברים עליהם, סליחה, שאת מתעסקת בהם, MDMA, LSD, פטריות הזיה וכדומה הם מה שהיינו קוראים להם סמים משני תודעה. מה זה בעצם לשנות תודעה? מהי תודעה בהקשר הזה? קרן צרפתי 07:26 תדע, אנחנו רגילים לתפוס את עצמנו ולתפוס את העולם דרך איזושהי פרספקטיבה מסוימת, שכוללת את החושים שלנו, את המחשבות, את הרגשות, את התחושות הפיזיות, הרמה האנרגטית של הגוף, עולם פיזיולוגי מסוים, כן? כל המאפיינים שלנו בעצם בתור בני אנוש, בנות אנוש. ובעצם מה שעושים חומרים משני תודעה זה שהם משנים את אמצעי הידע האלה. אנחנו בדרך כלל יודעים את עצמנו, את האחרות, את האחרים ואת העולם דרך כל אלו שהזכרתי, ובעצם חומרים כאלה הם משנים את האמצעים שבהם אנחנו חווים את עצמנו ואת האחרות והאחרים ואת העולם. אז החומרים האלה מה שהם יוצרים, הם יוצרים חוויה זמנית שבה הקוגניציה שלנו משתנה, העולם הרגשי שלנו משתנה, הצורה שבה אנחנו תופסים את המציאות משתנה מכל מיני צורות, הגוף שלנו משתנה, החוויה הסובייקטיבית שלו, גם כמובן המדדים הפיזיולוגיים משתנים. אז בעצם לאיזשהו זמן מוגבל אנחנו מקבלים את ההזדמנות המיוחדת לחוות ולדעת את העולם ואת עצמנו מאמצעי ידע אחרים מאלו שרגילים להם. המוח שלנו מאוד מאוד משתנה, הקשרים שלו משתנים, נוצרים המון קשרים חדשים שלא קיימים בלי החומר. ולכן התודעה במובן הזה, אותה חוויה יודעת הייתי אומרת שהיא גם של עצמי אבל היא גם מעבר לעצמי, כן, אני יכולה לחוות גם דברים שהם מחוץ למי שאני, משתנה. היא מתרחבת, היא מעמיקה, היא מתגמשת. זה גם אני אגיד שהשאלה שלך זאת שאלה מסתורית, מה זאת תודעה. יענו עליה בכל מיני דרכים, אין תשובה אחת נכונה. נכון? משהו מסתורי במרחב שבו אנחנו יודעים, יודעים את עצמנו, יודעים את האחרות האחרים ואת העולם. רן לוי 09:20 זה בהחלט מוביל אותי לשאלה הבאה שכל המונחים שהשתמשת בהם ומונחים שאנחנו רגילים לשמוע כשמדברים על סמים משני תודעה כמו הגברת הקישוריות במוח והגברה של אולי גמישות מחשבתית וכדומה. עד כמה מדע מודרני יודע באמת להעריך ברמת הפיזיולוגיה של המוח מה באמת קורה לנו כשאנחנו משתמשים בסמים פסיכדליים? קרן צרפתי 09:47 אז יש יותר ויותר מחקרים. גם היו מחקרים בשנות החמישים, ככה מחקרי נוירוסיינס מוח, וגם בטח ובטח בשנים האחרונות שבהן יש רנסנס של מחקר פסיכדלי, ויש הרבה אמצעי בדיקה כמו fMRI ועוד כל מיני ככה אמצעי בדיקה של המוח שלא היו בעבר. אז אפשר לגלות כל מיני דברים. אז מדברים על כל מיני רצפטורים ויש בהחלט ידע שהולך ונחשף. אבל אם אתה שואל אותי, זה קצה הקרחון, כן? אנחנו לא באמת יודעים מה קורה שם. רן לוי 10:18 נגיד בין אחת אנחנו לא יודעים כלום על מה שעושים סמים פסיכדליים למוח, לבין עשר אנחנו מבינים את המנגנונים האלה בצורה מושלמת, איפה לדעתך אנחנו נמצאים היום? קרן צרפתי 10:32 אני אתן לך רגע קונטקסט לבין אחת לעשר הזה. אני אקח אותך רגע בזום אאוט ואני אגיד השאלה שלך קודם כל בוא נשים אותה בקונטקסט יותר רחב: מה אנחנו בכלל יודעים על המוח לפני שאנחנו יודעים מה פסיכדליה עושה למוח? והתשובה שבין אפס לעשר היא נוטה בעיני לסביבות האחד. אנחנו כל כך הרבה לא יודעים על המוח, וזה דבר שכל חוקר מוח אני דרך אגב ממש לא חוקרת מוח, אבל כל חוקרת מוח תגיד לך שאנחנו יודעים מעט מאוד. ולכן התשובה השנייה לגבי מה אנחנו יודעים על פסיכדליה, אם אנחנו לא יודעים את המוח בצורה עמוקה ומלאה, איך אנחנו יכולים לדעת מה פסיכדליה עושה למוח? אז אנחנו ממש ממש כמו שאמרת בקצה הקרחון. אבל מה שתיארת בעצם על הרחבת התודעה נשמע על פניו כהזדמנות מדהימה של אדם לחוות משהו שונה ולצמוח מהחוויה הזאת. אבל בעולם המערבי יש התנגדות סוחפת לסמים פסיכדליים, זאת אומרת מחוץ לחוק ובמידה מסוימת עושים להם אפילו דמוניזציה בצורות כאלה ואחרות. למה לפי דעתך מאין מגיעה ההתנגדות הזאת? קרן צרפתי 11:43 אני חתונה שאני חושבת שההתנגדות כל כך גורפת הזאתי היא מאוד השתנתה. זאת אומרת אני לא חושבת שהקביעה הזאת נכונה באותה מידה לשנים האחרונות. אבל אבל אני בהחלט מסכימה, החומרים האלה הם לא חוקיים, ואני חושבת שהסיבה היא ככה רב-ממדית, כמו כל דבר שקשור בפסיכדליה, כן? אחד, הפריחה של החומרים האלה במערב בעצם קרתה בשנות השישים, ויחד עם הפריחה הגדולה של שימוש בחומרים גם השתמשו בעוד חומרים שהם סמים שהם לא חומרים פסיכדליים, סמים שהם הרבה יותר מסוכנים, למשל הרואין, כן? חומרים שהם פיזית מאוד מסוכנים, הם מאוד ממכרים. רוב החומרים הפסיכדליים, חומרים שיודעים איך להשתמש בהם בצורה בטוחה מאוד הם לא חומרים ממכרים. זאת אומרת אנחנו מדברים בעצם על איזושהי תת קבוצה של מה שנקרא סמים, שאני פחות אוהבת את השם הזה בהקשר של חומרים משני מעמיקי או מרחיבי תודעה, כי באמת זה משייך את החומרים האלה לעולם הסמים המסוכנים היותר רגיל, ובעיני זה שני סוגים שונים של חומרים. כי באמת עם הפסיכדליה אנחנו יודעים לעבוד בצורה בטוחה, מועילה, ובעלת פוטנציאל להתמרה של כל מיני תופעות קשות שנרחיב עליהן בהמשך. אבל אני חושבת שאחת הסיבות זה החיבור הזה. יש באמת חומרים שהם חומרים סמים מסוכנים שכדאי להתרחק מהם נקודה. סיבה שנייה הייתה פתיחה מאוד גדולה בשנות החמישים, שנות השישים, לתוך שנות השבעים, שבעצם הפחידה הרבה מהתנועות היותר מיינסטרימיות, כן? וכל התנועה של חופש וההיפים אנטי המלחמות השונות, ספציפית וייטנאם, אהבה חופשית, מי ישמע אוי ואבוי לנו ועוד כהנה וכהנה, בעצם זה הרתיע הרבה מהממסד האמריקאי בזמנו. ושוב פעם בשילוב ככה של חיבור לא נכון בעיני בין החומרים המרחיבי מעמיקי תודעה לסמים באמת מסוכנים נוצר נוצרה איזושהי דמוניזציה שהיא לא מדויקת ככה לזרוק את התינוק עם המים. ואני רוצה להגיד ולהיות מאוד ברורה ששימוש לא מדויק ולא מושכל בחומרים מרחיבי תודעה הוא יכול להיות מסוכן. צריך לבוא לזה בזהירות ובדיוק ומתוך תבונה. רן לוי 14:11 באיזה מובן מסוכן? זאת אומרת אני יודע שאי אפשר לקבל overdose על LSD למשל, אבל מה כן הסכנות? קרן צרפתי 14:19 קודם כל זה נורא תלוי בחומר. יש חומרים שכן אפשר לקבל overdose מהם, אני לא אכנס לזה יותר מדי. אני אגיד יש חומרים המושג הזה חומרים פסיכדליים הוא מושג רחב והוא מורכב מהרבה חומרים ולכל חומר יש את היתרונות והחסרונות שלו, את הסיכונים גם הפיזיולוגיים שלו. למשל סתם, MDMA לא טוב לחולה לב, הוא יכול להיות מאוד מסוכן עבורם. וגם אז יש כל מיני מדדים פיזיולוגיים שצריך ככה לעשות איזושהי סינון בדיקה של למי כן זה מתאים ולמי לא מתאים. ויש פשוט שימוש לא מדויק, למשל MDMA שאנחנו יותר ויותר רואים שהוא חומר שכשהוא משולב בפסיכותרפיה, ושים לב מה אני אומרת, כשהוא משולב בפסיכותרפיה שהוא חלק מטיפול פסיכותרפויטי שבמהלך הנטילה וההשפעה של החומר אנחנו עושים פסיכותרפיה, כן? אנחנו יודעים היום או מתקרבים לידיעה ככה ברורה יותר, אנחנו באמצע המחקר, אבל עדיין, שהוא מצוין לעבודה עם פגיעה טראומטית חריפה. אם אדם עם פגיעה טראומטית חריפה יקבל MDMA במסיבת טראנס ותעלה לו הפגיעה הטראומטית ולא יהיו זוג תרפיסטים מוכשר לעניין הזה כדי לעבד איתו את הפגיעה הזאת שעולה, זה יכול להזיק לו. זאת אומרת שיש עולם מורכב של עם מי, עם מי לא, איך כן, איך לא. שלא לדבר על זה שהרבה פעמים במסיבות חומרים הם לא באמת החומרים שאומרים לנו שהם. נמכרים חומרים באצטלה של MDMA אבל זה בעצם לא. רן לוי 15:53 אז אני שומע מהסאבטקסט שאת אומרת בעצם שאולי לא כדאי להפוך את החומרים האלה לחוקיים בצורה גורפת, הם עדיין דורשים מומחה פיקוח של מומחה? קרן צרפתי 16:09 תראה זאת שאלה מאוד מאוד מעניינת. למה? אני אתחיל אולי מהסוף. אני חושבת שכחברה התודעה שלנו כחברה מערבית עוד לא לגמרי שם. אני גם לא חושבת שאנחנו מאוד מאוד רחוקים משם, אבל אנחנו לא בדיוק שם. הפחד עוד גדול, השאלות אנחנו עדיין במהלכם של מחקרים אפשר לחכות עם זה ובעיני כדאי. אבל אני כן אשים כאן שאלה סכין חד מסוכן הוא צריך להיות חוקי או לא? רן לוי 16:38 שאלה יפה. קרן צרפתי 16:41 נכון? שאלה יפה. אני חושבת שפסיכדליה בסופו של דבר זה ככה זאת שאלת הסכין. האם אנחנו רוצים שזה יהיה זמין לכולנו או לא? כי בפסיכדליה צריך לדעת להשתמש גם בסכין. אפשר לגרום איתו נזק חמור ואפילו מוות, ואפשר להשתמש בו לניתוחים עדינים מצילי חיים או להכנת ארוחת גורמה, כן? אז אני חושבת שכרגע, כרגע רמת הידע שלנו של המיינסטרים על איך משתמשים בפסיכדליה היא עוד בבדיקה, היא עוד בשאלות, היא בחקירת עומק יפהפייה. וכדאי לחכות שהידע הזה ככה יגיע ושנלמד יותר. צריך הרבה חינוך, הרבה psychoeducation על איך להשתמש ואיך לא, כמו שיש לנו עם סכין, כן? זאת יותר התפיסה שלי, אבל אני לא חושבת שזה זמן טוב כרגע להגיד כל הפסיכדליה צריכה להיות חוקית. אני לא חושבת שזה נכון במקום שבו אנחנו נמצאים מבחינת הכרות, חינוך וכו' וכו'. רן לוי 17:33 אולי קצת למישור הטיפה יותר אישי. אני מניח שכחלק מהחוויות האישיות שלך התנסית בחומרים כאלה ואחרים גם במסגרת אני מניח במקומות שביקרת בהם ברחבי העולם. ספרי לנו קצת על החוויה של שימוש בחומרים כאלה, החוויה האישית שלך. איך זה איך מרגיש טריפ כזה? קרן צרפתי 17:58 זאת שאלה שגם היא מסתורית, כי כל מה שאתה קורא טריפ או מסע, כן? כל מסע שבו מתנסים בחומר היא מאוד תלויה באיזה חומר אתה משתמש ובסט ובסטינג שלו, שאלו מושגים מאוד ככה נפוצים ועמוקים מהותיים בעולם של הפסיכדליה. רן לוי 18:18 תסבירי לנו קצת סט וסטינג. קרן צרפתי 18:21 אוקיי, אז הסט זה המיינדסט, הכוונה, כן? איזו כוונה אנחנו ככה מניחים? איזו כוונה הנחתי כשאני עברתי מסע עם פטריות, כן? תכף אני גם אספר לך איפה ואיזה כיף זה לעשות את זה חוקי במקום מסוים במקסיקו, אבל וכמה נכון זה לעשות את זה בצורה חוקית. אבל הכוונה הכוונה הזאת של מה אני רוצה ללמוד, איך אני רוצה לחקור, איזו חוויה אני רוצה להזמין או כמה אני מתמסרת לחוויה שעולה גם אם זה לא נראה לי מה שהזמנתי. אז זה הסט. והסטינג זה יותר באמת המקום שהוא בטוח, שהוא שקט, שהוא בעצם מזמין חקירה פנימית. כי העבודה הפסיכדלית עמוקה שמביאה איתה ריפוי וגדילה, ריפוי של פגיעות וגדילה למי שאנחנו היא בעצם מבקשת התבוננות פנימה. שאותם אמצעי ידע שהזכרנו בתחילת השיחה שלנו, אותה משקפת טובה שמשתנה ומתגמשת תכוון פנימה אל מי שאני, אל העולם הפנימי. ופה אפשר לפגוש כל מיני גם מקומות מוגבלים ולעבוד איתם, וגם מקומות מופלאים ולתת להם ככה להיות יותר מוכרים ויותר חלק. אז אני יכולה להגיד באופן אישי שהמסעות המשמעותיים שלי ככה הם מסעות שערכתי במקסיקו בכפר קטן שנקרא וואוטלה במחוז וואחאקה, ששם המסורת של עבודה עם הפטריות נשמרה מזה אלפי שנים. ועבדתי ככה עם איך נקרא לה מורה או שמאנית, היא לא תקרא לעצמה ככה, גם זו מסורת שמצד אחד מסורת של המזאטק ומצד שני גם מאוד מאוד קתולית. שילוב מעניין שהספרדים הביאו איתם את הנצרות הקתולית והשבטים שם הקהילות שם באו מתוך המזאטק ועוד. אז אני יכולה להגיד שבשבילי החוויות המשמעותיות היו שפגשתי חלקים בתוכי כמו פחדים או כמו כיווצים, מקומות שככה יותר היו בצל מבחינתי, הייתי פחות ערה להם. אז ככה היה מעניין לפגוש אותם וגם ככה איזה משהו אקזיסטנציאלי בעצם ככה לפגוש את עצמי לא רק כקרן אינדיבידואלית שחיה עם המחשבות שלה, הרגשות שלה, הגוף שלה, הסיפור שלה, מאיפה היא באה אליה, כככה מישהי שהיא חלק ממשהו גדול יותר, כן? גם מהאנושות וגם מהפלאנט מכדור הארץ וגם מרבדים שונים של הרוח הייתי אומרת ככה איזושהי איזשהו כוח שהוא גדול יותר מהאינדיבידואל. אלו היו המקומות שלי היה משמעותי לפגוש. רן לוי 21:05 מה שאת מתארת, החיבור הזה למשהו גדול יותר, מזכיר לי מאוד מונח שקראתי עליו בשם מות האגו, Ego death בלעז. זה מה שאת מה שאת מתארת זה באמת מה שאני מכוון אליו ומה זה בכלל מות האגו בואי ספרי לנו אם כבר. קרן צרפתי 21:26 אתה יודע, רובנו בחברה המערבית חיים וחיות בהזדהות עם מי שאנחנו בגוף נפש הזה. קרן שכביכול למדתי להיות היא קרן שזה הגוף שלה וככה היא מתלבשת וזה מה היא עשתה בחיים וזאת אמא שלה וזה אבא שלה וזה הסיפור חיים שלה וככה אני מרגישה וזה מה אני חושבת. ובעצם מה שעבודה פסיכדלית מדויקת ועמוקה מלמדת אותנו שאנחנו הרבה מעבר. ההזדהות שלנו ההזדהות התודעתית אנחנו חוזרים כאן לעניין של תודעה, אבל ההזדהות התודעתית של מי שאני הנוכחות שלי מתחילה להדהד גם עם הגוף נפש של מי שאני, זה על הכיפאק, כן? אבל זה חלק אחד, זה חלק אחד. ובעצם מה שעבודה פסיכדלית יקרת ערך עושה היא שהיא מאפשרת איזושהי התמוססות של המקום הזה, לא היעלמות שלו. אני לא חושבת שזה מות האגו, הייתי אומרת שזה איזושהי התמוססות שלו למקום שיותר מותאם למקום הראוי, כן? שזה טוב מאוד שיש לי את הגוף הנפלא הזה שנושא אותי ממקום למקום ויוצר איזה בית ככה למי שאני וזה יופי שאני יכולה לחשוב ולתכנן ולהתארגן ונפלא שאני יכולה להיזכר בדברים שקרו לי והזהות המשפחתית או הכל דברים נפלאים אבל הם פשוט חלק, הם חלק אחד מעולם תודעתי רחב יותר שאני חלק ממנו או הוא אני אני הוא שקשור באמת למהעבר לאני. רן לוי 22:53 זה נשמע כאילו עברת חוויה מאוד עמוקה בתהליך הזה. את מרגישה שקרן שנכנסה למסע הזה יצאה ממנו שונה? קרן צרפתי 23:04 אני לא הייתי מגדירה את זה כל כך בלפני ואחרי ואני גם לא כל כך מרגישה שזאת חוויה אחת. אתה יודע, זה ככה גם אני אגיד שזה מסע מאוד אישי כל אחד ככה בא אליו מהמקומות שמהם הוא בא ולמקומות. אבל בגדול אני מרגישה שזה נכון לגבי ועוד המון אנשים שמתנסים במסע מחויב של חקירה פנימית עם פסיכדליה או בלי, כן? זה לאו דווקא תרגול הבודהיסטי מציע דברים דומים, זאת אומרת יש המון המון המון אפשרויות. תרגול בודהיסטי הוא רק דוגמה אחת נוספת. כל אלו הם כלי ידע וכלי חקירה של מי אני. ומי אני ומה זה האגו שלי ומה זו התודעה הרחבה יותר שלי ומה זו ההוויה שלי, כן? ואנחנו יכולים אני חושבת שהכלים הפסיכדליים הם נפלאים. אני בהחלט לא חושבת שהם היחידים, אני גם לא חושבת שמתאימים לכל אחד אבל הם מתאימים להרבה. כשזה נעשה בצורה מדויקת ומוכלת ועם טיפול טוב שמלווה מכין וכן, אני חושבת שהחקירה הזאת והלמידה הזאת והמחויבות לחקירה והלמידה הזאת מאפשרת בעצם התרחבות וגדילה להייתי אומרת הווית חיים רחבה. רן לוי 24:20 חווית רגעים יותר אפלים במהלך המסע? קרן צרפתי 24:23 בוודאי ובוודאי. בוודאי ובוודאי. אתה יודע, לפעמים יש ככה איזה בדיחה כזאת על נשים בלידה ששוכחים את הכאב כי הילד והחיים אתה יודע, כזה מין פלא כזה ללדת. זאת אומרת אתה לא יודע, אבל אני אספר לך. רן לוי 24:39 אני יודע שאני ראיתי את אשתי מהצד שלוש פעמים, אחרי הפעם הראשונה כבר האמנתי שיותר היא לא תעשה בחיים ילדים. אבל כנראה שכמו שאמרת, שוכחים. קרן צרפתי 24:51 בדיוק. אז אותו דבר בלידה לא לכולם, אבל יש הרבה פעמים רגעים שאת אומרת אני לא יכולה, אני לא אעשה את זה עוד פעם. אז אותו דבר מבחינתי יש לפעמים מסעות, עוד פעם אני מאוד הקונטקסט במקסיקו הוא מאוד מדויק בעיני כי באמת העבודה שם היא חוקית. אז מסעות שאני אומרת רגע למה עשיתי את זה עוד פעם? עוד פעם לפגוש את הסיפורי ילדות הקשים ועוד פעם את הצל ועוד פעם את הפחד ועוד פעם את הזה ועוד פעם כל מיני. רן לוי 25:15 לא רגע, תרחיבי טיפה על החוויה, זאת אומרת מה הרגשת? פחד ממשהו או מה? קרן צרפתי 25:21 סטן גרוף, סטן גרוף אמר שהחוויה הפסיכדלית היא כמו היא המהפכה שהיא עשתה שכמו שהמיקרוסקופ הומצא והגדיל לנו את כל ה כן? אז זה בעצם מיקרוסקופ של הנפש. את כל דבר וכולנו בני אנוש אני בטח מכירה פחד, כעס, קנאה, שנאה, תזרוק עוד דברים, מה עוד? כל העולם הזה של קושי ושל סבל ו כן? אז כמו שהחוויה הפסיכדלית מגדילה את האור ואת היופי ואת ההוויה ככה העמוקה והאינסופית היא גם מגדילה את היא לא הכל שם, השלם של מי שאנחנו, כן? אז זו בהחלט חוויה שיכולה להיות מאוד מאוד מאוד קשה, מפרקת, אינטנסיבית. לחוות בצורה ככה של זום אין את הקושי. אספר לך סתם דוגמה יותר קונקרטית שככה לחוות מה זה לעבור מלחמה, כן? אבל בהארד קור של זה לאורך שעות. האדם פוגש אדם ומזיק לו מתוך אידיאולוגיה כזאת או אידיאולוגיה אחרת, מתוך צדק או אי צדק, לא משנה בכלל. הדבר הזה שאדם בא לאדם אחר ובא לפגוע בו, בא להורגו, כן? לחוות את החוויה הזאת בכל אחד מהצדדים. בצד הצודק ואז בצד הלא צודק ואז הצד הלא צודק שחושב שהוא צודק אל הצד הצודק ההוא שחושב שהוא לא כל הדבר הזה שהוא כל כך הרבה רעיונות, כן? ולחוות את זה. ולהבין את המשמעות של מלחמה. של כמה נזק וכמה קושי, כן? להבין את זה מבפנים לאורך כמה שעות. אז בוודאי ובוודאי שאנשים שחוו מלחמה, כן? יודעים את זה בצורות אחרות שהן לא פסיכדליות לצערי. אבל זו רק דוגמה אחת, זה לחוות כל מיני סוגים של פגיעות שסשן פסיכדלי יכול להזמין אותך לחוות. קריין 27:14 לך יש מזרן פנדה, לאשתך יש מזרן פנדה, אפילו לכלב שלך יש מזרן פנדה. ומה עם הילדים? להם לא מגיע? פנדה ג'וניור הוא המזרן לילדים ולנוער. הוא עשוי משתי שכבות נוחות, שכבת ויסקו ומתחתיה שכבת ספוג צפופה לתמיכה מרבית. ויותר מזה, יש לו גם שני צדדים שמתאימים לשלבים שונים בהתפתחות הילד: צד קשה לילדים עד גיל ארבע, וצד רך יותר לילדים מגיל ארבע ומעלה. פנדה ג'וניור עומד בכל דרישות תווי התקנים האמריקאי והישראלי, והוא אינו מכיל או פולט רעלים מסוכנים. יש לו גם כיסוי בד שניתן להסיר בקלות ולכבס במקרה של אתם יודעים, פספוסים פה ושם. ואם בטעות תירדמו עליו בעצמכם בזמן שאתם מרדימים את הילד, לא תרגישו בהבדל. בקרו בפנדה זי-זי-זי.סי.או.איי.אל, הזינו את קוד ההטבה osim (o-s-i-m) ותזכו ב-5% הנחה על הקנייה. פנדה זי-זי-זי.סי.או.איי.אל, שדרגו את השינה שלכם. רן לוי 28:23 השיחה עם דוקטור צרפתי עומדת להיכנס לעובי הקורה של טיפולים נפשיים באמצעות ה-MDMA, אז אני חושב שזה זמן טוב לתת לכם מעט רקע מסודר יותר על הסם הזה ועל ההיסטוריה שלו. ה-MDMA פותח ב-1912 על ידי חברת התרופות מרק, וכמו במקרה של ה-LSD, גם כאן מדובר היה בטעות. החוקרים של מרק חיפשו תרופה לעצירת דימומים וה-MDMA נתגלה כתוצר ביניים של תהליך הייצור של התרופה הזו. מרק רשמה פטנט על ה-MDMA אבל לא היה להם מה לעשות איתו במשך כמה עשרות שנים. בשנות ה-60 וה-70, עם עלייתה של תרבות ההיפים והפריחה של השימוש בסמים פסיכדליים כמו ה-LSD, הפסיכיאטרים גילו מחדש את ה-MDMA וכמה עשרות מהם השתמשו בו לטיפולים ניסיוניים. הפוטנציאל של ה-MDMA נראה מבטיח מאוד, מכיוון שמעבר ל"סתם" במירכאות תחושות נעימות של כיף, אושר וכדומה, הוא משרה על מי שמשתמש בו גם את היכולת לאמפתיה גדולה יותר ופתיחות שמעודדת את המטופל לשוחח בגילוי לב על זיכרונות טעונים ורגשות כלואים. בנוסף הם גילו של-MDMA יש יתרון מסוים על ה-LSD מכיוון שהוא לא גורם להזיות ויזואליות בעוצמה גבוהה, כך שקל יותר להתמקד בטיפול עצמו. כך תיאר אחד הפסיכיאטרים את השפעותיו הטיפוליות של ה-MDMA. ציטוט: "מקום ההשפעה של הסם הוא בעיקר בלב וברגשות. הוא אינו יוצר חזיונות או הזיות, אבל גורם להרגשה כללית של נינוחות. תחושות של פחד וחרדה נעלמות. אתה מרגיש שאתה יכול לבחון את המוטיבציות והפעולות שלך ושל אחרים באופן רגוע ואובייקטיבי יותר עם קבלה וחמלה. כתלות בחומר שעולה מהתת מודע, המטופל יכול להתמודד עם כל סיטואציה, מטראומות ילדות דרך חוסר ביטחון ועד רגשות מודחקים." סוף ציטוט. הנה לדוגמה קטע מתוך עדותה של מטופלת שעברה טיפול ב-MDMA בעקבות טראומה נפשית קשה שהיא חוותה. ציטוט: "לקחתי את זה מספר פעמים ובכל פעם הרגשתי קצת פחות מפוחדת. בפעם הראשונה הייתי מסוגלת להיישיר מבט אל החוויה הטראומטית שעברתי, לחזור אחורה ולהיזכר במה שקרה. כיוון שהתמודדתי עם זה במקום להדחיק את זה, הצלחתי להשתחרר לאט לאט מהאימה ששיתקה אותי. הסם סייע להחזיר לעצמי מידה כלשהי של שלווה ושקט נפשי ואפשר לי לחזור לחיים נורמליים." סוף ציטוט. בשנות ה-70 ה-LSD הוצא מחוץ לחוק. למרות שה-MDMA בשלב הזה היה עדיין חוקי, פסיכיאטרים רבים הבינו שזו רק שאלה של זמן עד שגם השימוש ב-MDMA ייאסר, ולכן למרות שכמה עשרות פסיכיאטרים בארצות הברית המשיכו לחקור אותו, מעט מאוד מחקרים מסודרים התפרסמו אודותיו בתוך רצון שלא למשוך אליהם תשומת לב. אבל זה לא ממש עזר להם. ב-1985 הוצא גם ה-MDMA מחוץ לחוק והמחקר הפסיכיאטרי בו הצטמצם עד לכמעט אפס. אבל השימוש ב-MDMA לא נעלם ואפילו להפך, הוא הפך לסם שכיח מאוד במסיבות וקיבל את השם אקסטזי. בשלב הזה נתגלו גם הצדדים הפחות נעימים של השימוש ב-MDMA. אחת התכונות השליליות הבולטות שלו היא שהוא פוגם ביכולת של הגוף לשמור על טמפרטורה קבועה. אם משלבים את התופעה הזו עם הריקודים והקפיצות של מסיבה, הוא עלול לגרום למכת חום מסוכנת. רוב האנשים שמתו בעקבות השימוש ב-MDMA נפלו קורבן למכת חום שכזו, או לסכנה של שתיית יתר של מים בעקבות הרצון להימנע ממכת חום. עוד תופעות לוואי שליליות של ה-MDMA הן עלייה בלחץ הדם, התקפי חרדה, התעלפויות, בעיות שינה, כאבי שרירים, בעיות שיניים ועוד, ובשימוש ממושך הוא יכול גם לגרום לדיכאון, לירידה ביכולת הקוגניטיבית, מחלות לב ותופעות נוספות. ה-MDMA הוא לא ממכר כמו סמים קשים, אבל הוא בהחלט יכול ליצור תלות פסיכולוגית אם משתמשים בו לאורך זמן. בואו נחזור לשיחה עם דוקטור קרן צרפתי ונגלה מה עושים המטפלים היום בעזרת ה-MDMA. רן לוי 33:14 אז זה באמת מביא אותנו למחקר המאוד מאוד מאוד מעניין שאת חלק ממנו. אני חושב שזה אולי שזה פוטנציאל אפילו באמת לשנות את המציאות בעתיד, ממש אחד הדברים הכי מרתקים שאני נתקלתי בהם בשנים האחרונות. ואנחנו מדברים על המחקר שבעצם משתמש ב-MDMA לטפל באנשים שהם פגועי PTSD, פגועי טראומה. אז בואי נתחיל בהתחלה בלנסות להבין מה קורה במוחו של אדם, עד כמה שאנחנו יודעים לומר כשהוא חווה טראומה כמו מה שתיארת, קרבות מלחמה, פציעות קשות, רגעים מאוד טראומטיים. אנחנו יודעים איך זה משפיע עלינו ברמה הפיזיולוגית? קרן צרפתי 33:56 כן, כן, אנחנו יודעים אילו אזורים מתעוררים יותר ואקטיביים יותר במוח. אנחנו יודעים איך זה משפיע על לחץ דם, על כל מיני ככה מחלות שונות ומשונות שמגיעות ביחד עם האבחנה הזאת, הפגיעה הזאת של PTSD. שאני אגיד שטראומה יש פגיעות טראומטיות בכל מיני ווליומים ו-PTSD זה הווליום הגבוה של פגיעה טראומטית. זה אומר סימפטומים קשים של דיכאון, חרדה, התקפי זעם, כאבים פיזיים. רן לוי 34:28 אנחנו יודעים למה יש בן אדם שחווה טראומה אבל לא יחווה בסוף PTSD, ובן אדם אחר שעל פניו נראה באותה רמה בסיסית כמוהו דווקא כן יחווה פגיעה כל כך קשה? קרן צרפתי 34:45 אנחנו לא יודעים בוודאות אבל יש כמה השערות שנבדקות במחקר שהן make sense כזה, כן? החוסן החוסן בעצם של האדם הוא מאוד מאוד משפיע, resilience. על הפגיעות לטראומה, לפגיעה טראומטית. והחוסן קשור גם למה עבר לנו בילדות, כמה הטראומה היא מוקדמת או מאוחרת, מרכיבים גנטיים, אישיותיים, זה עולם שלם, אני לא אכנס אליו יותר מדי. יש כל מיני השערות מעניינות והגיוניות גם. גם יש קשר לתגובה שלך באירוע, איזה תפקיד לקחת באירוע, כל מיני. רן לוי 35:20 אבל אנחנו לא יכולים לא נמצאים במצב שאנחנו יכולים לצפות אולי שבן אדם X יחווה ככה ובן אדם Y יחווה משהו אחר. קרן צרפתי 35:28 אנחנו דווקא כן. אנחנו דווקא כן. אנחנו יכולים לראות אנשים שהמאפיינים גם הגנטיים וגם עוד פעם אפשר לראות שאלות של באמת איזה סוג של התקשרות של attachment, האם היחסים בבית, המודל המודל של מערכות יחסים בבית שנבנה ונלמד הוא מודל בטוח או מודל פחות בטוח, כן? זה למשל דרך אחת לחשוב על זה. רן לוי 36:03 מעניין, זאת אומרת אפילו דברים שקרו לנו בילדות יכולים להשפיע על התגובה שלנו בעתיד. קרן צרפתי 36:08 על החוסן שלנו, נכון נכון נכון. אנחנו גם יכולים לראות למשל איזה סוג של תפקיד אנשים נוטים לקחת במצבים לא טראומטיים אבל הוא בעצם גם התפקיד שהם יכולים לקחת או יש סיכוי גבוה שהם ייקחו במצבים טראומטיים, למשל אנשים שהם יותר יזמים, יותר מנהיגים, אפשר לנחש אולי, וזה ניחוש שלא תמיד מוסכם, שהם ייקחו ככה תפקידים יותר כאלה גם בזמן טראומה ולפעמים זה מוריד את הסיכוי לפגיעה טראומטית. דוגמה אחת עוד לא מבוסס מחקרית בצורה ראויה אבל כבר יש ניצנים של אפשרויות טובות. רן לוי 36:45 אז המחקר שלכם אני ככה אגיד לסכם למאזינים, המחקר שלכם בעצם בודק את האפשרות שלטפל באנשים בעלי PTSD שעד היום הרפואה הקונבנציונלית לא הצליחה לתת להם פתרון תרופתי או פתרונות פסיכותרפויטיים כאלה ואחרים, ולנסות לטפל בהם באמצעות טיפול עם MDMA. תארי לנו איך נראה טיפול שכזה. קרן צרפתי 37:13 אוקיי, אז אני קודם כל אגיד שהמחקר הוא מחקר שבודק את ההשפעה של תרפיה, פסיכותרפיה משולבת MDMA. אז אנחנו לא בודקים MDMA, אנחנו בודקים את השילוב של פסיכותרפיה עם MDMA. וזה חוזר למה שאמרתי לך לפני כן, מה שאמרתי לכולנו לפני כן שצריך להיות שימוש מדויק, כן? כמו אותה סכין, אנחנו רוצים להשתמש נכון ב-MDMA כדי שהוא ייטיב. ובאמת אנחנו אספר לכם על הפרוטוקול של של MAPS. רן לוי 37:41 רק לפני זה, מהי פסיכותרפיה בכמה משפטים קצרים לטובת מי שפחות בקיא? קרן צרפתי 37:47 פסיכותרפיה זה תהליך פסיכולוגי שחוקר את החוויה הפנימית, את ההתנהגויות, את הדפוסים המחשבתיים, רגשיים, בודק מה באלו מגביל ומה באלו מרחיב ומטפל. רן לוי 38:00 זאת אומרת זו שיחה, נכון? שיחה עם המטפל. קרן צרפתי 38:03 פסיכולוג כן זה יכול להיות שיחה, המודל הקלאסי העתיק התבסס על שיחה והוא עדיין כאן חי ונושם. למשל השיטה שממנה אני מגיעה ואותה אני גם משלבת במחקרים, שיטת האקומי היא פסיכותרפיה שכמובן גם משלבת שיחה אבל היא פסיכותרפיה חווייתית שבעצם מתבססת על הקשבה למה קורה בחוויה הפנימית כשאנחנו מתקשרים. או אפילו עכשיו אני, אתה, המאזינים והמאזינות שלנו, הן מקשיבות ומקשיבים למילים ואנחנו בשיחה אבל יש גם חוויה פנימית. ככה אם אני אזמין אותם עכשיו לשים לב מה קורה פנימה זה רגע לשים לב מה קורה להם בזמן שהם מקשיבים לנו, בזמן שהן מקשיבות לנו. רגשות, דברים בגוף אולי, נעים להם או אולי דווקא מתעוררת התנגדות וזה לא משנה מה עולה, זה על הכיפאק. זאת התחלה של פסיכותרפיה חווייתית, של הקשבה במיינדפולנס בתשומת לב למה קורה לחוויה הפנימית שלי בזמן שאני מדברת או בזמן שאני נוכחת, לעומת רק שיחה. ואני חושבת שלפסיכותרפיה החווייתית שאנחנו גם כל הזמן בעצם מאפשרים במחקר של הפסיכותרפיה המשולבת ב-MDMA יש בעצם פוטנציאל התמרה מאוד גבוה. אני חושבת שזה הדבר הבא של פסיכותרפיה. רן לוי 39:22 מה ה-added value של ה-MDMA בתהליך הפסיכותרפי הזה? זאת אומרת במה מניסיונך אצל מטופל כשהוא מספר על החוויה שלו ללא MDMA ומתאר מה שהוא עבר שבגללה הוא קיבל את הטראומה, ועם MDMA, מה משתנה אצלו? קרן צרפתי 39:26 זאת שאלה מעולה והיא יושבת בבסיס המחקר. עוד אין לנו תשובות מדויקות אבל אני אתן לך את ההשערה שלי. מה אני חושבת שקורה. מה שקורה עם אנשים עם PTSD ופה באמת העולם של פסיכולוגיה סומטית של גוף נפש הוא מאוד משמעותי. כי טראומה היא בעצם פגיעה פיזיולוגית. בעצם מה קורה בטראומה? בטראומה יש אירוע טראומטי שהוא מסכן חיים, יכול להיות באמת מסכן חיים או לא, זה לא משנה, המערכת חוותה את האירוע כסכנת חיים. אז יש את האירוע הטראומטי, זה יכול להיות נחש שתוקף אותי ואני בטוחה שזהו אני מתה, והמערכת נכנסה לתגובה טראומטית. האזורים במוח, מערכת העצבים, כל הגוף נפש מתגייסים להתמודדות עם אירוע טראומטי. יכול להיות שנגלה אחרי זה שזה היה נחש לא ארסי או צעצוע, זה לא משנה. עדיין מבחינת המערכת זה אירוע סובייקטיבי של סכנה לחיים וזה מה שקובע לנו אם זה אירוע טראומטי או לא. אז אירוע טראומטי ואז יש תגובה טראומטית. מה שקורה עם התגובה הטראומטית היא מאוד מאוד בריאה, היא נפלאה, היא מתמודדת עם טראומה עם אירוע טראומטי, היא מאופיינת בלרוץ או בלהילחם או בלקפוא. אם המערכת מעריכה שהיא לא יכולה לברוח או לתקוף להילחם עדיף לה לקפוא כי אז לא מרגישים לא חווים את כל הקושי. מה שקורה בפגיעה טראומטית שפה PTSD, פגיעה טראומטית המערכת לא חוזרת לעצמה. אצל רוב האנשים המערכת תחזור לעצמה בגלל החוסן בגלל כל מיני. אצל האנשים שנשארים עם PTSD היא לא חוזרת לעצמה ואז הם נשארים תקועים באותה תגובה כאילו האירוע עדיין חי. האירוע נגמר כבר לא קיימת סכנה יותר, זהו הנחש הלך. אבל המערכת יודעת אנחנו יודעים את זה בראש אבל אנחנו לא יודעים את זה בחוויה, המערכת כל פעם שהיא רואה חבל זה נחש, כל פעם שיש איזו שריקה של קומקום הופ זה נחש. היא כל הזמן חיה כאילו עדיין יש אירוע טראומטי. הפגיעה הזאת היא מאוד מאוד קשה אם היא בלבל של PTSD עם סימפטומים מאוד גבוהים. למה? כי בעצם תחשוב שמערכת פיזיולוגית כל הזמן חיה בתחושה של סכנה הורמונים, חומרים, שרירים, כל הדבר הזה הוא בעצם באקטיבציה מאוד מאוד קשה. ויש המון רגשות שנשארו כלואים: כעסים, פחדים, יגון, תחושת אימה, המון המון דברים שנשארו כלואים והם לא משתחררים. חוויה מאוד קשה. בגלל שהחוויה הזאת כל כך קשה, המערכת באופן אוטומטי מתנתקת. אנשים לא יכולים להישאר נוכחים עם הפגיעה הטראומטית. זה נורא ואיום זה פשוט גיהינום עלי אדמות. כל זה כדי להגיד שבגלל שזה כזה גיהינום אי אפשר לעבד את זה בצורה מיטבית. הבנאדם לא שם כדי לעבד את זה הוא מתנתק. אנשים אומרים אנחנו לא כאן אנחנו מחוץ לגוף, הם לא בקשר עם המופע של הפגיעה הטראומטית ובצדק כי זה פשוט way too much. מה ה-MDMA עושה? ה-MDMA הוא בעצם יש לו פרופיל פרמקולוגי מאוד מאוד מורכב, אני לא אכנס אליו, אבל אני רק אגיד שהוא מגביר את הכמות של האוקסיטוצין הורמון האהבה, דופמין תחושה של סיפוק ומלאות, סרוטונין כל אותם חומרים שגורמים לנו להרגיש טוב. החוויה היא של קשר, של אהבה, של well-being, של אמפתיה, חוויה מאוד מאוד טובה שבעצם מאפשרת לאותו מטופל או מטופלת לחזור ולהיות נוכחת שוב פעם בגוף הזה עם הרגשות עם הנשימה, פתאום להסתכל בעיניים ולהרגיש שאני רואה אותך שאתה רואה אותי, להרגיש את הקשר, נהדר. החומר מאפשר את כל זה. ואז לנו אחרי שאנחנו מאפשרים כמובן את החוויה המאוד מיטיבה הזאת שהיא בדיוק האנטידוט ככה לחוויה הטראומטית, אחרי שהדבר הזה מאופשר אז אנחנו נבקש מהמטופלת או מטופל אם זה מתאים להם להעלות את הטראומה והם כבר נוכחים, הם כבר פה, הם יכולים להתבונן בזה ואז בעצם נפתח לנו חלון הזדמנויות של לעבד את הטראומה לכך וכך זמן, מה שלא היינו יכולים לעשות בלי ה-MDMA. רן לוי 52:24 זה אצלי בראש מצטייר כאילו המטופל בעצם מקבל עם ה-MDMA איזושהי מעטפת הגנה מסוימת שעוזרת לו להתקרב מחדש לטראומה הזאת כשהוא יותר מוגן ממה שהוא היה בלעדיו אולי, הסרוטונין והאוקסיטוצין. מעניין. מה המסקנות מסקנות הביניים של המחקר הזה עד כה? באמת ההשפעה של ה-MDMA על הטיפול? קרן צרפתי 52:53 התוצאות של phase 2 של שלב 2 של המחקר היו יוצאות דופן. 68 אחוז מהאנשים שקיבלו MDMA כבר לא הוגדרו כסובלים מ-PTSD שנה אחרי המחקר. סליחה, שנה אחרי סוף הטיפול. זאת אומרת שנה מאז שהסתיים הטיפול הם היו בלי PTSD. לא רק זה, 54 אחוז היו בלי PTSD מיד בסוף הטיפול והאחוז הזה עלה ל-68 אחוז שנה אחרי. רן לוי 53:35 זאת אומרת יש השפעה גם אחר כך כביכול. קרן צרפתי 53:39 כן, השנה שאחרי בעצם אפשרה להם להמשיך ולעבד. הם קיבלו הרבה כוחות במחקר והמשיכו לעבד, אז גם האנשים שעדיין היו על הגבול של PTSD בסיום הטיפול, שנה אחרי חלקם כבר היו בלי PTSD. וגם ב-32 אחוז שנותרו, ה-32 אחוז שלא השתפרו, גם שם ראינו שיפור, אבל זה פשוט לא ירד מתחת לקו האדום שיוגדר PTSD. רן לוי 54:15 ואלה שקיבלו פלצבו במחקר, זאת אומרת אלה שעברו רק טיפול פסיכוסומטי ללא MDMA, מה אחוז השיפור אצלם? קרן צרפתי 54:27 אתה יודע מה, אני לא זוכרת. אז אני מקווה שאני מדויקת, אבל נראה לי שסביב ה-15 או 20 אחוז משהו כזה של שיפור. רן לוי 54:39 זאת אומרת ה-MDMA על פניו נדמה כמשנה בצורה מהותית מאוד אפילו את ה-outcome של הטיפול. מעניין מאוד. קרן צרפתי 54:51 בטח ובטח ולכן ה-FDA הכריז עלינו כעל מחקר פורץ דרך. ואני אגיד ששלב 3 אצלנו מתחלק לשניים, וסיימנו את אנחנו לקראת סיום של החלק הראשון שלו ובדיוק קיבלנו את ה-internal analysis, את הבדיקה הראשונית ואנחנו גם רואים שמתחילות להיות תוצאות מאוד טובות. אנחנו בתחושה מאוד טובה לגבי זה. אנחנו כמו שאמרת לא מבינים עד הסוף את המנגנונים שבעצם החומרים משני התודעה מפעילים על המוח. איך אתם כמטפלים מתמודדים עם מצב שאולי עכשיו תוך כדי הטיפול קורה משהו עם המטופל שלא צפיתם, אולי חוויה דווקא הרבה יותר קשה ממיקודם, משהו שהוא בלתי צפוי. הרי הוא כבר לקח את ה-MDMA אין דרך עכשיו להוציא אותו מהחוויה הזו בצורה פיזיולוגית, הנה קח כדור נגד ועכשיו חזרת חזרה להיות לא בטריפ, לא במסע. מה עושים במצב כזה? קרן צרפתי 55:30 תראה זה לא בעייתי מבחינתנו שהחוויה קשה. מזכירה לך גם סיפרתי ככה בהתחלה זה חלק מהטבע של החוויה. פוגשים גם את היופי ואיכויות ככה יותר נעימות ויפות של החיים והבריאה הזאת וגם את האיכויות הקשות והלא נעימות וזה חלק מהריפוי. אז אני לא ארצה בכלל להפסיק שום דבר, אני מאוד אבטח במה שהאינטליגנציה המאוד עמוקה של נפש המטופל הביא לי ואם היא הביאה מה זה לי? לנו לתהליך, אליו אליה. זאת אומרת ואם משהו עולה זה קושי ואז עם זה נהיה ואת זה נלמד. וכמובן שמדובר פה ב אנחנו אנשי מקצוע ככה שיודעים עם ארגז כלים מאוד מפותח ומיטיב, אנחנו יודעים איך לעזור להחזיק את הדבר הזה בצורה טובה. רן לוי 56:22 סיפרת לנו אפילו איפשהו בתחילת הריאיון שבעצם בשנים האחרונות בעשורים האחרונים יש תנועה חזרה של המטוטלת מהתנגדות גורפת לסמים משני תודעה לאיזשהו עכשיו ניסיון לראות אוקיי מה אפשר לעשות עם החומרים האלה. התחושה האישית שלי למשל כשזה מגיע לדברים כמו גראס למשל, שגם פה במשך המון המון שנים הייתה שלילה מוחלטת של הגראס, פתאום המטוטלת כשהיא זזה לצד השני אנחנו שומעים שגראס זה תרופה נגד כל דבר פחות או יותר, מטיפול בסרטן ועד למכאובים כאלה ואחרים. זאת אומרת האם יכול להיות שגם באיזשהו מקום אנחנו קצת מגזימים עכשיו לצד השני שאם מקודם זה היה מקור כל הרוע פתאום סמים משני תודעה יכולים נתפסים כמשהו שהם בעצם לא יודעים לתת לנו באמת? קרן צרפתי 57:17 אני חושבת שאנחנו לא כאן ולא כאן. במקרה של הקנאביס זה מקרה מורכב בעיני כי יש המון וגם בטח יהיו גם ב-MDMA ופסילוסיבין כל אלה גם יגיעו לשם המון המון אינטרסים כלכליים. אני כן אגיד שההתרחבות הזאת של הקנאביס לכל מיני היא מבוססת מחקרים, כן? והיא בעיקר עובדת עם סימפטומים שונים. כן עם סימפטומים זאת אומרת עם דיכאון עם החרדה עם כל מיני סימפטומים ולא עם הדבר עצמו שיוצר את הסימפטומים. זה כמו דלקת בשן אז הקנאביס ודרך אגב הרבה תרופות פסיכיאטריות מערביות יודעות לעבוד עם הבצקת ועם החום להוריד את החום ולעזור בשינה ונגד החרדה ונגד הכאב וכל זה אבל לא יודעים לרפא את הדלקת. עם MDMA assisted psychotherapy ופסילוסיבין assisted psychotherapy כל הפסיכותרפיות האלה המשולבות חומרים, פסילוסיבין זה החומר הפעיל של הפטרייה אנחנו רוצים לרפא את הדלקת ואז מטבע הדברים ברגע שנרפא את הדלקת כל שאר הסימפטומים ייעלמו. אני גם אגיד כאן שאנחנו בעצם ב-MAPS אנחנו חברת תרופות שהיא non-profit. אנחנו בתרגום לעברית פחות או יותר אנחנו ארגון ללא מטרת רווח. אז זה לא חברת תרופות ש זאת אומרת יש לנו אינטרס אין לנו אינטרס כלכלי חזק פה של ולכן יותר קל לנו לבדוק איזשהו מוצר שבעצם אומר שהוא חד פעמי, כן? MDMA זה לוקחים אותו פעמיים או שלוש בפרוטוקול, זה לא טיפול כרוני כמו הקנאביס או כמו התרופות הפסיכיאטריות. אז זה מציב גם איזה מראה מעניינת לעולם התרופות. רן לוי 58:52 האמת שזה שיקול מאוד מעניין שלא חשבתי עליו העובדה ש-MDMA זה טיפול כמו שאמרת חד פעמי מעניין אם זה יתברר כטיפול מועיל איך חברות התרופות יתמודדו עם האתגר הכלכלי הזה, שזה מעניין. קרן צרפתי 59:06 מעניין מאוד מאוד נראה. אני כן יכולה להגיד אבל רגע בחזרה לציון הזה שההתנגדות שהופכת ליותר ויותר מדויקת מתי נכון להתנגד ומתי לא נכון ההפך מתי נכון לתמוך, ואני אגיד שבעבודה שלי באופן אישי ושלנו ב-MAPS באופן כללי עם משרד הבריאות הישראלי ובתי החולים פה, אנחנו פוגשים מקצועיות מאוד מאוד רצינית ובחינה מדוקדקת של איך כן ואיך לא ופתיחות למקומות הפוטנציאליים של כן ובדיקה שלם. ואני ממש חושבת שככה צריך לעבוד עם החומרים האלה בדיקה עניינית וטובה ורצינית מבוססת אמפירית ושל איך נכון להשתמש בזה. כי למשל בישראל החבר'ה עם ה-PTSD זה וואי וואי עולם שלם של גם דרך אגב משאבים אם אנחנו מכניסים פה גם דיון כלכלי כן מערכת הבריאות ומוציאה כספים אדירים על כל אותם קשיים גם זה מעניין לחשוב על זה כן. רן לוי 01:00:12 יש פה פוטנציאל אני חושב שמה שאתם עושים זה מדהים זאת אומרת אני מכיר את הסבל האנושי שאנשים האלה חווים ויש פה פוטנציאל לעשות טוב לאנשים בצורה שכאילו מעולם לא יכולנו לעשות טוב כל כך. קרן צרפתי 01:00:30 נכון ואני גם אגיד ש-MAPS מאוד מתמקד ב-MDMA assisted psychotherapy אבל עכשיו אני גם פותחת מחקר ביחד עם דוקטור ערן אראל ובאר יעקב של פסיכותרפיה משולבת פסילוסיבין לדיכאון עמיד, דיכאון שאנחנו לא מצליחים לרפא אותו בעולם הפסיכולוגיה והפסיכיאטריה בתרופות או בטיפול. כן נראה מה שם נגלה בארצות הברית זה כבר מחקר שהוכרז כפורץ דרך גם באירופה קיצור יש פה פוטנציאל מאוד מאוד מעניין ששווה נבדוק. רן לוי 01:01:16 אז שאלה אחרונה לסיום. הדוקטורט שלך כפי שציינתי בפתיח הוא בפסיכולוגיית מזרח מערב. מה הרפואה המודרנית לדעתך מפספסת ברעיונות של הרפואה המזרחית שעדיין אנחנו לא משלבים אותה בפנים וחשוב לשלב. קרן צרפתי 01:01:16 תראה אני קודם כל לא אני לא רופאה, כן? אני דוקטור לפסיכולוגיה, אז אני ככה אגיד את הדברים שאני אומרת בזהירות ואני גם לא מבינה כלום ברפואה מזרחית מעבר ללהיות פציינטית מסורה וכד' לכל מיני, אבל אני כן אגיד מהמקום של העקרונות, עקרונות שהתפיסה העקרונית שברפואה המערבית אנחנו מאוד מאוד מפרידים, יש מחלקת אורתופדיה ומחלקת כן דרכי השתן וכליות ומוח ואתה מבין הכל הכל מופרד. והרפואה המזרחית או התפיסה המזרחית של תרפיה אני אגיד היא בעצם מאפשרת התבוננות על האדם כשלם על בת האדם כשלמה כן? ואני חושבת שזה דבר שהוא נורא נורא נורא חשוב. וב-PTSD בדיכאון בכל ההפרעות הפסיכיאטריות או הפגיעות הפסיכיאטריות האלה שאנחנו פוגשים במחקרים בעצם אנחנו ממש רואים איך כל הממדים של מי שאנחנו בטח הפיזיולוגיים הרגשיים נפגעים נפגעים ואנחנו רוצים לעבוד עם הממדים האלה בצורה שלמה לא להזניח אף חלק כן? אז בהקשר של הפסיכיאטריה אני חושבת שהעולם הזה של חומרים משני תודעה מציע איזושהי תפיסה אחרת הסתכלות על האדם כשלם ככה הסתכלות שהיא גם על הפתולוגיה אבל גם על כוחות ריפוי גדולים עבודה גם עם הגוף וגם עם הנפש ככה עולם שיש בו משהו יותר שלם אפשר לומר פחות מפוצל שלם בדיוק. רן לוי 01:02:42 מרתק דוקטור קרן צרפתי את עושה עבודה שיכולה לעשות הרבה הרבה אנשים הרבה יותר מאושרים אני חושב שאין עבודה יותר חשובה מזאת תודה רבה היה מרתק. קרן צרפתי 01:02:56 בשמחה תודה לך שאירחת אותי. קריין 01:03:08 In this house, we obey the laws of thermodynamics!
        ]]></content:encoded>
    </item>
    
    <item>
        <title>[עושים היסטוריה] 337: הרנסנס של הדינוזאורים</title>
        <link>https://mat-mo.github.io/podtext/episodes/vshym-hystvryh/vshym-hystvryh-337-hrnsns-shl-hdynvzvrym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-337-hrnsns-shl-hdynvzvrym.html</guid>
        <pubDate>20 בדצמבר 2020</pubDate>
        <description>Transcript for [עושים היסטוריה] 337: הרנסנס של הדינוזאורים from עושים היסטוריה</description>
        <content:encoded><![CDATA[
            Ran Levi 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי זה אומר שהפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Ran Levi 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran Levi 02:29 שלום וברוכים הבאים לעושים היסטוריה, פרק 337: הרנסנס של הדינוזאורים. 'פארק היורה', סרטו שובר הקופות של הבמאי סטיבן ספילברג. קלאסיקה קולנועית במלוא מובן המילה. אולי אתם זוכרים שתיים מהסצנות היותר מפורסמות ממנו. למשל, הסצנה שבה גיבורי הסרט לכודים בתוך שתי מכוניות, בעוד שטי-רקס ענק מפיל את הגדר החשמלית שעוטפת את מתחם הדינוזאורים, טורף איזו עז מסכנה שעומדת שם, ואז - לא עושה כלום. הוא עוצר, קפוא במקומו במשך שלוש שעות תמימות, בזמן שהוא מעכל את העז. הגיבורים המשועממים מסתלקים מהמקום והולכים לאכול ארוחת ערב. או אולי הסצנה האלמותית שבה שני ולוצירפטורים תרים אחר שני ילדים בין שורות של מדפי מתכת במטבח תעשייתי. הדינוזאורים מרימים את ראשם, נחיריהם רוטטים, בעוד הילדים המפוחדים מסתתרים מאחורי אחד השולחנות. ואז, אחד הולוצירפטורים מפנה את ראשו בחדות ומתקדם במהירות אל תנור. אחד התנורים במטבח נשאר דולק, והולוצירפטורים נשכבים לידו, סופגים את החום שבוקע ממנו כמו חרדון בשמש. הילדים קמים והולכים החוצה, אחד מהם נשרט במקרה מסכין שנפלה מאיזה מדף. הו, האימה. טוב, אז ברור שזה לא נכון. בסצנות המקוריות הטי-רקס הופך את המכונית בפראות והולוצירפטורים כמעט מצליחים לטרוף את הילדים שניצלים בנס. אבל זה יכול היה להיות ככה. אם פארק היורה היה מצולם בשנות השישים למשל, ובהנחה שספילברג היה נצמד לקונצנזוס המדעי של אותה התקופה, כך כנראה הוא היה כותב את הסצנות המדוברות. מדוע? מכיוון שבשנות השישים, ולמעשה בכל מאה השנים שקדמו להן, האופן שבו תפסו המדענים, ובעקבותיהם הציבור הרחב, את דמותם ותכונותיהם של הדינוזאורים, היה שונה מאוד מהאופן שבו אנחנו תופסים אותם היום. והתפיסה הזאת הייתה עשויה להיות תקפה גם בימינו, אלמלא מה שמכונה 'הרנסנס של הדינוזאורים'. אבל אני מקדים את המאוחר. בואו נחזור אחורה בזמן. Ran Levi 05:59 הכירו את חברת Soulmate, החברה שמביאה בשורה אמיתית לכם ולחברים הכי טובים שלכם בבית. סולמייט היא מיזם צרכני של לוחמים, יוצאי יחידת עוקץ, שהחליטו שנמאס להם מהמחירים הגבוהים של המזון שיש בישראל לכלבים ולחתולים. סולמייט עקפו את כל המתווכים באמצע, והם מייצרים מזון לכלבים וחתולים איכותי, טעים ובריא, בהולנד ובגרמניה, שמגיע עד אליכם הביתה וחוסך לכם כ-50% מהמחיר הממוצע בשוק. בסולמייט מוכיחים שאפשר לספק לחברים הכי טובים שלנו מוצרים באיכות הגבוהה ביותר במחירים נמוכים ובשירות אדיב ומקצועי ברמה שלא הכרתם. חפשו Soulmate בגוגל, ראו את הסיפור המרגש של המותג הזה שבאמת עושה כאן מהפכה אדירה, ואל תשכחו להגיד שהגעתם דרכנו. בקוד קופון H5 תקבלו גם חמישה אחוזי הנחה על הקנייה. Ran Levi 07:05 אנשים נתקלו במאובנים - שרידים של יצורים חיים שתבנית גופם נשתמרה בתוך סלע - לכל אורך ההיסטוריה, פחות או יותר. לעתים אלו היו מאובנים של קונכיות קטנות או צמחים, אבל פה ושם שרידים הרבה יותר משונים: עצמות ענקיות, גולגולות מפלצתיות, שיניים שכל אחת מהן הייתה גדולה יותר מכף יד. ההסברים שהעניקו האנשים לממצאים המוזרים האלה השתנו במקומות שונים ובזמנים שונים. היו תרבויות שראו ביצורים המאובנים האלה שרידים של עבר מיסטי, שבו אלים ומפלצות ענק מילאו את הארץ לפני שנברא האדם הראשון. אחרים חשבו שאולי מדובר בדרקונים שעדיין מסתתרים מתחת להרי געש. באירופה בימי הביניים היו מלומדים שהעריכו שאולי מאובנים הם בכלל לא שרידים של יצורים חיים, אלא בסך הכול סלעים בעלי צורה ייחודית, תוצרים של תהליכים גאולוגיים טבעיים כמו התהליכים שיוצרים יהלומים למשל. מעטים מאוד, אם בכלל, העזו להעלות על דעתם שמדובר בשרידים של מיני בעלי חיים שהיו בכדור הארץ בעבר ונכחדו. זה לא שאנשים בימי עבר היו טיפשים או עיוורים, ממש לא. הרעיון הזה לא עלה על דעתם בעיקר מכיוון שהוא לא עלה בקנה אחד עם תמונת העולם הקיימת שלהם, תמונת עולם שהייתה דתית בעיקרה. אף אחד לא שיער לעצמו שכדור הארץ הרבה יותר עתיק מכפי שכתוב בספר בראשית, והמחשבה על מינים רבים שנבראו רק כדי להיכחד ולהיעלם במרוצת השנים לא הסתדרה עם הרעיון של אלוהים טוב ורחום. מכיוון שכך, המלומדים נטו להעדיף תאוריות שהסתדרו טוב יותר עם תמונת עולמם. למשל, חוקר בריטי שבחן במאה ה-17 מאובן של עצם ירך ענקית, שיער שמדובר בעצם של פיל שהרומאים הביאו איתם כשהם כבשנו את האיים הבריטיים למעלה מ-1500 שנה קודם לכן. הדברים החלו להשתנות בראשית המאה ה-19. רוב רובו של כדור הארץ כבר נחקר ומופה באותם הימים, וחוקרים רבים החלו להגיע למסקנה שאם היצורים הכלואים במאובנים הם שרידיהם של בעלי חיים שחיים וקיימים היום בכדור הארץ, כבר היינו צריכים לגלות אותם מזמן, במיוחד אם מדובר בבעלי חיים בסדר גודל של פיל ויותר. ז'ורז' קיווייה, זואולוג צרפתי, היה מבין המדענים הראשונים שבחנו מאובנים באופן שיטתי ומסודר והשוו אותם לאנטומיה המוכרת של בעלי חיים מודרניים. הוא הבחין בעובדה שככל שהמאובן מגיע משכבה גאולוגית קדומה יותר, כך בעל החיים הכלוא בתוכו שונה יותר ממינים של בעלי חיים שקיימים בהווה. והתובנה הזאת הובילה אותו למסקנה שרבים מהיצורים הכלואים במאובנים הם שרידים של מינים קדומים שנכחדו ואינם עוד. המסקנה הזאת הובילה לשינוי עמוק באופן שבו תפסו החוקרים את המאובנים והשרידים שהם מכילים, ופתחה את השער עבור פרשנויות חדשות ורדיקליות לגבי תכולתם. השינוי המחשבתי העמוק הזה הוא זה שאיפשר לוויליאם באקלנד, כומר בריטי שהיה גם גאולוג חובב, להעניק פרשנות חדשה ורדיקלית כזו למאובן מעניין שהוא מצא ב-1824. באקלנד מצא שרידים של עצמות רגל, לסת וגב ענקיות, והסיק מהן שמדובר במין נכחד של לטאה ענקית, 20 מטרים אורכה. באקלנד נתן למין החדש הזה את השם 'מגלוזאורוס', מגה - גדול, זאורוס - לטאה, דהיינו לטאה ענקית. שנה לאחר מכן, ב-1825, קיבל לידיו רופא חובב מאובנים בשם גדעון מנטל מאובן שהכיל מספר עצמות ושיניים גדולות. השיניים בפרט הזכירו למנטל שיניים של איגואנה, ולכן הוא העניק ליצור החדש את השם 'איגואנודון'. הקרקע אם כן הייתה מוכנה למישהו שיבוא ויחבר את כל הנקודות האלה לכדי תמונת עולם שלמה וקוהרנטית, והאדם שהיה בזמן הנכון ובמקום הנכון היה ריצ'רד אוון הבריטי. אוון למד רפואה, אבל נמשך פחות לחולים ויותר ללימודי האנטומיה. בריבות השנים הוא הפך לאחד המומחים הגדולים ביותר בעולם באנטומיה, ובפרט הוא אהב לחקור בעלי חיים לא שגרתיים. למשל, הוא נהג לקבל לידיו את גופותיהם של בעלי חיים אקזוטיים שמתו בגן החיות של לונדון. ביומנה האישי של אשתו של אוון למשל, אפשר למצוא תלונות שלה על כך שבעלה הביא הביתה בשיא הקיץ חלקים מגופתו של פיל מת ועכשיו כל הבית שלה מסריח. אבל צרותיה של אשתו של אוון הן המזל שלנו, מכיוון שמומחיותו של אוון בחקר האנטומיה של חיות אקזוטיות הביאה אותו לקבל לידיו גם את המאובנים של ויליאם באקלנד וגדעון מנטל, והוא היה הראשון שהבין ששני המינים החדשים האלה מייצגים למעשה סוג חדש לגמרי של בעלי חיים שנכחדו. ב-1842 העניק אוון לסוג החדש הזה את השם שמלווה אותם עד היום: דינוזאורים. ריצ'רד אוון הוא גם זה שהיה אחראי להתעוררות של העניין הציבורי סביב הגילויים החדשים האלה. הוא שיתף פעולה עם פסל מוכשר בשם בנג'מין ווטרהאוס, שתחת הנחייתו של אוון יצר סדרת פסלים בגודל טבעי של המגלוזאורוס, האיגואנודון ועוד מספר מיני דינוזאורים שהתגלו עד אז. הפסלים הוצגו לקהל ב-1851 במסגרת תערוכת טכנולוגיה גדולה בשם 'The Great Exhibition', שבה הוצגו לציבור מיטב הטכנולוגיות החדשניות לצד תגליות מדעיות ומכשור מדעי פורץ דרך. הגרייט אקסיבישן הייתה הצלחה אדירה. כשישה מיליון איש, כמעט שליש מאוכלוסייתה של בריטניה כולה באותם הימים, ביקרו בה, והתגובות לפסלים של ווטרהאוס היו נלהבות מאוד. כשהסתיימה התערוכה הועברו הפסלים לפארק ציבורי גדול, פארק 'Crystal Palace', שם אפשר לראות אותם למעשה עד היום. דוגמה נוספת לאופן שבו עוררו אוון ווטרהאוס את העניין הציבורי בדינוזאורים היא ארוחת ערב חגיגית שהם ערכו בערב ראש השנה של 1854, ארוחה אליה הוזמנו שמנה וסלתה של החברה הלונדונית: ממדענים בכירים ועד עורכי עיתונים מובילים. שולחן ארוחת הערב הוצב בתוך המודל הענק של האיגואנודון שפיסל ווטרהאוס, כשאוון עצמו מנחה את הערב ממקומו בראש השולחן - מילולית, בתוך הגולגולת של הדינוזאור. הדיווחים על האירוע הבלתי שגרתי הזה מילאו את דפי העיתונים כמובן. אבל הסיבה האמיתית שבגללה אני מזכיר את הפסלים של ווטרהאוס היא לא בגלל העניין שהם עוררו בציבור, אלא בגלל מה שהם מלמדים אותנו על האופן שבו תפסו אוון ושאר החוקרים את תכונותיהם של הדינוזאורים. כאמור, ריצ'רד אוון נתן לבעלי החיים האלה את השם דינוזאורים: 'דינו' ביוונית זה איום או מפחיד, ו'זאורוס' זה לטאה. ואכן, הפסלים של ווטרהאוס הציגו את הדינוזאורים כמין גרסאות מנופחות, במירכאות, של הלטאות, התנינים וכל שאר הזוחלים המודרניים שאנחנו מכירים היום. למשל, הם מוצגים כהולכים על ארבע כשהגחון שלהם קרוב יחסית אל הקרקע, כמו תנינים. מעבר לצורה החיצונית, ההשוואה לזוחלים השליכה גם על תכונות נוספות של הדינוזאורים, כמו ההתנהגות שלהם. רוב הזוחלים למשל הם לא יצורים חברתיים שצדים בלהקות כמו זאבים ואריות, והם גם לא מגדלים את הצאצאים שלהם לאורך זמן כמו בני אדם וקופים. זוחלים הם גם בעלי דם קר, משמע חום הגוף שלהם תלוי בטמפרטורה של הסביבה. וזו הסיבה שלטאות ותנינים נוהגים לבלות שעות ארוכות ברביצה בשמש ללא תנועה כדי לספוג את החום שלה. רק כדי לסבר את האוזן, כשהייתי בן 15 עבדתי בקיץ בדולפינריום שבתל אביב כשומר בתצוגת התנינים. השאלה ששאלו אותי הכי הרבה פעמים, בפער ניכר על פני כל שאר השאלות, הייתה 'תגיד, התנינים האלה, זה אמיתי או שזה מפלסטיק?'. אני לא יכול להאשים את המבקרים, התנינים האלה יכלו לשכב בלי לזוז אפילו מילימטר במשך יום שלם. אפילו אני בשלב מסוים שאלתי את עצמי אם יכול להיות שהתנינים מתו במהלך הלילה ואף אחד לא שם לב. הפואנטה של העניין היא שאם תפיסת העולם הזו של הדינוזאורים כזוחלים ענקיים הייתה נותרת על כנה עד היום, לא היינו מכירים אותם כדינוזאורים הפראיים והמסעירים שאנחנו מכירים מסרטים כמו פארק היורה, אלא כיצורים איטיים, טיפשים ומשעממים, עם כריזמה של כוס קלקר. אבל אי אפשר להאשים את אוון ועמיתיו על האופן שבו הם פירשו את תכונותיהם של הדינוזאורים. בעוד מאובנים של קונכיות ויצורים ימיים הם שכיחים למדי, או לכל הפחות לא מאוד מאוד נדירים, מאובנים של דינוזאורים הם הרבה יותר נדירים. למה? נתן פוזניאק, איש התחקירים שלנו, הפנה את השאלה הזו לדוקטור שמוליק מאירי, גאולוג שעבודתו מתמקדת היום באופן שבו מוצגים דינוזאורים במוזיאונים. Nathan Pozniack 17:34 איך כל זה קורה בכלל? כלומר, הפגר של היצור נופל לאיזושהי סביבה... Dr. Shmulik Meiri 17:40 ביצה. ביצה זה האופטימלי. זה אופטימלי מפני שבקרקעית של ביצה הם בדרך כלל אנאירוביים, כלומר אין שם כל מיני כאלה שיטרפו את הפגר. הוא מתפרק לאט לאט בתהליך רקב איטי, יכול להתפחם אפילו אם הביצה היא מספיק עמוקה. בעיקר מנותק מהאטמוספירה ועובר תהליך איטי של כיסוי במשקעים אחרים ששוקעים בביצה ועובר תהליך התאבנות. ברוב המקרים זה לא קורה, זה הסיבה שדינוזאורים הם כל כך נדירים, מאובני דינוזאורים הם כל כך נדירים, כי הוא יצור יבשתי. גם אם הסתובב בביצות, ברוב המקרים לא. מה קורה ליצור שהוא מתפגר על פני השטח? יש מי שאוכל אותו בכל הרמות, החל מאוכלי נבלות גדולים כמו צבועים ונשרים, ואחר כך מגיעים הקטנים יותר, התולעים והזבובים והבקטריות והפטריות שצומחות עליו ולא נשאר ממנו כלום. גם מה שקורה אם הוא נגיד נמצא על פני השטח ואחר כך יורד גשם או יש שיטפון, שלד כזה שנותר על פני השטח מתפזר בצורה סלקטיבית. כלומר, עצמות הם לא באותו משקל, אין להם את אותה מסה או אותו מבנה ולכן בסחיפה, גשם סוחף אותם, את הקטנות הוא זורק רחוק ואת הגדולות משאיר מאחור, כך ששלד יכול להיות מפוזר על פני לפעמים קילומטרים. כלומר, הפרקי האצבעות נמצאים במורד הנחל והגולגולת או האגן, שהם העצמות הכבדות יותר, נותרו במעלה הנחל. עכשיו לך תמצא, נניח שמצאת את הכול, לך תקשר בין הדברים האלה. לכן הסיטואציות שבהן משהו נפל לתוך ביצה, או משהו נקבר באופן מאוד מאוד מהיר על ידי נגיד סופת חול או אפר געשי, שזה אופטימלי, מה שנקרא אופה אותם במקום ומשאיר אותם שם - הסיטואציות האלה מאוד מאוד נדירות. ולכן מאובנים של יצורים יבשתיים בכלל, לא רק של דינוזאורים, הם מאוד מאוד נדירים בהשוואה לאלה של יצורים ימיים. Ran Levi 20:14 באירופה בפרט נתגלו עד תקופתו של ריצ'רד אוון רק מעט מאוד מאובנים של דינוזאורים, וגם אלה שנתגלו היו ברוב המקרים מאובנים חלקיים מאוד: פה שן, פה עצם ושם גולגולת. אין פלא שחוקרי המאובנים, פלאונטולוגים בשמם המקצועי, בתקופתו של ריצ'רד אוון, עם מעט כל כך חומר גלם לעבוד עליו, התקשו ליצור תמונה שלמה ומפורטת של בעלי חיים שחיו לפני מאה מיליון שנה ויותר. רצה הגורל ובארצות הברית פרצו ממש באותה התקופה, אמצע המאה ה-19, שתי מלחמות. אחת אתם אולי מכירים, מלחמת האזרחים האמריקנית. אבל לא זו המלחמה שאני רוצה לדבר עליה. אני רוצה לדבר על מלחמה קטנה ואינטימית יותר במירכאות, אבל לא פחות אכזרית: מלחמת העצמות. ארצות הברית נכנסה לעולם חקר המאובנים הרבה אחרי אירופה. המאובן הראשון של דינוזאור נתגלה בצפון אמריקה רק ב-1854, 30 שנה אחרי המגלוזאורוס של ויליאם באקלנד הבריטי. הקהילה המדעית האמריקנית החלה להתעניין ברצינות בחקר הדינוזאורים רק ארבע שנים לאחר מכן בעקבות תגלית ראשונה מסוגה: השלד המלא הראשון של דינוזאור שנתגלה אי פעם בעולם. מקום הגילוי היה מחוז האדונפילד שבניו ג'רזי בחוף המזרחי. אזור האדונפילד היה עשיר במחצב ששימש באותה תקופה לדישון, והכורים שחפרו בקרקע כדי להוציא את המחצב הזה גילו מדי פעם בפעם שאריות של מאובנים עתיקים. עד אז הם נהגו להשליך את המאובנים האלה הצידה מחוסר עניין, אבל כששמעו המדענים האמריקנים על הממצאים המרתקים שהגיעו מאירופה, הם ביקשו מהחופרים ליידע אותם על כל ממצא מעניין. כך בא לעולם ה'הדרוזאורוס', דינוזאור ענק, משהו בסדר גודל של משאית, ששלד כמעט שלם שלו נתגלה באחת המחצבות. בחינת השלד המלא הזה העלתה שההדרוזאורוס הלך ככל הנראה על שתי רגליים, וזו הייתה הפתעה גדולה מכיוון שבימינו רק מעט מאוד זוחלים הולכים על שתי רגליים, וגם זה לפרקי זמן קצרים יחסית. התגלית הזו רמזה על כך שבכל מה שנוגע לדינוזאורים, עדיין רב הנסתר על הגלוי. שש שנים לאחר מכן, ב-1860, הגיע להאדונפילד פלאונטולוג צעיר בשם אדוארד דרינקר קופ. קופ היה כוכב עולה בתחום הצעיר של חקר מאובני הדינוזאורים, ופרסם את המאמר הראשון שלו כבר כשהיה כבן 18. התגלית בהאדונפילד גירתה את סקרנותו והוא החליט לעבור לגור בהאדונפילד עם אשתו ובתו כדי להיות קרוב ככל האפשר אל המחצבות בהן נתגלו חלקי המאובנים. ההחלטה הזו השתלמה לו ובגדול כשקופ חשף ב-1866 את השלד השני השלם שנתגלה בצפון אמריקה, דינוזאור הולך על שתיים שאורכו היה כשבעה וחצי מטרים. הגילוי הזה חיזק את ההשערה שגם המגלוזאורוס וגם האיגואנודון הלכו על שתי רגליים, בניגוד גמור לאופן שבו הציגו אותם הפסלים של אוון ווטרהאוס. הדיווחים אודות התגלית החדשה של אדוארד קופ הביאו להאדונפילד פלאונטולוג נוסף: עותניאל צ'ארלס מארש. מארש הוא סיפור סינדרלה אמיתי. הוא נולד למשפחה ענייה והיה צפוי כנראה לחיים של עוני ובורות, אלמלא העובדה שדוד שלו היה ג'ורג' פיבודי, אחד האנשים העשירים ביותר בארצות הברית. פיבודי מימן את לימודיו של מארש באוניברסיטת ייל, ובהמשך אף מימן את הקמתו של מוזיאון טבע באותה אוניברסיטה. עם או בלי קשר לתרומה, מארש מונה לפרופסור לפלאונטולוגיה של ייל, הפרופסור הראשון בארצות הברית בתחום המדעי החדש הזה. אדוארד קופ וצ'ארלס מארש היו בעלי אופי שונה מאוד, אפשר להגיד כמעט מנוגד. מארש היה שקט ומופנם וקופ היה נלהב ומהיר חימה. מארש גם היה מבוגר מקופ בתשע שנים, אבל למרות הבדלי הגיל והאופי, השניים האלה התיידדו כשהם למדו יחד אנטומיה בגרמניה. כל כך התיידדו עד שקופ קרא לאחד המינים שגילה 'קולסטיוס מארשי' על שמו של מארש, ומארש נתן למין אחר את השם 'מוזאזאורוס קופניוס' על שמו של קופ. אין פלא אם כן שכאשר מארש קפץ לביקור של שבועיים במחצבות של האדונפילד, קופ שמח מאוד לערוך לו סיורים מודרכים באזור שהיה המגרש הביתי שלו, ואפילו הכיר לו את הפועלים ומנהלי העבודה שחפרו באזור והביאו לקופ את המאובנים שמצאו. אבל אחרי שעזב מארש את המקום, קופ גילה שחברו במירכאות נפגש מאחורי גבו עם אותם פועלים ומנהלי עבודה והציע להם תשלום כדי שיעבירו לו את המאובנים המעניינים שימצאו במקום לקופ. קופ זעם על הבגידה המכוערת הזאת וכך נולדה אחת היריבויות הגדולות ביותר בהיסטוריה של המדע, יריבות שבמידה רבה תגדיר את עולם הפלאונטולוגיה במשך 40 השנים הבאות. Ran Levi 26:17 אפשר ליצור לחבילה החדשה של יאנדקס פלוס פרסומת מלאה באפקטים. או לכתוב טקסט שנון. או לרגש אתכם - 'Help me Obi-Wan'. אבל אולי פשוט אסביר לכם על אחד המבצעים הכי משתלמים שיש. בלי מוזיקה, בלי אפקטים, פשוט אני ואתם. תמורת עשרה שקלים לחודש תקבלו שירות סטרימינג של מוזיקה, 20 ג'יגה של זיכרון בענן ו-10% הנחה במשלוחי יאנגו. עשרה שקלים לחודש וכל זה שלכם. בחודשיים הראשונים החבילה בחינם, עשרה שקלים לחודש החל מהחודש השלישי. הקליקו על הבאנר של יאנדקס באתר או באפליקציית עושים היסטוריה ובעת ההרשמה הזינו את קוד הקופון ypodcast. יאנדקס פלוס, מקבלים יותר. Ran Levi 27:18 ארצות הברית באותם הימים הלכה והתרחבה מערבה, אל השטחים העצומים שבין נהר המיסיסיפי והאוקיינוס השקט. ב-1868 הצטרף מארש אל משלחת של גאולוגים שביקשו לסקור את האזורים הלא מוכרים האלה. הם נעו לאורכה של מסילת רכבת חדשה שחצתה את היבשת, ובאחת מתחנות הרכבת בנברסקה הבחין מארש בערימה של אפר שנחפר לא מזמן מתוך באר חדשה. הוא ניצל את ההמתנה לרכבת כדי לפשפש באפר ובתוך דקות ספורות מצא את עצמותיהם המאובנות של לא פחות מ-11 מינים של בעלי חיים קדומים. לפני שעזבה המשלחת את התחנה, מארש ביקש ממנהל תחנת הרכבת שיאסוף עבורו מאובנים נוספים אם ייתקל בהם. כשהמשלחת שבה חזרה מזרחה ועצרה שוב בתחנה בנברסקה, הגיש לו מנהל התחנה כובע מלא בעצמות. מארש הבין שבשטחים הבתוליים של מערב ארצות הברית ישנו פוטנציאל אדיר לגילויים של מאובנים חדשים, ובין השנים 1870 ו-1873 יצא לארבע מסעות מחקר בקולורדו, קנזס, נברסקה וויומינג עם קבוצות שונות של סטודנטים ופועלים שסייעו לו בחפירות. המשלחות האלה לוו ביחידות של הצבא האמריקני ששמרו עליהן מפני תקיפות של אינדיאנים מקומיים, אם כי בכל השנים לא נרשמה תקרית חריגה במובן הזה. האויב האמיתי של מארש מסתבר היה אדוארד קופ. השמועה אודות תגליות המאובנים במערב הגיעה כמובן לאוזנו של החוקר מפילדלפיה, והוא מיהר ליזום משלחות מחקר משלו. שניים מהפועלים ששכר קופ לצורך החפירות היו פועלים מהמשלחת של מארש. כששמע מארש שקופ גונב במירכאות את האנשים שלו, הוא רתח מזעם. הוא התעמת עם שני הפועלים שהתנצלו בפניו. אחד מהם טען שהוא קיבל את הג'וב אצל קופ רק כדי לחבל במשלחת שלו ולהסיט אותו ממציאת מאובנים טובים. סביר להניח שזה היה שקר. אחת החולשות הידועות של מארש הייתה הנטייה שלו לשכוח לשלם מדי פעם לאנשים שעבדו תחתיו, וגם בשנים שלאחר מכן לא מעט אנשים נטשו אותו ועברו למחנה של קופ בגלל הסיבה הזו. ב-1877 קיבל מארש מכתב משני מנהלי עבודה של הרכבת, ויליאם ריד וויליאם קרלין. הם סיפרו לו שהם גילו מאובן של חיה ענקית ליד אזור הקרוי Como Bluff בויומינג. בשלב זה מארש כבר לא הרבה לצאת למשלחות בעצמו, והעדיף להעסיק פועלים בשכר שתרו את מערב ארצות הברית לאורכה ולרוחבה, חפרו במקומות מבטיחים ושלחו אליו את הממצאים שלהם. הוא שלח את אחד מאנשיו לקומו בלאף וזה אישר את דבר התגלית, ובנוסף דיווח לו שגם אנשיו של קופ מרחרחים באותו האזור. מארש מיהר לסגור עסקה עם ריד וקרלין שבמסגרתה הוא שילם להם תשלום חודשי קבוע ובונוסים, והם חפרו עבורו בקומו בלאף ושלחו אליו את הממצאים שגילו. זו הייתה עסקה משתלמת מאוד עבור מארש, שקיבל מהם עשרות כרכרות מלאות במאובנים של דינוזאורים שהיו חדשים ובלתי מוכרים למדע. אדוארד קופ לא התכוון כמובן לתת ליריבו השנוא לפתוח עליו פער שכזה, ושלח גם את האנשים שלו לחפור בקומו בלאף. ויליאם קרלין, שהיחסים בינו לבין צ'ארלס מארש אף פעם לא היו מהמשובחים, החליט בשלב מסוים לערוק למחנה של קופ, ככל הנראה מכיוון שמארש שוב שכח לשלם גם לו על שירותיו. שתי הקבוצות היריבות פעלו זו לצד זו באותו האזור במשך מספר שנים, וכפי שניתן לצפות היחסים ביניהן היו טעונים ומתוחים. קופ שלח אנשים לגנוב מאובנים מהמחנה של מארש, ומארש מצידו הורה לפועלים שלו להרוס מאובנים קטנים או כאלה שנראו פגומים מדי רק כדי שלא יפלו לידיים של קופ. החפירות בקומו בלאף נמשכו כמעט 15 שנה והניבו לשני המדענים כמויות אדירות של מאובנים חדשים: טונות על גבי טונות של ארגזים מלאים בממצאים, בכמויות שלאף אחד מהם לא היה שום סיכוי להספיק ולחקור בימי חייו. קופ אפילו רכש בשלב מסוים בית נוסף רק כדי שיהיה לו מקום לאחסן את כל המאובנים האלה. המאמרים שפרסמו מארש וקופ על המאובנים שהם חקרו הפכו את השניים לשני הפלאונטולוגים הבכירים והמוכרים ביותר בקרב הקהילה המדעית האמריקנית, ובכל זאת אף אחד מהם לא התכוון להוריד את הרגל מהגז. החשש שמא המדען השני יגלה איזה דינוזאור חדש ומסעיר ובכך יאפיל על זוהרו של המדען הראשון היה חזק מדי. אבל למרוץ המטורף הזה אחר מאובנים חדשים היה גם חיסרון: העלות שלו. שני החוקרים הוציאו המון כסף שלהם ושל המוסדות שבהם הם עבדו על מימון משלחות המחקר והחפירות. מארש ספג ביקורת בייל על העלות הגבוהה של ארבע משלחות המחקר שהוציא למערב, אבל קופ היה זה שהיה בנחיתות ברורה בתחום הזה. כשג'ורג' פיבודי, דודו של מארש, הלך לעולמו ב-1869, הוא הוריש למארש חלק נכבד מהונו, כך שלמארש לא הייתה בעיה עקרונית לממן את החפירות בקומו בלאף מכיסו. לקופ לעומת זאת לא היה הון עצמי גדול, וכעבור מספר שנים הוא כבר לא היה יכול לשלם לפועלים, והיה מוכרח לצאת לשטח בעצמו, גם תחת האיום של תקיפות האינדיאנים. כדי לממן את המשך המחקר קופ נכנס להשקעה במכרות כסף בניו מקסיקו, אבל ההרפתקה הפיננסית הזאת הסתיימה בכישלון, וקופ נותר פחות או יותר חסר כול. אשתו ובתו עזבו אותו והוא חי בדירה קטנה בפילדלפיה, ישן על מזרן קטן על הרצפה כשהוא מוקף במאות רבות של ארגזי מאובנים. מארש לעומת זאת המשיך לעשות חיל. ב-1882 הוא מונה למשרה בכירה ב-US Geological Survey, הגוף הפדרלי האמריקני שאמון על ביצוע סקרים גאולוגיים. התפקיד הזה נתן בידיו של מארש המון כוח פוליטי והוא ניצל את הכוח הזה בין היתר כדי להמשיך ולחבוט בקופ. למשל, הוא ניסה לגרום לכך שהממשל האמריקני יחרים את אוסף המאובנים הענק של קופ בטענה שהאוסף הושג באמצעות מימון פדרלי. קופ, שהאוסף הזה היה מן הסתם הדבר הכי חשוב בחייו, נאבק בציפורניים ובשיניים ולבסוף הצליח להוכיח שמימן כמעט את כל החפירות הרלוונטיות מכיסו הפרטי. הנקמה, כמאמר הקלישאה, מתוקה יותר כשהיא מוגשת קרה, וקופ תכנן את הנקמה שלו במשך חמש שנים תמימות. למארש היו כמה וכמה עוזרי מחקר, וחלק מהם מאוד לא אהבו את הבוס שלהם. מארש, כפי שציינתי קודם, לא תמיד שילם להם בזמן, ובנוסף הוא מנע מהם גישה למאובנים מעניינים באוסף שלו כדי שיוכל לחקור אותם בעצמו, גם במקרים שבהם העוזרים הם אלה שחשפו את המאובנים בשטח. באחד הימים קופ הגיע לביקור בייל, לכאורה כדי לצפות במשחק פוטבול שהתקיים שם. מטרתו האמיתית של הביקור עם זאת הייתה פגישה חשאית עם כמה מהעוזרים המתוסכלים האלה, וקופ קיבל מהם מידע פנימי לגבי כל מיני כשלים ותקלות בתוך ה-US Geological Survey. קופ יצר קשר עם כתב של עיתון פופולרי בשם הניו יורק הראלד וזה פרסם סדרת כתבות ארוכה מאוד, 23 אלף מילים, שעסקה כולה בבזבוז והשחיתות לכאורה בתוך הארגון של מארש, בעיכוב המתמשך של משכורות, במאבקים האקדמיים הקטנוניים שלו מול העוזרים וכדומה. מארש הכחיש כצפוי את כל הטענות נגדו ונגד הארגון שלו, וטען שמדובר בכזבים שקופ מפיץ אודותיו כדי לפגוע בו. כדי להוכיח את טענתו הוא שיתף את קוראי העיתון בסיפור שהתרחש 20 שנה קודם לכן בסביבות 1870. ציטוט: 'פרופסור קופ תיאר במאמר שכתב מין נכחד של זוחל שנתגלה בקנזס בשם אלסמוזאורוס, ומתיאורו השתמע שזה אחד ממיני בעלי החיים המיוחדים ביותר בעבר או בהווה. השלד עצמו הוצב לאחר השחזור במוזיאון של האקדמיה למדעים בפילדלפיה, וכשפרופסור קופ הציג אותו בפניי והסביר לי על תכונותיו, הבחנתי בכך שהוא הרכיב את חוליות עמוד השדרה של היצור בצורה הפוכה. ציינתי בפניו בעדינות שהוא הרכיב את כל העסק הזה, דהיינו השלד של הדינוזאור, הפוך. קופ נעלב עמוקות וטען בשפה חזקה שהוא חקר את החיה הזו במשך חודשים רבים, וברור שהוא יודע להבחין בין החלק הקדמי של החיה ובין החלק האחורי שלה. אבל כנראה שהוא לא יודע, מכיוון שפרופסור ליידי, פלאונטולוג בכיר נוסף, בדרכו השקטה, נטל את החוליה האחרונה של הזנב היכן שקופ הניח אותה והרכיב אותה מחדש מתחת לגולגולת. כשהודעתי על כך לפרופסור קופ, גאוותו הפצועה מעולם לא התאוששה מהעלבון הצורב, ומאז הוא אויבי המר'. סוף ציטוט. הסיפור שגולל מארש הוא בבסיסו נכון. קופ באמת הרכיב את השלד המדובר באופן שגוי, ולא סתם שגוי אלא הפוך לגמרי, עם הגולגולת בקצה הזנב. ללא ספק פדיחה רצינית למי שאמור להיות אחד מחוקרי המאובנים המובילים בעולם. כשנתגלתה הטעות קופ ניסה לאסוף בחזרה את כל העותקים של המאמר שהוא פרסם ומאוחר יותר פרסם גרסה מתוקנת שלו. אבל מצד שני מארש שיפץ במירכאות חלק מהפרטים של הסיפור כדי שיתאימו לצרכים שלו. למשל, כמעט בטוח שלא מארש הוא זה שגילה את הטעות של קופ אלא דווקא פרופסור ליידי, ומארש למד על הטעות הזו רק מאוחר יותר. חשיפת הטעות הזו הביכה מאוד את קופ, אבל בסיכומו של דבר מארש היה זה שנפגע קשה יותר מהכתבה בעיתון. ה-US Geological Survey כבר עמד באותו הזמן בפני ביקורת נוקבת של הקונגרס על בזבוז יתר וניהול לא תקין של תקציבים, וחשיפת אי הסדרים מעל דפי העיתון הגיעה בעיתוי גרוע מאוד מהבחינה הזו. בסופו של דבר הג'אולוג'יקל סורוויי ספג קיצוץ קשה בתקציב ומארש פוטר ממשרתו. היריבות המכוערת בין מארש וקופ נמשכה פחות או יותר עד יום מותם, או אולי יותר נכון לומר עד יום מותו של קופ שהלך לעולמו שנתיים לפני מארש. אפילו במותו קופ תכנן נקמה אחת ואחרונה ביריבו המושבע. הוא ציווה בצוואתו שאחרי מותו יוציאו את מוחו, ישקלו אותו וישוו אותו למשקל מוחו של מארש. כך קיווה קופ להוכיח שהמוח שלו גדול יותר משל מארש ולכן הוא כנראה גם חכם יותר ממנו. אבל מארש מצידו סירב לשתף פעולה וכשהלך לעולמו נקברה גופתו מבלי שמוחו נשקל. כך נסתיימה לה מלחמת העצמות, סכסוך מכוער שנמתח על פני עשרות שנים. Dr. Shmulik Meiri 40:36 חלקים גדולים מהאזורים המדוברים, בעיקר המדינות קולורדו, נברסקה, ויומינג - הגאולוגיה נמצאת על פני השטח. כלומר, אנחנו רגילים לזה כישראלים, אבל זה לא המצב באירופה. באירופה גאולוגיה, פני השטח מכוסים בצמחייה, בקרקע מאוד עבה, כדי להגיע לגאולוגיה אתה צריך שמישהו יפרוץ לך את הדרך. אז זה יכול להיות תהליך טבעי כמו בצוקים של שולי בריטניה למשל, או פריצת מכרות ופריצת מסילות ברזל. אבל בארצות הברית זה לא המצב. המדינות המדוברות, ה-Badlands, הגאולוגיה על פני השטח. ומאובנים פשוט בוא ואסוף. בשנה אחת של חיפושי דינוזאורים ומאובנים מסוגם בארצות הברית מצאו מה שמצאו עד אז בכל העולם. כלומר, באמת השפע שם היה יוצא דופן. Ran Levi 41:43 ואל השפע הזה צריך להוסיף את הכישורים המקצועיים המעולים של קופ ומארש. Dr. Shmulik Meiri 41:47 הם היו מה שנקרא excellent dinosaur hunters. הם ידעו, הם הבינו שטח, הם ראו טוב, הם עבדו עם אנשים טובים, הם לא עבדו לבד. היו עוד אנשים שידעו את העבודה, והם הגיעו באמת לקרקע בתולה. אזור שאף אחד לפני כן לא חיפש, ומטבע הדברים לא מצא. וכן, הם הגיעו באמת למקומות שאף אחד לפני כן לא היה, וזה מבחינה זו אפשר להתייחס לזה כאל מזל שהם היו הראשונים. אבל אני לא חושב שהאספקט של מזל הוא שם הדומיננטי. הם ידעו טוב גאולוגיה, הם ידעו לעקוב אחרי שכבות. כלומר, זיהינו בשכבה מסוימת מאובנים, בוא נחפש באתר אחר באותה שכבה. הם היו מקצועיים מאוד, כלומר מזל הוא לא שם המשחק פה. Ran Levi 42:48 עבור כל שאר החוקרים בתחום הפלאונטולוגיה, הוויכוח הכמעט ילדותי בין מארש וקופ היה מביך מאוד. מדענים רבים סברו שמארש וקופ מוציאים שם רע למחקר האמריקני בפני עמיתיהם באירופה, במיוחד כשמדובר בכתבות עיתונאיות כל כך צהובות ומרשעות שאין בינן ובין המחקר המדעי שום קשר. אבל אם נתעלם לרגע מהנסיבות המכוערות שהובילו למלחמת העצמות, הייתה לה גם תוצאה חיובית, והיא הנפח העצום של מידע חדש שנוסף לפלאונטולוגיה בזכות המלחמה הזו. לפני קופ ומארש למשל, היו רק תשעה מינים ידועים של דינוזאורים בצפון אמריקה. Dr. Shmulik Meiri 43:37 השניים באמת היו פוריים בצורה בלתי רגילה. ביחד הם גילו סדר גודל של 130 מינים חדשים של דינוזאורים. התרומה שלהם למדע פשוט עצומה. חלק מהממצאים שלהם, אחרי שהם קצת נרגעו מהפרסומים החפוזים, חלק מהממצאים שלהם נפרקו מארגזים עשרות שנים אחרי מותם. והגדולה שלהם באיסוף הממצאים התגלתה או נחשפה במלואה מאוחר יותר. Ran Levi 44:12 ויליאם קופ פרסם במרוצת הקריירה שלו יותר מ-1400 מאמרים. כמות אדירה שרק מעט מאוד חוקרים זכו להגיע אליה מאז. הידע שנצבר בעקבות היריבות הזו הוביל לתובנה שהדינוזאורים הם הרבה יותר מאשר גרסאות עצומות וכבדות של בעלי חיים מודרניים. הממצאים הרבים הראו שהיו המון סוגים של דינוזאורים שונים, מביניהם גם דינוזאורים קטנים יותר. המאובנים הרבים שחשפו קופ ומארש הוצבו במוזיאונים ברחבי ארצות הברית וסייעו לעורר עניין בקרב הקהל בעשורים הראשונים של המאה ה-20. העניין הזה הוביל מוזיאונים רבים, בסיועם של תורמים נדיבים כמובן, להוציא משלחות מחקר למקומות נוספים בעולם כמו אסיה ואפריקה, והידע אודות הדינוזאורים הלך והתרחב. אבל החל משנות העשרים של המאה העשרים, ההתעניינות הציבורית והמדעית בדינוזאורים הלכה ודעכה. המשבר הכלכלי העולמי אחרי מלחמת העולם הראשונה, ולאחר מכן פרוץ מלחמת העולם השנייה, הסיטו את תשומת הלב מהעיסוק במאובנים עתיקים. וגם בקרב החוקרים, הדינוזאורים נראו פחות ופחות מעניינים. היו לכך שתי סיבות עיקריות. הראשונה היא שלמרות המגוון הרחב של מיני דינוזאורים שנתגלו במרוצת 50 השנים האחרונות, עדיין לא נמצא קשר מובהק בין הדינוזאורים העתיקים ובעלי חיים מודרניים יותר, כך שלמדענים לא הייתה מוטיבציה יתרה להמשיך ולחקור אותם. הסיבה השנייה היא שהדינוזאורים עדיין נתפסו כדומים מאוד לזוחלים המודרניים עם כל התכונות שאנחנו רגילים לייחס לזוחלים האלה: איטיים, כבדים, אולי קצת טיפשים. הניגוד ליונקים - הזריזים, המהירים והחכמים - היה כל כך גדול עד שנוצרה תחושה שהיונקים היו עליונים על הדינוזאורים בכמעט כל מובן, ומכאן שהדינוזאורים ייצגו מעין מבוי סתום בעץ החיים, ענף של האבולוציה שנדון מראש לכליה. ואף זה המצב, מה הטעם לחקור יצורים חסרי תוחלת שכאלה? אבל היו כמובן מדענים שבכל זאת המשיכו לחקור את הדינוזאורים, ואחד מהם היה ג'ון אוסטרום, פלאונטולוג אמריקני. אוסטרום, פרופסור באוניברסיטת ייל, נחשב לאחד המומחים המובילים בעולם בתחומו. ב-1964 ניהל אוסטרום חפירה במונטנה. זה היה היום האחרון של החפירה, כל חברי המשלחת שלו כבר ארזו את כלי העבודה שלהם והתכוננו להיכנס למכוניות שלהם ולנסוע הביתה. אוסטרום ואחד מעוזריו הסתובבו בשטח כדי לבחור את האזור שבו ימקדו את החפירות בעונה הבאה, כשפתאום הם הבחינו בקצה של מאובן בוקע מצלע של אחת הגבעות. זו הייתה זרוע של דינוזאור, שהסתיימה בטופר חד ומעוקל מאוד, סוג של ציפורן קשה ועבה עם שפיץ חד כמו להב של חרמש. אוסטרום תיאר את רגע הגילוי במאמר שפרסם מספר שנים לאחר מכן. ציטוט: 'מיד ברגע הגילוי היה ברור מתוך מעט פיסות המאובן שהיו חשופות על פני השטח שנתקלנו במשהו מאוד בלתי שגרתי, ולא דומה לשום דינוזאור שנתגלה קודם לכן'. סוף ציטוט. סקרנים, אוסטרום ועוזרו ירדו על ברכיהם והחלו חופרים את המאובן החוצה. לא היו להם כלי עבודה אז הם חפרו עם האצבעות ועם האולרים שלהם. לא רחוק מהזרוע שהם גילו, הם חשפו טופר מעוקל נוסף, אבל כשניסה אוסטרום לחבר את הטופר הזה אל הזרוע המאובנת, הוא גילה שהשניים לא מתחברים. מאין אם כן הגיע הטופר הנוסף? אוסטרום נאלץ להמתין עוד שנה שלמה עד שחזר עם המשלחת שלו אל אותו האזור במונטנה. הם המשיכו לחפור באותו האזור במשך שנתיים רצופות, ומצאו עוד כ-1000 שרידי עצמות שונות שהיו שייכות לשלושה עד חמישה פרטים שונים של אותו דינוזאור בלתי שגרתי. אוסטרום העניק לו את השם 'דיינוניכוס', שמשמעותו terrible claw, טופר איום. הממצאים שחשפו בחקירה פתרו את חידת הטופר המיותר במירכאות. הטופר הזה מסתבר היה שייך לכף רגלו של הדיינוניכוס. אבל התובנה הזו העלתה חידה חדשה וקשה יותר. מהמאובנים עלה בבירור שהדיינוניכוס עמד על שתי רגליים. הטופר בכף רגלו נועד בבירור לחיתוך ולא לאחיזה למשל. אבל איך יכול היה הדיינוניכוס לשסע את בשרו של הטרף שלו בעזרת הטפרים האלה בזמן שהוא עמד על רגליו? הדיינוניכוס נזכיר הוא לא ציפור, הוא לא היה יכול לתקוף את הטרף שלו מלמעלה, מהאוויר. ומכאן שכדי להשתמש בטפרים האלה הוא היה מוכרח לנתר באוויר. אוסטרום מתאר זאת כך. ציטוט: 'עושה רושם שהחיה הזאת תפסה והחזיקה בטרף שלה באמצעות זרועותיה, ושיספה אותו בעזרת הטפרים הגדולים שעל כפות רגליה. דבר זה כמובן חייב את הדיינוניכוס לעמוד, לפחות באופן זמני, על רגל אחת בזמן ששיספה את בשרו של קורבנו באמצעות הרגל הנגדית'. סוף ציטוט. אני לא צריך להגיד לכם שעמידה על רגל אחת, ובמיוחד תוך כדי קרב לחיים ולמוות, דורשת שיווי משקל מפותח. את היכולת הזאת מסתבר סיפק זנבו הארוך של הדיינוניכוס. חריצים עמוקים בעצמות הזנב לימדו את אוסטרום שהזנב הזה היה מחובר אל שרירים מסיביים שאיפשרו לדינוזאור הטורף להזיז את הזנב במהירות מצד לצד כדי לשמור על שיווי המשקל הזה. ולזנב המפותח של הדיינוניכוס היה כנראה תפקיד נוסף. כשאוסטרום בחן את עמוד השדרה של הדיינוניכוס, הוא הגיע למסקנה שהדינוזאור הזה הלך על רגליו כשגופו פחות או יותר מקביל לקרקע. דמיינו לעצמכם את האות האנגלית T. הרגליים הן הקו האנכי של ה-T והגוף הוא הקו האופקי. המנח הזה איפשר לדיינוניכוס לרוץ במהירות, כשהזנב הגמיש והשרירי מאפשר לו לשמור על שיווי משקל באופן דינמי, כמו לוליין שהולך על חבל כשהוא אוחז בידיו מוט ארוך ומזיז אותו ימינה ושמאלה. ואכן, בחינה של עצמות הרגליים המפותחות של הדינוזאור אישרו שהדיינוניכוס היה ככל הנראה רץ מרשים. אולי לא הכי מהיר מבין הדינוזאורים, אבל בהחלט חיה זריזה ומהירה. ולבסוף אוסטרום הגיע לעוד מסקנה מרתקת לגבי האופן שבו צד הדיינוניכוס את טרפו. ציטוט: 'הטופר הגדול בכף הרגל מרמז על כך שהדיינוניכוס לא הגביל את עצמו לטרף של בעלי חיים קטנים בלבד, אלא כנראה שתקף בעלי חיים באותו הגודל שלו ואולי אפילו פי כמה וכמה יותר גדולים ממנו, שכן הטופר המעוקל נועד בבירור כדי ליצור חתכים עמוקים במיוחד. העובדה הזאת מסבירה אולי את הגולגולת והלסת שהם גדולים במידה בלתי רגילה. נזכור ששרידיהם של לפחות שלושה ואולי חמישה פרטים של דיינוניכוס נתגלו בתא שטח קטן יחסית. שרידיהם נמצאו לצד שרידיו של עוד יצור אחד בלבד, דינוזאור בסדר גודל בינוני שכנראה שקל פי חמישה עד שישה ממשקלו של הדיינוניכוס. הממצאים האלה מרמזים שייתכן שהדיינוניכוס היה חברותי וצד בלהקות'. סוף ציטוט. התמונה המתקבלת אם כן הייתה של דינוזאור מהיר, זריז ופעלתני שצד את טרפו בלהקה. האם יש תיאור רחוק יותר מזה של זוחל טיפוסי כמו לטאה או תנין? אוסטרום אומר זאת במפורש. ציטוט: 'דיינוניכוס הוא ככל הנראה רחוק מאוד מהזוחלים בהתנהגותו, תגובותיו ואורח חייו. הוא היה חייב להיות טורף זריז, גמיש ופעיל מאוד, רגיש להמון אירועים מהסביבה ובעל תגובות מהירות. כל אלה מעידים על רמה בלתי שגרתית של פעילות עבור זוחל, ומצביעים על קצב גבוה של חילוף חומרים'. סוף ציטוט. במילים אחרות, הפרשנות של אוסטרום לגבי הדיינוניכוס סותרת לחלוטין את התפיסה הקודמת של הדינוזאורים. הדינוזאורים, טען אוסטרום, לא היו איטיים, כבדים וטיפשים כפי שהיה מקובל לראות בהם קודם. הם היו אקטיביים, מהירים מאוד, ידעו לרוץ ולקפוץ, וחלקם כמו הדיינוניכוס ניחנו באינטליגנציה מפותחת שאיפשרה להם לשתף פעולה עם חברי הלהקה שלהם, כמו זאבים ולביאות בהווה. במילים אחרות, הדינוזאורים היו פעילים וחכמים ולא נפלו במאום מהיונקים של ימינו. אוסטרום ידע שההשערה שהוא מעלה היא מהפכנית. הוא פתח את המאמר שלו במילים: 'למרות גודלו הצנוע, היצור הזה היה אחד הדינוזאורים הבלתי שגרתיים ביותר ומעניק לנו תובנות חדשות לגמרי לגבי תכונותיהם של דינוזאורים טורפים ויכולותיהם המתוחכמות באופן מפתיע'. המאמר הדרמטי של אוסטרום הצית ויכוח סוער בקרב קהילת הפלאונטולוגים, שרבים מהם לא היו מוכנים לקבל את הפרשנות הרדיקלית שלו. אבל כמו כל מחלוקת מדעית, הוויכוח הזה גם הצית מחדש את העניין המדעי בדינוזאורים, והפלאונטולוגים החלו בוחנים מאובנים ותיקים בכלים מודרניים. אחד מהם, רוברט באקר, פלאונטולוג בכיר שהיה תלמיד של אוסטרום ואחד מתומכיו הגדולים, כינה את העניין המחודש הזה בשם 'הרנסנס של הדינוזאורים'. ואכן, המחקרים המודרניים אישרו בזה אחר זה את כמעט כל השערותיו של ג'ון אוסטרום. מסתבר שלא רק הדיינוניכוס היה מהיר, פעיל ואינטליגנטי. ישנה קבוצה גדולה מאוד של דינוזאורים, ביניהם גם הטירנוזאורוס רקס והולוצירפטורים המפורסמים מפארק היורה, שהיו מתוחכמים וזריזים בדיוק כמוהו, אם לא יותר. המחקר המודרני גם אישש עוד השערה שהעלה אוסטרום: שהדינוזאורים כלל לא נכחדו. הציפורים שאנחנו רואים סביבנו הן צאצאיהם של אותה משפחה של דינוזאורים זריזים ומהירים שהצליחו לשרוד את ההכחדה הגדולה שהביא אסטרואיד שפגע בכדור הארץ לפני כ-60 מיליון שנה. במילים אחרות, הדינוזאורים לא היו מבוי סתום של האבולוציה, יצורים טיפשים ומגושמים שלא היה להם סיכוי להתמודד עם היונקים המהירים והחכמים. הם היו לא פחות מתוחכמים מהיונקים, ואולי אלמלא אותו אסטרואיד שחיסל אותם, יכול להיות שהיונקים לעולם לא היו עולים לגדולה כפי שעלו. לסיכום, האופן שבו אנחנו חושבים על הדינוזאורים השתנה מאוד ב-200 השנים האחרונות. מיצורים מיתולוגיים, דרך לטאות ענקיות וכבדות, ולבסוף יצורים חכמים, מהירים וזריזים. השינוי הזה נזקף לזכותה של השיטה המדעית שמאפשרת לאנשים כמו ג'ון אוסטרום לאתגר את הסטטוס קוו המדעי, גם אם הסטטוס קוו הזה החזיק מעמד במשך 80 שנה ויותר. ובמידה מסוימת, הוא גם נזקף לזכותם של האגו המנופח והילדותי של שני מדענים, שהתחרות הקטנונית והמכוערת שניהלו ביניהם העשירה את עולם הפלאונטולוגיה באינספור ממצאים חדשים. אגב, כשאני אומר שאוסטרום אחראי לאופן שבו הוצגו הדינוזאורים לציבור בסרט פארק היורה, אני לא מתכוון לזה בצורה מטאפורית. אני מתכוון לזה באופן מילולי. בוקר אחד בשנות השמונים צלצל הטלפון במשרדו של אוסטרום. 'פרופסור אוסטרום', אמר האיש בצידו השני של הקו, 'מדבר מייקל קרייטון. שמעתי על העבודה שלך לגבי דינוזאורים ויש לי כמה שאלות אם אפשר'. מייקל קרייטון היה אחד מסופרי המדע הבדיוני הגדולים של דורו. הוא ביקר את אוסטרום מספר פעמים ושמע ממנו על הדיינוניכוס ותכונותיו. כשניגש קרייטון לכתוב את הספר פארק היורה - הספר שעובד בהמשך לסרט המוכר - הוא נתן ליציר דמיונו את אותן התכונות שאוסטרום העניק להן שנים קודם לכן. השינוי היחיד שהכניס קרייטון הוא שהוא החליף את השם דיינוניכוס בולוצירפטור, מכיוון שהשם ולוצירפטור נשמע לו יותר דרמטי ומאיים. קרייטון התנצל בפני אוסטרום על אי הדיוק המדעי, אבל לאוסטרום לא ממש היה אכפת. בכל מקרה, הוא אמר, רוב האנשים לא מבינים יוונית. עד כאן לפרק הזה. תודה רבה לדוקטור שמוליק מאירי שהתארח בפרק, וכמובן לתחקירן שלנו נתן פוזניאק שראיין אותו. מיד נמשיך לתשובותיכם לשאלת עושים היסטוריה קודמת אודות פרויקטים הנדסיים כבירים שהייתם רוצים להוציא לפועל ועוד, אבל ראשית כפי שתמיד, חסות קצרה. Yotam 59:11 שלום, כאן יותם מעושים תנ"ך. מי שמואזין לפודקאסט שלי לרוב ימצא אותי מדבר על ההיסטוריה של המזרח הקדום, על אירועים שקרו לפני מאות ואלפי שנים. אבל עכשיו אני רוצה להזמין אתכם לעונה השלישית של הפודקאסט 'מטען חשמלי' של חברת החשמל בהגשתי. בואו נקפוץ אל העתיד, אל חזית הטכנולוגיה. איך מייצרים אנרגיה מהשמש ומסיליקון? איך רותמים את הרוח ליצירת חשמל? ומתי נעבור לרכב חשמלי ועל אלו סוללות הוא יפעל? כל זאת בעונה החדשה השלישית של הפודקאסט מטען חשמלי של חברת החשמל. האזינו באפליקציית רשת עושים היסטוריה או באפליקציית הפודקאסטים המועדפת עליכם. Ran Levi 59:59 בדרך כלל בנקודה הזאת אני מספר לכם על פרקים חדשים שעלו ברשת עושים היסטוריה בשבוע האחרון, אבל הפעם ברשותכם אני אחרוג ממנהגי ואמליץ לכם על כמה פרקים ספציפיים שאני חושב שהיו ממש יוצאי מן הכלל. לא בהכרח פרקים שעלו לאוויר בשבוע או בשבועיים האחרונים, אלא פרקים מרתקים במיוחד. הראשון הוא הפרק 'פנטזיות מיניות' בפודקאסט 'יחסינו לאן' של פאולה וליאון רוזנברג. פאולה וליאון מארחים את סמדר מילר וניסים לוי, מנחי סדנאות למיניות קשובה, ומשוחחים איתם על מה שמסתתר מאחורי הפנטזיות שלנו. פרק מרתק שמציג את הנושא המאוד ספייסי הזה בצורה שונה לחלוטין מבין בדרך כלל. ועל הדרך פאולה וליאון חושפים כמה פנטזיות אישיות שלהם, כולל איך ומתי מימשו אותם. מאוד מאוד מעניין. ב'עושים את המוות', הפודקאסט של בית הלוויות 'עלי שלכת', פרק תחת הכותרת 'טוב למות בעד ארצנו או בעד עצמנו'. אלון נתיב מארח את דוקטור טל מורס, חוקר תקשורת ומוות, לשיחה על האופן שבו השתנתה תפיסת המוות הטוב במירכאות בחברה הישראלית מאז קום המדינה ועד ימינו, כפי שהיא באה לידי ביטוי למשל דרך המורשת שהשאירו אחריהם טרומפלדור בעבר וענת גוב ועדי טלמור בימינו. פרק מאוד מעורר מחשבה שמביא דרך אחרת ושונה לבחון את התמורות בחברה הישראלית. ב'עושים כותרות', אטילה שומפלבי משוחח עם חיים רמון על ההתרסקות של גנץ והבחירות הקרובות. בין אם אתם אוהבים את חיים רמון ובין אם לא, הוא פוליטיקאי מבריק והאופן שבו הוא מנתח את השגיאות של כחול לבן במשא ומתן מול נתניהו הוא פשוט מרתק. למדתי יותר ב-20 דקות של האזנה לפרק הזה מאשר בשעות של קריאת מאמרי פרשנות בעיתונים. ואחרון חביב, שוב אטילה שומפלבי הפעם עם פרופסור עומר מואב בפרק של 'עושים חשבון', תוכנית הכלכלה שלנו. כותרת הפרק: 'בלדה לקיבוץ'. עומר ואטילה מנתחים את הכישלון הכלכלי של התנועה הקיבוצית. האם המודל הכלכלי של הקיבוץ נועד מראש לכישלון? מה גרם לאנשים לוותר על הכלכלה הסוציאליסטית? וכמה עלתה למדינה הצלתם של הקיבוצים? פרק מרתק שמתחבר לפרק של עושים היסטוריה שעשיתי לא מזמן על ההיסטוריה של הקומונות והקיבוצים העירוניים שחוזרים לאופנה בשנים האחרונות. כל אלה פרקים נהדרים ומעוררי מחשבה ואם מותר לי להיות קצת רגשני, פרקים שממש גורמים לי לחוש גאווה גדולה על כך שאני חלק מהדבר המדהים הזה שנקרא רשת עושים היסטוריה ועולם הפודקאסטים הישראלי בכלל. כל הפודקאסטים שלנו וכל הפרקים שסיפרתי לכם עליהם זמינים להאזנה באתר שלנו oshimhistoria.com ובאפליקציית הפודקאסטים שלנו באנדרואיד. חפשו עושים היסטוריה בחנות האפליקציות של גוגל וכמובן גם בכל אפליקציות הפודקאסטים באשר הן. לפני שבועיים בעקבות צמד הפרקים על סיפור הנחתה של כבל הטלגרף הטרנס-אטלנטי, שאלתי אתכם את השאלה הבאה: אם זמן וכסף לא מהווים בעיה, איזה פרויקט הנדסי כביר הייתם רוצים להוציא לפועל? כמיטב המסורת אני אחלק את התשובות שלכם לשניים: תשובות רציניות ותשובות פחות רציניות. התשובות הרציניות היו מרתקות ולצד רעיונות מוכרים וותיקים כמו מעלית חלל, הארצת מאדים, תיקון האקלים וכדומה, העליתם גם כמה רעיונות מקוריים מאוד שבחלק מהמקרים הובילו לדיונים מעניינים לגבי היתרונות והחסרונות של כל פרויקט כזה. למשל דורון סער רשם ציטוט: 'הפיכת כל הכבישים לתת-קרקעיים עם כלי רכב ללא נהג. בעומק 10 מטרים יהיו הכבישים ממזרח למערב ובעומק 20 מטרים הכבישים מצפון לדרום. כל כמה מאות מטרים מעבר לעלייה או ירידה'. סוף ציטוט. פרי שטרן, גיל אייזנר ויוסי רובינשטיין הציעו כל אחד בנפרד לסדר סוף סוף את הברדק בשקעים החשמליים ולצור סטנדרט אחד ויחיד לכל המתחים והשקעים בכל העולם. ליאור יוסוב כתב ציטוט: 'כביש רציף לאורך מספר קווי רוחב. כשמגיעים לאוקיינוס הוא הופך לתעלה שקופה, אז אפשר לנסוע מסביב לעולם ולראות הכול, ובונוס אם בונים מתחמים שמאפשרים לאנשים לחנות שם ללילה כדי ליהנות מהנוף'. סוף ציטוט. ההצעה הזו מצטרפת להמון הצעות נוספות באותה הרוח לגבי ההייפר-לופ של אילון מאסק, רשת של מנהרות ריקות מאוויר שאפשר לנוע בתוכן במהירות של כמה פעמים מהירות הקול. תחת הקטגוריה של הצעות פחות רציניות אבל לא פחות משעשעות מצאתי את ההצעה של יגיל הנקין: 'אתר ממשלתי נוח לשימוש'. נוגה המרמש כתבה לו בתגובה: 'ביקשו תשובות הגיוניות, לא מדע בדיוני'. ארנון אינגל הציע לבנות אומגה 100 חרמון לכנרת. ערן כהן ואופיר רוב רוצים מכונת כביסה שגם מייבשת וגם מקפלת, למרות שערן במחשבה נוספת אומר שכנראה פשוט ומהיר יותר להקים מושבות על המאדים. אריאל פרמן הציע לפרק את פתח תקווה ואולי הפעם גם לבנות אותה מחדש כמו שצריך, אבל יש לו ספקות אם האנושות מוכנה לאתגר בסדר גודל כזה. יובל בלוך מ'עושים רפואה' כתב: 'Wi-Fi אצלי בממ"ד. מסתבר שזה ברמה של פרויקט אפולו'. ולבסוף עמוס ססי הולך על הפרויקטים המסובכים באמת: פיתה שלא נוזלת, עגלת סופר בלי מטבע, ניילון בסופר שנפתח בלי רוק מהאצבע, סוללת טלפון לטווח ארוך של ימים וממשלה יציבה ל-4 שנים מלאות. ערן כהן הגיב לו: 'תוסיף גם גלאי שקר אלחוטי לשימוש על פוליטיקאים וזרת מחושמת ברגל'. תודה רבה לכל המגיבים. מוזמנים לבקר בעמוד הפייסבוק שלנו כדי לעיין בשרשור המלא. גם מעריב וגם גיקטיים השיקו השבוע, ממש כמעט באותה שעה, מצעדי או תחרויות פודקאסטים לסיכום שנת 2020. אני מודה שאני לא חובב גדול של מצעדי פודקאסטים כאלה כי זה נורא קשה לדרג תוכניות שונות ומשונות. אבל באותה נשימה, אם אתם אוהבים אחד הפודקאסטים ברשת עושים היסטוריה או אפילו יותר מאחד, לכו להצביע עבורם. זה מאוד מאוד חשוב לפודקאסטרים שלנו ונותן להם המון כוח ואנרגיה להמשיך בעבודה הלא קלה הזו. כנסו לגיקטיים ולמעריב והצביעו לפודקאסטים שאתם אוהבים ברשת עושים היסטוריה. ואם אתם ממש ממש מוכרחים, גם לפודקאסטים שלא ברשת שלנו. וכמובן אם אתם או מישהו שאתם מכירים שוקל לפרסם בפודקאסטים, ספרו לו על הרשת שלנו. רשת הפודקאסטים הגדולה ביותר בישראל עם למעלה מ-15 פודקאסטים מצליחים מאוד בעברית ועוד חמישה פודקאסטים באנגלית לקהל הבינלאומי, כולל הפודקאסט Malicious Life שלשמחתי נחשב לאחד הפודקאסטים המובילים בעולם בתחום אבטחת המידע. הפרסום ברשת שלנו הוא מקור הכנסה חשוב עבורנו ומאפשר לנו להמשיך ולהפיק את התכנים הנהדרים האלה כל שבוע. תודה על תמיכתכם ברשת עושים היסטוריה. עושים היסטוריה הם גיא זאורוס, איתמר עודון ובן אור הטופס בעריכה ובהפקה. שרה סילבסטריקס מנהלת הקהילות ואחראית על סיפור משפחתי. אביב אורפטור הוא מנהל המכירות, דני זאורוס רקס הוא המנהל העסקי שלנו ואני רן לוי, יונק קטן ומבוהל שמתחבא במחילה שלו ורק רוצה שיתנו לו לכתוב בשקט. אנחנו נשתמע בשבוע הבא. להתראות.
        ]]></content:encoded>
    </item>
    
    <item>
        <title>[עושים היסטוריה] מארחת: האם בתי הסוהר בדרך להיעלם? שיחה עם השופט בדימוס ד"ר אברהם טננבוים</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-hm-bty-hsvhr-bdrk-lhy-lm-shykhh-m-hshvpt-bdymvs-d-r-brhm-tnnbvym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-hm-bty-hsvhr-bdrk-lhy-lm-shykhh-m-hshvpt-bdymvs-d-r-brhm-tnnbvym.html</guid>
        <pubDate>27 בדצמבר 2020</pubDate>
        <description>Transcript for [עושים היסטוריה] מארחת: האם בתי הסוהר בדרך להיעלם? שיחה עם השופט בדימוס ד"ר אברהם טננבוים from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של "מה ההבדל בין חלב", אלא חידות שגורמות לכם לבהות בתקרה ולמלמל "מין רגע, אבל אם הוא עשה ככה..."? אז תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר - היא שם, היא דלת - אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שעשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים "נבחרות ישראל במדעים", בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:29 שלום וברוכים הבאים לעושים היסטוריה, פרק 338. האם בתי הסוהר בדרך להיעלם? שיחה עם השופט בדימוס דוקטור אברהם טננבוים. ד"ר אברהם טננבוים 02:48 שלום וברכה. רן לוי 02:50 נעים מאוד לארח אותך אצלי באולפן, כיף גדול, כבוד גדול. ד"ר אברהם טננבוים 02:54 בתור מי ששומע את התוכניות הרבה אני שמח גם להשתתף בעצמי. רן לוי 02:58 הכיף הוא כולו שלי. אז בואו נציג אותך למאזיננו. אורחנו הפעם דוקטור אברהם טננבוים, שופט בדימוס בבית המשפט השלום בירושלים, ובמקביל מרצה וחוקר באקדמיה בנושאי משפט ואחרים. תחומי התמחותו כוללים דיני תעבורה, ענישה פלילית ודיני אינטרנט וטכנולוגיה. דוקטור טננבוים כתב שני ספרים, הראשון "על שופטים וגלגלים" מעולמו של שופט תעבורה, והשני "על שוטרים וגנבים" סוגיות בקרימינולוגיה. אז כאמור כיף גדול לארח אותך. אני תמיד כשאני מפרסם למאזינים שיש לי אורח שיבוא לאולפן אני מבקש מהם שאלות. אני תמיד מקבל שאלות, אבל הפעם ההתנפלות של המאזינים והרצון לשאול שאלות קפצה בכמה סקאלות מהרגיל. אז זה מרתק. אני אתחיל בזה שאני אקח אותך ממש ממש לרמת הבסיס של ההתחלה של הדיון. הרעיון הבסיסי של עונש בתגובה לפשע הוא רעיון עתיק מאוד. ונאמר שזה לא שרק אצל בני האדם קיים הרעיון של ענישה, גם בטבע אצל בעלי חיים אנחנו רואים את זה, נכון? ד"ר אברהם טננבוים 04:02 נכון. יש בעלי חיים שיש להם היררכיות בקבוצות כמו קופים או בעלי חיים יותר חברתיים, זאבים - כל אלה ברגע שזה פרט לא מתנהג בהתאם למקומו הוא מיד מקבל נשיכה או מכה מהשליטים שיבהירו לו את מקומו, ועובדה שזה עובד. רן לוי 04:25 זה עובד להם. ד"ר אברהם טננבוים 04:26 כן, זה עובד להם. וכנראה אנחנו ירשנו את זה, זו היכולת להיות. עכשיו, הבעיה היא שבגלל שהענישה היא כל כך בסיסית, הפרספקטיבה או המסגרת בה אתה חוקר את הענישה כבר מכתיבה לך הרבה פעמים מה תהיה התוצאה שלך. רן לוי 04:47 למה אתה מתכוון? ד"ר אברהם טננבוים 04:48 אני אסביר. כשאתה רוצה לשאול את הענישה יש לך פרספקטיבה אחת של רדיפת צדק. האנשים האלה רוצים לדעת מה צודק, האם הענישה צודקת. ומה אתה עושה בדרך כלל? אתה יושב ושואל האם מוצדק להעניש, איזה עונש הוא צודק. בדרך כלל הפילוסופים שמתעסקים עם זה מתעסקים הרבה באחידות ענישה, כי זה קל לדעת: על אותו פשע צריכה לקבל את אותו עונש. אבל אם אני שואל את השאלה לא מה צודק אלא מה יעיל, אם אני בא ושואל מה יפחית את הפשע? איזה ענישה תפחית את הפשע? רן לוי 05:25 זאת אומרת כשאתה שואל את השאלה הזאת בעצם אתה גם, אם אני מבין נכון מה שאתה אומר, אתה מכוון בכלל מה המטרה של הענישה הזאת. מי שחוקר את הכיוון של שאלת הצדק מניח כהנחת יסוד אולי שהמטרה היא לעשות צדק בענישה. ומי שחוקר את זה מהזווית של היעילות אומר זה בעצם אולי להרחיק את הפושע מהחברה או להפחית את הפשיעה? ד"ר אברהם טננבוים 05:51 המטרה היא למנוע פשיעה, המטרה היא שלא תהיה לנו פשיעה. אבל שתי המטרות האלה הן תמיד בקונפליקט. אני אתן דוגמה פשוטה: תפסת שני גנבים. באים כל המומחים ואומרים לך: אחד מהם זה חד פעמי, אם אתה מכניס אותו עכשיו לבית סוהר הרסת את חייו, הוא הופך לעבריין בטוח. אם אתה לא מכניס אותו לבית סוהר - גמרנו, הוא אזרח שומר חוק. והשני אומרים לך: הוא יהיה עבריין בכל מקרה. רן לוי 06:23 זאת אומרת גם אם תעניש וגם אם לא, זה לא משנה. ד"ר אברהם טננבוים 06:26 לא משנה. עכשיו, אם אתה מדבר על צדק, אתה אומר "עתיד לא רלוונטי, אתם שניכם עשיתם אותו דבר, אתם צריכים לקבל את אותו עונש". אם אתה מדבר על יעילות אתה אומר "מה פתאום? העונש צריך להיות שונה מאחד לשני". ואז אוטומטית קיבלת השלכות מאוד רחבות למדיניות. עכשיו, שתי המסגרות האלה הן לא היחידות, כי בנוסף לאלה יש עוד שתי מסגרות לענישה. אחת המסגרות זו המסגרת הסוציולוגית. אני אתן דוגמה לסוציולוג אחד, אתן לכם את זה בקצרה: הסוציולוגים למשל, הסוציולוג אמיל דורקהיים. ולאמיל דורקהיים גם יש הסבר מעניין משלו, שאפשר להתווכח עליו אבל הוא מאוד מעניין. הוא אומר: אנחנו מענישים לא בשביל העבריינים, לא, וגם לא להרתיע. אנחנו מענישים בשביל הרוב שלא עובר עבירות, ולא בשביל להרתיע אותו אלא כדי לחזק אצלו את מה שהוא קורא לו המוסר המקומי. רן לוי 07:44 זאת אומרת הענישה, אומר דורקהיים, זה לא בשביל הפושע אלא בשביל האוכלוסייה מעבר? ד"ר אברהם טננבוים 07:51 האוכלוסייה ומעבר. ולא שתפחיד אותה, אלא לתת להם: "אתם רואים אותו? הוא עבריין. אני לא עבריין, אני אזרח טוב". רן לוי 08:03 זאת אומרת ליצור איזשהו שחור לעומת לבן, ליצור את היחסות הזאת? ד"ר אברהם טננבוים 08:07 בדיוק. וסנטימנט אצלך שיתחזק אצל האזרח שומר חוק: "אני שומר חוק והוא עבריין. אל תדברו איתי בכלל על עבירות כי אני לא מוכן לשמוע את זה". דוגמה מהחיים שהצחיקה אותי תמיד, הרי אני ישבתי בבית משפט הרבה שנים והיו פעמים שאנשי שב"ס היו מביאים אסירים. עכשיו, אתה מביא אסיר כבול אבל אתה מושיב אותו על הספסל. ולפעמים ליד הספסל הזה לא היה מקום, היו יושבים אנשים מן היישוב. והייתי רואה תופעה מעניינת: היה מישהו יושב על ספסל, אתה רואה שהוא תופס חצי ספסל. פתאום באים ומושיבים לידו אסיר עם כבלים, אתה רואה שהוא תופס הרבה פחות מקום על הספסל ומנסה איכשהו להתחמק, אפילו תת-הכרתית. רן לוי 08:51 זאת אומרת "תפרידו אותי מהדבר". ד"ר אברהם טננבוים 08:52 תפריד, כן: "אני לא הוא. זה שאני יושב לידו זה מקרי לחלוטין, אבל אל תחשוב לרגע שאנחנו קשורים אחד לשני כי אנחנו לא. הוא עבריין כנראה כי הוא יושב כך, ואני אזרח שומר חוק". אז אומר דורקהיים: זה הסיבה שאתה מעניש, כדי לחזק את הסנטימנט הקולקטיבי של האנשים, בשביל לחזק להם את התחושה שצריך לשמור על החוק. רן לוי 09:09 אתם יודעים מה החלק הכי כיף לראיין אנשים לפודקאסטים שלנו? הקפה שלפני. ברצינות. לפני ההקלטות אני בדרך כלל יושב עם האורחים שלי על כוס קפה מחוץ לאולפן, ומכיוון שכמעט תמיד מדובר באנשים מבריקים ואינטליגנטים, השיחות הכלליות שלפני הראיון הן מרתקות באופן יוצא דופן. בחיי, אני צריך לעשות פודקאסט כזה, אנשים יושבים מחוץ לאולפן ומדברים. זה יהיה לייט. אפוק הוא בדיוק סוג כזה של חוויית תוכן, מגזין חודשי מלא בכתבות מרתקות ומעוררות מחשבה על מגוון רחב מאוד של נושאים, מגיאופוליטיקה דרך פילוסופיה, פסיכולוגיה, מדע, חברה, היסטוריה ותרבות. כשאני מדפדף במגזין אפוק אני לפעמים חושב שמישהו לקח את עושים היסטוריה והפך אותה למגזין. היכנסו ל-getmag.co.il, GETMAG.CO.IL, השתמשו בקוד הקופון עושים - OSIM - כדי לרכוש מינוי למגזין ותזכו בספר דיגיטלי מתנה ישירות אליכם למייל. מגזין אפוק - מרחיב דעת, מעורר מחשבה. getmag.co.il. רן לוי 10:24 אז דיברנו על שלוש סיבות אפשריות או שלוש גישות אפשריות: שזה ענישה בשביל צדק, ענישה בשביל יעילות - מניעת הפשע, ואחת בשביל ליצור איזושהי מין לכידות חברתית, אולי אפשר לומר, דורקהיים מדבר על זה. אבל יש עוד גישות כמוהו. ד"ר אברהם טננבוים 10:42 הסוציולוגים למשל טוענים שהתפקיד של הענישה זה לא כמו השניים הראשונים. המסגרת היא סוציולוגית חברתית שלא קשורה ישירות בכלל לא למטרות צדק ולא ליעילות, מכל מיני סיבות אחרות. רן לוי 10:57 אז מה הגישה הרביעית אומרת? ד"ר אברהם טננבוים 11:00 הגישה הרביעית היא הגישה של הרדיקלים. הרי הראשונים חיפשו, אמרו "למה הענישה צודקת". הרדיקלים אומרים "הענישה לא צודקת". ועכשיו בוא נסביר למה היא לא צודקת, כי יש להם בדרך כלל אידיאולוגיה כלשהי והענישה רק מסבירה את האידיאולוגיה שלהם. אם ניקח את המרקסיסטים למיניהם, המרקסיסטים למיניהם טוענים שהענישה היא אחד הכלים שבהם המעמד השולט מחזק את כוחו מול הפרולטריון. רן לוי 11:30 זאת אומרת אנחנו מענישים בעצם בשביל לתת יותר כוח לשלטונות? צורה של דיכוי כזה? ד"ר אברהם טננבוים 11:37 ואם נותנים דוגמה מהחיים: תראה בבתי הסוהר למשל, מישהו חקר אידיאולוגיה של עבודה. אומרים "רוצים לתת לאסירים מקצוע", אבל אף אחד לא נותן להם להיות מנהל קרנות גידור. אם אתה תראה איזה מקצועות בוחרים לאסירים, אז מחפשים להם בדרך כלל עבודות כפיים ובשכר נמוך. אז זה לא יעבוד, אבל מראש זה אידיאולוגיה של החברה הקפיטליסטית - להפוך אותם לחלק מהפרולטריון. למה לא מלמדים אותם להיות משפטנים? שאגב, חלק מהם יכלו להצליח בזה לא רע. רן לוי 12:13 ויש מעטים שמשקיעים את הזמן בבית הסוהר ונעשים עורכי דין וכאלה... ד"ר אברהם טננבוים 12:18 אבל זה נדיר, זה לא החברה עושה את זה. ועוד אומר על התנאים: התנאים בכלא חייבים להיות גרועים, אומרים המרקסיסטים. למה התנאים בכלא חייבים להיות גרועים? כי אם התנאים היו טובים, אז לפועלים לא היה כדאי לעבוד. למה לעבוד אם בכלא יש כאלה תנאים? חופשה! אתה שומע פעם אחר פעם אנשים צועקים "בכלא יש להם תנאים טובים מדי". אז הוא אומר: בשביל לשקם מישהו באמת אתה צריך לתת לו תנאים טובים, אבל התנאים צריכים להיות יותר גרועים מהכי עניים בחברה. וכיוון שאתה לא יכול לעשות את זה, אז אתה לא יכול לשקם אותו באמת. רן לוי 12:50 אז פה השאלה באמת, האמת היא שזה מתחבר בעצם לשאלה הראשונה שאני אתן לך ממאזינים שלנו: טל ורד שואלת "מה המטרה של מערכת הצדק בישראל, ענישה או שיקום?" והנה הוספנו עכשיו עוד שתי מטרות אפשריות. ואיתן מסורי שואל "למה בעצם אנחנו מענישים, כלומר מה מרכיב ההרתעה ומה מרכיב הנקמה בענישה הזו?" ד"ר אברהם טננבוים 13:15 מדינת ישראל הגדירה בצורה מאוד מוגדרת בתיקון לחוק שנקרא תיקון 113 לחוק העונשין, שהוא מצוי במחלוקת תמידית, ואמרה שהעיקרון בענישה הוא גמול. קבעה. ולכן כל שופט כשהוא צריך לדון, הוא צריך דבר ראשון להסתכל על העבירה ולראות מסגרת עונש, הוא צריך לתחום מה שנקרא את הענישה. והמתחם הזה - מתחם ענישה, נאמר על עבירה מסוימת הוא צריך לקבוע: עבירה מהסוג הזה העונש הוא בין שנה לשנתיים. אחרי שהוא קבע את המתחם, משיקולי שיקום הוא יכול אפילו לצאת ממנו לקולה, משיקולי הרתעה הוא יכול קצת להחמיר אבל עדיין בתוך המתחם. זה המסגרת שבתוכה שופטים פועלים כיום. ויש על זה הרבה ויכוח, כי יש הרבה אנשים שטוענים שהגמול הוא לא הסולם המתאים, שהיה עדיף השיטה הקודמת שהייתה איזה איזון בין המטרות. אבל זה מה שקיים היום. רן לוי 14:21 זה מה שקיים. אוקיי. אז עכשיו אנחנו בעצם מדברים על העונשים עצמם. בתרבויות שונות לאורך השנים היו סוגים שונים ומגוונים מאוד של עונשים. בדרך כלל עונשים פיזיים בהתחלה - עונשים של נגיד כריתת איברים או הצלפות. זה היה מאוד מקובל. ד"ר אברהם טננבוים 14:41 מאוד מקובל. רן לוי 14:43 בחברה המערבית היום אנחנו נוטים להתייחס לעונשים כאלה כ"אוי לא, לא עושים דברים כאלה, זה מגעיל". אבל אני בכובע שלי, אולי כמהנדס - אם אני רוצה לפתור את הבעיה, להוריד למישהו יד זה מהיר יותר, זול יותר, פשוט יותר כנראה מלהכניס אותו לכלא ולשמור עליו במשך 30 שנה. ד"ר אברהם טננבוים 15:04 תראה, ברוב החברות הראשוניות היה כלל ענישתי מאוד ברור. עד כדי כך ה"עין תחת עין" מופיע במקרא ומופיע אצל חוקי חמורבי, עד כדי כך שאנשים חשבו שאולי השפיעו אחד על השני. אבל זו דוגמה לענישה שהסיבה שהיא קיימת היא כי היא ברורה חד-משמעית. תחשוב על חברה ראשונית: אין בדיוק מלך, אין כוח טוב, אין דברים - העונש הכי פשוט: מה שעשית, יעשו לך. לכן ברוב החברות הראשוניות אתה רואה את הדוגמה הזאת: עין תחת עין, שן תחת שן. הרגת - תוצא להורג. הכית מישהו - יכו אותך וכן הלאה. ככל שהחברה מתפתחת ומתקדמת, אז אתה רואה מעבר מסוג העונש הזה לסוג ענישה אחר לגמרי. רן לוי 15:52 למה זה קורה לדעתך? ד"ר אברהם טננבוים 15:53 מה קורה אם עיוור מוציא למישהו עין? מה תעשה לו? הבנתי, יש מקרי קצה... הרבה מקרים: מה קורה עם ילד צעיר פוגע במבוגר, מבוגר פוגע... אתה לא תמיד יכול לעשות את זה. רן לוי 16:04 זה נקודה טובה. ד"ר אברהם טננבוים 16:05 נכון. אם יש לך שני אנשים שווים בכוח שלהם, בכסף שלהם, בהכל, במעמד שלהם - אתה אומר "ככה". אבל בדרך כלל זה לא שווה, זה מאוד קשה. זה אידיאל שלא מתקיים במציאות. ולכן הענישה השתנתה מאוד ממקום למקום, מחברה לחברה. רן לוי 16:20 בוא נדבר על עלייתו של בית הכלא. מתי זה קרה? ד"ר אברהם טננבוים 16:24 בית הסוהר, בניגוד למה שמקובל לחשוב, זה כלי חדש מאוד בחברה האנושית. לא יותר מהייתי אומר היום 200-300 שנה. לא ידענו על ענישה מסודרת כזו בתקופות קודמות. אני אסביר למה זה עלה לגדולה. קודם כל זה עלה לגדולה משלוש סיבות, וזה עלה לגדולה על חשבון עונשים הרבה יותר פשוטים. כמו שאמרת, הרבה יותר פשוט להוריד למישהו יד משלהכניס אותו לבית סוהר ל-10 שנים, כי אתה צריך גם להאכיל אותו, ולהשקות אותו, ולטפל בו, ולשמור עליו וכן הלאה וכן הלאה. מה שקרה הוא ששלוש סיבות מקובל שהעלו לגדולה את בית הסוהר. הסיבה הראשונה הייתה תיאוריה שהמייסד שלה אחד בשם נורברט אליאס, מדבר על "תהליך התירבות". אומר אליאס: מה שקרה הוא שאנחנו כבני אדם, יש לנו תהליך שאנחנו מנסים להתחמק מתהליכים טבעיים כמה שיותר, וכל מה שקשור לתהליכים שקורים בטבע יום-יום, אנחנו מנסים לעדן אותם כמידת האפשר. ואם אנחנו לא יכולים לעדן אותם - אנחנו מרחיקים אותם מעינינו, אנחנו לא רוצים לראות אותם. תסתכל על ספורט. ספורט היה קיים בימי הגלדיאטורים, אבל הרגת אותו בסוף ואחד מהצדדים נהרג וזה היה נחשב למקובל להפליא. ככל שהחברה התפתחה זה לא מקובל, והיום כל ספורט שיכול להיות איזשהו נזק לצדדים - יש רעש והמולה. אפילו באיגרוף יש לך כפפות ומגינים על הראש כי אתה לא מוכן שייפגע. אומר אליאס: אתה רואה את זה בכל התחום. והוא גם הראה, דרך אגב אליאס, שהתחילו להפסיק את עונש המלקות. היו עונשים - נתנו מלקות בבית ספר, בצי, בבית סוהר - הרבצת. ולאט לאט זה נפסק בכל המקומות האלה בבת אחת. כל העונש הזה של איברים עלה, ירד מן העולם. אף אחד לא מוכן, כמו שאתה אומר, שיחתכו את היד. גם אם יוכיחו לך כמהנדס שלחתוך יד לבן אדם מפסיק גניבה, אתה לא מסכים. כל ישראלי מצוי, אני חושב, יגיד "מה פתאום, לא בא בחשבון. לא בלי ידיים, לא מורידים ידיים, לא מורידים רגליים, לא מעוורים אדם". רן לוי 18:52 זה מזכיר לי נורא את... בצבא היה לי פעם אחת, אני זוכר בסוף הטירונות, יש איזה טקס או היה משהו כזה, ונותנים לך לרובה כידון - ביונטה. את הסכין שאתה תוקע בקצה הרובה. פתאום אתה מקבל את הביונטה הזאתי ואתה אומר "רגע, מה, אני אשכרה הייתי אמור עכשיו לדקור פיזית את האויב שלי? לא לירות בו ממאה מטר?". זה נראה כל כך ברברי. אבל ככה היו נלחמים בעבר. ד"ר אברהם טננבוים 19:18 לא רק נלחמים. כל בית, איך היו שוחטים? ארנבות, כל הבעלי חיים, איך היית עושה אותם. רן לוי 19:26 כן, היה פעם אני חושב איזה פרק ב"הישרדות" בטלוויזיה שכולם היו נורא מזועזעים ממישהו ששחט תרנגולת. ד"ר אברהם טננבוים 19:35 כשאתה קונה את זה בסופר זה בסדר. ובאותו דבר הוא אומר על עונש המוות. עונש המוות בזמנו היה הצגה: היית מביא את האיש למרכז העיר, היו באים לראות, היו הולכים ברגל ימים לראות את הטקס. לאט לאט האנשים התחילו להתרגז. אז הוא אומר: מה קרה לכל הדברים האלה? אתה דוחה אותם הצידה לשולי החברה. בית מטבחיים זה לא במרכז העיר, זה בקצה העיר, אף אחד לא רוצה לראות את זה. וכנ"ל עונש מוות. אז היום עונש מוות זה בסתר, והעונש מוות היום המקובל ביותר הוא זריקה. למה זריקה? כי כולם מכירים זריקה: אתה הולך לרופא, נותן לך זריקה. גם פה אתה מקבל זריקה. רן לוי 20:09 זה נראה מתורבת. ד"ר אברהם טננבוים 20:11 לא מורידים לך את הראש עם גיליוטינה, ולא יורים בך, ולא עושים משהו שגורם לדם. אמרת סיבה ראשונה לעלייתו של בית הסוהר: תהליך התירבות. ובית סוהר זה עונש מצוין: קודם כל הם שם, הם סגורים. שנית, אתה לא פוגע בו פיזית, הוא יכול לצאת. זה לא סופני וגם אין נזק שנראה לעין. אגב, יש הרבה נזקים פסיכולוגיים לבית סוהר. יכול להיות שיש אנשים שהיו מעדיפים לקבל מכות מאשר לשבת בבית סוהר, כי זה זמן רב, אבל זה לא מקובל. סיבה שנייה לעלייתו של בית הסוהר: סוציולוג צרפתי בשם מישל פוקו, שראה את כל העניין בצורה שונה קצת. הוא אמר: בעבר השלטון היה צריך למשמע את האיש, והדרך הטובה ביותר הייתה באמצעות עונש פיזי שכולם רואים. היום יש דרכים הרבה יותר מתוחכמות לעשות את זה - על ידי כך שאנחנו ממשמעים את האנשים החל מגיל צעיר. אם תחשוב רגע, כלא זה מוסד די דומה לשני מוסדות שכולנו מכירים אותם: בית ספר - אתה צוחק, אבל תחשוב: כולם צריכים לשבת בנימוס, לעשות מה שאומר לך המורה, ויש סמכות ויש לה כוח להעניש. ואחרי הבית ספר - הצבא: מקום שבו אתה רץ כשאומרים לך לרוץ, אתה קם כשאומרים לך לקום, אתה לובש בדיוק אותם בגדים, אומרים לך מתי לאכול, מתי לישון ומה לעשות. אז אומר פוקו: הרעיון של בית סוהר הוא המכשיר האולטימטיבי למשמע את האנשים, וזה משתלב טוב עם המערכת - מהגן, ואם לא הצלחנו בגן ובבית ספר ובצבא, אז תגיע לבית הסוהר ושם נמשיך עם אותה שיטה. והסיבה השלישית היא פשוט טכנית: אי אפשר היה להחזיק בית סוהר בעבר כענישה. היו אנשים שהיו בבית סוהר - יוסף ישב בבית סוהר, באנגליה מי שלא שילם חוב היו מכניסים אותו לבית סוהר עד שישלם - אבל כענישה, אתה צריך לדון אותו, אתה צריך לקבוע 10 שנות מאסר, אתה צריך מישהו שיודע קרוא וכתוב. בימי האשורים לא היו לך מספיק ניירות ועטים, לא הייתה לך מערכת שיכלה לשמור עליו 10 שנים ולדאוג לאוכל. טכנית זה היה בלתי אפשרי. רן לוי 23:02 המערכות לא היו מספיק מפותחות כמערכות. ד"ר אברהם טננבוים 23:04 נכון. שלוש הסיבות האלה גרמו לכך שבית הסוהר הפך להיות אמצעי הענישה הכי מקובל בעולם. אבל מה שקרה הוא שבדיוק אותם שלושה גורמים שפעלו לעליית בית הסוהר, הגיעו למצב שבו הם פועלים להורדת בית הסוהר. רן לוי 23:25 איך זה קורה? ד"ר אברהם טננבוים 23:27 נורברט אליאס דיבר על הסבל, אבל היום כולם מודעים לסבל של בית סוהר. שים לב, כל האנשים שמתנגדים לבית סוהר, מה התגובה הראשונה? "מה זה, כלוב? מה אנחנו, חיות?". התפיסה הזאת שזה לא ראוי, הגענו לרמה כזאת שבית הכלא נחשב ליותר מדי ברברי. למה בית כלא? למה אין לך משהו אחר? והנקודה של פוקו: אם אני רוצה למשמע מישהו, אז אני לא צריך להכניס אותו לבית סוהר. יש לי היום אמצעים הרבה יותר טובים לשלוט עליו: יש מצלמות, יש אזיקים אלקטרוניים, יש טלפון. אני יכול לשלוט עליו ולמשמע אותו בלי השימוש באמצעי הקיצוני הזה. והנקודה השלישית - טכנית: היום אפשר לעשות מה שהיה אי אפשר לעשות פעם. פעם אם היית מוציא מהכלא, הוא היה בורח. היום אפשר להשתיל שבב. ואני בטוח שיהיה פרק זמן שבו ישתילו לאסירים שבבים בהסכמתם, כי הם יעדיפו את זה על פני דבר אחר. רן לוי 25:12 אני אופתע אם זה לא קורה כבר עכשיו בכל מיני מקומות קיצוניים. לכלבים שמים שבבים, אז פיזית אני מניח שהתהליך הוא לגמרי טריוויאלי. ד"ר אברהם טננבוים 25:22 לכל אחד מאיתנו יש שבב שהולך איתו כל היום וישן איתו - בטלפון. אם הטלפון שלך צריך להיות צמוד אליך, כבר אתה יודע כל דבר שהוא עושה. וזה לא היה קיים בעבר. שלושת הדברים האלה, בדיוק מאותן סיבות שבית הסוהר עלה, מאותן סיבות הוא גם נופל. סביר להניח שהוא ייפול עוד יותר בעתיד. זה רק שאלה של זמן, אין חילוקי דעות על כך בין המומחים. רן לוי 25:51 זו אמירה מאוד מפתיעה. אתה אומר שהמגמה ברורה ונראית בלתי נמנעת שבתי הכלא הולכים להיות דבר של העבר? ד"ר אברהם טננבוים 26:04 אחוז מסוים יצטרך להיות שמור כי הוא מסוכן, אבל כגישה זה עומד להיעלם. אנשים שילמדו על המאה ה-20 וה-21 יסתכלו עלינו אולי כמו שאנחנו מסתכלים על אלה שכרתו ידיים ורגליים. אבל תחשוב על הדבר הפשוט הרבה יותר: זה עונש נורא יקר. כלכלית, אסיר בבית סוהר היום במדינת ישראל זה משהו כמו 15,000 שקל לחודש לפחות. רן לוי 26:50 15,000 שקל לחודש עלות של אסיר? מדהים. ד"ר אברהם טננבוים 26:55 יכול להיות גם יותר. האסיר שנכנס לבית סוהר, המשפחה שלו מקבלת ביטוח לאומי כי הוא לא יכול לעבוד. אנחנו כחברה משלמים מחיר פיזי יקר מאוד. עכשיו, אני מכיר הרבה אנשים, חלקם עבריינים, שאם היו נותנים להם 15,000 שקל נטו לחודש, היו אזרחים למופת. למה אני צריך לשלם אותו? לא מספיק שהוא גרם נזק לחברה, אז עכשיו אני עוד אשלם על זה? רן לוי 27:33 תסכית רדיו היא אומנות שכמעט ופסה מהעולם. היו זמנים משנות ה-40 של המאה הקודמת ועד שלהי שנות ה-70 שתסכיתים שלטו ברמה. "מלחמת העולמות" של אורסון וולס היא דוגמה מעולה לתסכית שאי אפשר לשכוח. הפודקאסטים, מדיה חדשה וחלוצית, משנים את חוקי המשחק ואיתיאל דינר, איש רדיו יוצא גלי צה"ל, רוצה להחזיר את התסכיתים לחיים. בשבועות האחרונים איתיאל יצא בקמפיין מימון המונים לתוכנית תסכיתים חדשה בשם "מעבר". תוכנית שבכל פרק תביא סיפור מתח, מדע בדיוני או מסתורין, עם שחקנים מעולים וטכנולוגיית אודיו פורצת דרך שיביאו את הסיפורים האלה באיכות שכמותה לא נראתה בישראל מעולם. רוצים לסייע לאיתיאל? תרמו לקמפיין מימון ההמונים שלו ועזרו לו להפוך את החלום למציאות. הקליקו על הבאנר המופיע לכם עכשיו על המסך באפליקציית עושים היסטוריה או באתר הבית שלנו osimhistoria.com, או חפשו "מעבר תסכית הדור הבא" בגוגל. רן לוי 28:48 גיא דוידי שואל "מה האלטרנטיבות לכליאה שנוסו בעולם ומה היו תוצאותיהן?". למשל עבודות שירות - זה אפקטיבי? ד"ר אברהם טננבוים 29:05 עבודות שירות בדרך כלל אפקטיביות. יש הסכמה שיש אחוז מסוים של עבריינים שרצוי שיהיו סגורים בכלא, אולי לנצח: למשל רוצחים, אנסים סדרתיים, ראשי ארגוני פשע. אלה אנשים שאתה לא יכול לתת להם תחליפים כי פשוט הנזק שהם גורמים הוא הרבה יותר גדול. אבל מדובר אולי ב-5% או 10% מכלל אלה שיושבים בבית הסוהר. היינו יכולים להפחית את כמות האסירים לחמישית אם היו אלטרנטיבות. עבודות שירות זה דוגמה טובה למשל למישהו שגרם לתאונה קטלנית: הוא לא בסדר, מגיע לו עונש, אבל זה אדם נורמטיבי בדרך כלל. עבודות שירות הן עונש סביר כי הוא תורם לחברה - בבית חולים למשל. הבעיה הטכנית היא שאם אנשים תשעה חודשים לא יכולים לעבוד וצריכים להתפרנס, זה קצת קשה להם. יש אנשים שאמרו שהם מעדיפים מאסר כי מישהו דואג להם לאוכל. רן לוי 31:42 מה לגבי קנסות כספיים? ד"ר אברהם טננבוים 31:43 קנסות כספיים הם עונש לא שוויוני: קנס לעשיר זה לא כמו קנס לעני. בסקנדינביה מקובל "קנס יומי" לפי כמה שאתה מרוויח. אבל זה יוצר עיוותים: למשל מישהו מנוקיה נסע במהירות מופרזת וביקשו ממנו לשלם 3 מיליון דולר. ניסו את זה באנגליה והפסיקו, כי דווקא העניים והחלשים לא ידעו איך להסתדר עם המערכת. והרבה אנשים פשוט לא משלמים, ואז לגבות את הקנס עולה יותר מהקנס עצמו. רן לוי 34:14 מה לגבי הגליה למקום אחר? ד"ר אברהם טננבוים 34:18 בישראל זה קצת קשה - לאן תגלה אותו? המדינה קטנה. בצרפת קוראים לזה "מאסר במקום המגורים שלך". כשיטה זו שיטה טובה, אבל היא צריכה קצת יותר התקדמות בטכנולוגיה - למשל אזיקים אלקטרוניים של GPS. רן לוי 35:05 אם נהגתי בשכרות והגלו אותי, האם זה באמת גורם להפחתה בנהיגה בשכרות? ד"ר אברהם טננבוים 35:12 השאלה היא כללית האם הענישה גורמת להפחתה בפשע. דרכת פה על מוקש גדול. כדרכי ענישה, אין הבדל בין הדרך הזאת לאחרת. אמיר נחמני שואל: האם נכון לכלוא אנשים שנוטים לאלימות גם לפני שביצעו פשע - כמו בסרט "דוח מיוחד"? רן לוי 36:56 בסרט המטרה היא למנוע. ד"ר אברהם טננבוים 36:58 זה בעייתי כי כל הרעיון הוא שאדם מקבל עונש על דבר רע שעשה. אולי טיפול, אבל אי אפשר אפילו לחשוב על ענישה בכפייה כזו. כשאנחנו מדברים על ענישה כהרתעה, יש בעיה מוסרית כי אז אתה מעניש אדם לא רק על מה שעשה אלא על מה שמישהו אחר אולי יעשה בעתיד. עמנואל קאנט טען שהרתעה היא לא מוסרית. אבל דה פקטו השופטים משתמשים בענישה כהרתעה, למרות שהמרכיבים של הענישה - הרתעה, גמול ושיקום - סותרים אחד את השני. רן לוי 38:53 האם ענישה בעבירות תעבורה באמת אפקטיבית? ד"ר אברהם טננבוים 38:58 תפסו אותך בצדק? מודה? יפה. עבריין רציונלי מחשב טוב ורע. תסתכל על פקחי העירייה כשמישהו שובת - כולם חונים בכל מקום. המרכיב הכי חשוב הוא ודאות הענישה - הסיכוי שיתפסו אותך. אם אתה חושב שיתפסו אותך, חומרת העונש משפיעה. אם אתה חושב שלא יתפסו אותך, זה לא משנה. לכן חשוב להגביר את הוודאות של התפיסה. רן לוי 41:44 יהב ארז שאלה אותי לגבי הקונספט של "צדק מאחה". מה זה בעצם? ד"ר אברהם טננבוים 42:08 צדק מאחה הוא צדק משקם. נאשם ונפגע מנסים לחשוב יחד על פתרון. בארץ ניסו את זה בעיקר לנוער. למשל: נערים שפרצו לקיוסק וגנבו, במקום הליך פלילי הנערים עוזרים לבעל הקיוסק, מנקים ושוטפים. זה לא מתאים לעבירות חמורות כמו רצח. זה קיים בארץ חלקית כמה שנקרא "הסדר מותנה". הבעיה היא שזה דורש שינוי של כל המערכת וזה איטי. לטווח הארוך, בית סוהר הוא הרע במיעוטו כיום. רן לוי 45:18 האם אתה מצטער על איזו החלטה שקיבלת? ד"ר אברהם טננבוים 45:24 אני מנסה לא לחשוב על זה יותר מדי. נתתי בסביבות 80 אלף פסקי דין. אני מניח שחלק מהאנשים רימו אותי. ראיתי במו עיני אנשים שהגיע להם עונש ולא יכולתי לתת להם אותו בגלל החוק. למשל: תאונת פגע וברח, הנאשם והאח שלו היו מאוד דומים ולא יכלו לזהות מי מהם נהג. הסבא שהיה רשום כבעל האוטו נפטר, והמערכת לא יכלה להפליל אף אחד מהאחים. רן לוי 48:04 מה דעתך לגבי הקשר של בחירת עורך דין לניצחון במשפט? ד"ר אברהם טננבוים 48:11 ברוב המקרים עורך הדין לא באמת משנה, אלא אם הוא טוען טענות שהנאשם לא ידע לטעון או עוזר להגיע להסדר טיעון. לפעמים עורכי הדין המפורסמים הם לאו דווקא הכי טובים. ופעם אחרונה: בתי משפט ובתי חולים - אם אתה לא עובד שם, תתרחק משם. רן לוי 50:00 תודה רבה. Simpson 50:12 In this house we obey the laws of thermodynamics!
        ]]></content:encoded>
    </item>
    
    <item>
        <title>[עושים היסטוריה] 339: שממות קוסמיות (Cosmic Voids), או - הפרק על כלום</title>
        <link>https://mat-mo.github.io/podtext/episodes/vshym-hystvryh/vshym-hystvryh-339-shmmvt-qvsmyvt-cosmic-voids-v-hprq-l-klvm.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-339-shmmvt-qvsmyvt-cosmic-voids-v-hprq-l-klvm.html</guid>
        <pubDate>10 בינואר 2021</pubDate>
        <description>Transcript for [עושים היסטוריה] 339: שממות קוסמיות (Cosmic Voids), או - הפרק על כלום from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'מין רגע, אבל אם הוא עשה כך...'. תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 339: שממות קוסמיות (Cosmic Voids), או הפרק על כלום. לפני מספר חודשים, בקיץ של שנת 2020, לקחתי אוהל, כמה כיסאות מתקפלים וטאבון קטן ממתכת, הכנסתי את האישה והילדים לבגאז' וירדנו למדבר לצפות במטר מטאורים, מטר הפרסאידים שעליו אני סיפרתי לכם בפרק אחר של עושים היסטוריה. זה היה די נחמד. ראינו המון כוכבים נופלים, סיפרתי לילדים על כוכבי לכת ומערכות הכוכבים ואכלנו פיתות שעשינו בטאבון. בשלב מסוים כולם התעייפו והלכו לישון, ואני נשארתי לבד. רן לוי 03:57 נשענתי לאחור על הכיסא המתקפל, הרמתי את הראש לשמיים והבטתי בפס הערפילי של שביל החלב. כבר ראיתי את שביל החלב בעבר כמה וכמה פעמים, אבל הפעם חלפה במוחי מחשבה חדשה. אני לא יודע למה, אולי זה בגלל האוויר המדברי הקריר, אולי היין ששתיתי קודם, אולי הייתי צריך להשאיר את הפיתות על הטאבון עוד כמה דקות (הילדים באמת אמרו שזה לא היה מספיק מוכן). אבל בכל מקרה, הפעם חוויתי את שביל החלב בתלת-מימד. אני אסביר למה אני מתכוון. כשאנחנו מביטים בשמי הלילה, אנחנו בדרך כלל תופסים אותם בדו-מימד. זאת אומרת, מבחינה שכלתנית אנחנו יודעים שכדור הארץ נע בתוך חלל תלת-ממדי, אבל כשמביטים בשמיים אין מימד של עומק. לצורך העניין, אם הייתי יכול לעטוף את כדור הארץ בחתיכת נייר ענקית שעליה היו מודפסים הכוכבים והערפיליות בצורה ממש ממש משכנעת, היה לכם קשה לגלות שאתם מביטים בדף דו-ממדי ולא בחלל תלת-ממדי. אבל הפעם הצלחתי לדמיין את שביל החלב בתלת-מימד. איך? ובכן, עצמתי עיניים ודמיינתי שאני יושב בכיסא המתקפל שלי על צוק גבוה בהר הכרמל ומביט על חיפה שפרוסה מתחתיי. ראיתי בעיני רוחי את הבניינים של העיר וכיצד הם הולכים ונעשים קטנים יותר ככל שהם מתקרבים לאופק. ואז פתחתי את העיניים, הרמתי את הראש והסתכלתי על שביל החלב. דמיינתי את הגלקסיה שלנו כאילו שהיא מעין עיר גדולה במירכאות שנמצאת הרחק על קו האופק. זאת אומרת, מיקמתי אותה במרחב התלת-ממדי שנפרש מתחת לצוק הדמיוני שלי. עכשיו, אני יודע שגלקסיית שביל החלב היא ענקית. שאלתי את עצמי כמה רחוקה צריכה להיות שביל החלב כדי שאני אוכל לראות את כמעט כל הרוחב הזה, 200 אלף שנות אור פרוסים לנגד עיניי במלואם על קו האופק? ואז ברגע הזה זה היכה בי. פתאום הבנתי, ממש קלטתי את קנה המידה האמיתי של הגלקסיה שלנו. כמה שאנחנו באמת באמת קטנים וזעירים ביחס ליקום, ואת המרחקים האדירים שבין הכוכבים. זו הייתה חוויה כמעט מיסטית. רן לוי 06:40 כשהארדואינו הופיע על בימת עולם הטכנולוגיה בשנת 2005, הוא היה סוג של סנסציה. לוח אלקטרוני קטן וזול שמתכנתים חובבים יכולים להיעזר בו כדי להפעיל רובוטים, לקלוט מידע מחיישנים וכדומה. היום הארדואינו הוא יותר מלוח אלקטרוני. הוא סוג של שער כניסה לעולם החדש והמסעיר של האינטרנט של הדברים (IoT). עתיד שבו אינספור חיישנים ומכשירים חכמים יקיפו אותנו מכל עבר בבית, בעבודה וברחוב. אם אתם רוצים לתת לילדכם את האפשרות לפסוע דרך שער הכניסה הזה, Kits4Me יצרו ערכות לבנייה עצמית וקורסים אשר יקנו להם את הכלים הנדרשים לעבוד עם הארדואינו ולהבין את עולם התוכנה לעומק. היכנסו לאתר kits4.me/osim, שוב - kits, המספר 4, נקודה m-e סלאש osim, או הקליקו על הבאנר באתר ובאפליקציית עושים היסטוריה, והקלידו את קוד הקופון 'עושים' בעברית ותקבלו עשרה אחוזי הנחה על המוצרים והקורסים של החברה. kits4.me/osim. רן לוי 08:00 סירטוט המבנה התלת-ממדי של היקום שלנו מעבר לגבולות מערכת השמש ואפילו מעבר לגבולות הגלקסיה שלנו היה מאז ומתמיד אתגר לא פשוט עבור האסטרונומים. כשאני מביט בחפץ שנמצא על השולחן שלי, אני יכול להעריך את המרחק אליו מכיוון שאני מביט בו דרך שתי העיניים, ומתוך שתי נקודות המבט האלו המוח יכול להסיק את מימד העומק של התמונה. אבל כשאנחנו צופים בעצמים רחוקים מאוד דרך הטלסקופ, יש לנו רק נקודת תצפית אחת, כאילו שכיסינו את אחת העיניים שלנו ברטייה. נאמר למשל שאנחנו צופים בשתי גלקסיות שנראות לנו פחות או יותר באותו הגודל. איך אנחנו נדע אם מדובר בשתי גלקסיות דומות שנמצאות בערך באותו המרחק מכדור הארץ, או שאולי אחת מהן היא גדולה ורחוקה והשנייה היא קטנה אבל קרובה? בלעדי מימד העומק קשה למקם את העצמים המרוחקים האלה במרחב התלת-ממדי. אבל בשנות ה-20 של המאה ה-20 חלה פריצת דרך חשובה בתחום הזה. אדווין האבל, אחד מבכירי האסטרונומים של תקופתו, הבחין בעובדה שכל הגלקסיות שהוא צופה בהן נעות מכדור הארץ והלאה, ואולי יותר מעניין - ככל שגלקסיה רחוקה יותר מאיתנו, כך היא מתרחקת מאיתנו מהר יותר. לצורך הדוגמה, גלקסיה במרחק של שלושה מיליון שנות אור תתרחק מאיתנו במהירות של 100 קילומטרים בשנייה, בעוד שגלקסיה במרחק של שישה מיליון שנות אור תתרחק במהירות של 200 קילומטרים בשנייה. התגלית הזו זכתה לשם 'חוק האבל', והיא הובילה לעלייתה של תיאוריית המפץ הגדול שלפיה היקום שלנו החל כחלקיק זעיר שהתפוצץ לפני 14 מיליארד שנים ומאז הוא הולך ומתרחב בהתמדה. הקדשתי בעבר שני פרקים לסיפורה של תיאוריית המפץ הגדול, פרקים 166 ו-167. לתגליתו של האבל היה שימוש חשוב נוסף. היא נתנה בידי האסטרונומים כלי יעיל מאוד למדידת המרחקים בינינו ובין אותן גלקסיות מרוחקות. חוק האבל יוצר קשר הדוק וחד-משמעי בין המרחק אל גלקסיה ומהירות ההתרחקות שלה מאיתנו, ומכאן שאם אנחנו יודעים מה מהירותה של הגלקסיה, אנחנו יכולים גם לאמוד את המרחק אליה. למרבה המזל, יש דרך פשוטה ואמינה יחסית למדוד את מהירות תנועתן של הגלקסיות. זו שיטה המכונה 'הסחה לאדום' (Redshift). מבלי להיכנס להסברים מעמיקים כרגע, אני אומר שהשיטה הזו מבוססת על העובדה שאור שנפלט מעצם נע עובר שינוי מסוים בתדר שלו. אם אנחנו יודעים מראש מהו תדר האור שאמור להיפלט מכוכב כלשהו ומשווים את התדר הצפוי הזה לתדר שמדדנו בפועל, אפשר להסיק מההבדל בין התדרים את מהירות תנועתו של הכוכב. זה קצת דומה למצב שבו אשתי חוזרת הביתה עם לק על הציפורניים. אם אני יודע שהיא יצאה מהבית בלי לק, אני יכול להסיק מכך שהיא ביקרה אצל הבחורה של הלק ג'ל. זו כמובן דוגמה לא מציאותית - אשתי יכולה לחזור הביתה עם תסרוקת חדשה, נעליים חדשות, תיק חדש וחצי פנים צבועות בירוק ואני עדיין לא אשים לב. כאמור, חוק האבל ושיטת ההסחה לאדום נתנו בידי האסטרונומים דרך חדשה למדוד את המרחק אל גלקסיות מרוחקות. מדידות ראשוניות שנערכו בשנות ה-40 וה-50 העלו שבניגוד למה שחשבו האסטרונומים קודם לכן, הגלקסיות ביקום לא מפוזרות בצורה אקראית ופחות או יותר אחידה, כמו נאמר שקדי מרק שצפים בתוך צלחת, אלא הן מתקבצות לקבוצות שיכולות להכיל עד כדי 50 גלקסיות כל אחת. גם הקבוצות האלה מסתבר לא מפוזרות ביקום באקראי אלא מתקבצות בעצמן למה שמכונה 'צבירים', קלאסטרים של עד אלפי גלקסיות. בשנות ה-70 של המאה ה-20 נכנסו לשימוש טכנולוגיות מתקדמות יותר שאיפשרו לחוקרים לערוך את מה שמכונה 'סקרי הסחה לאדום' (Redshift surveys). תצפיות אסטרונומיות שלא מתמקדות על כוכב או גלקסיה ספציפית אלא מודדות את ההסחה לאדום של אלפי גלקסיות וצבירי גלקסיות פחות או יותר בו-זמנית. הסקרים האלה חשפו את העובדה שגם צבירי הגלקסיות מתקבצים למעשה לצבירי-על (Superclusters) שרוחבם נע בין 100 ל-400 מיליון שנות אור, ושצבירי-העל בעצמם מתחברים למבנים ארוכים וצרים שמכונים 'נימים' (Filaments) שעשויים להגיע לאורך של 800 מיליון שנות אור. אם נים גלקטי שכזה הוא במקרה רחב מאוד, אנחנו אומרים שהוא 'קיר של גלקסיות' (Wall of galaxies). זהו אם כן המבנה התלת-ממדי של היקום שלנו. הוא מזכיר מאוד גוש מוצק של גבינה שוויצרית, הגבינה עם החורים. כשאת מקומה של הגבינה באנלוגיה שלנו תופסים צבירים, נימים וקירות שעשויים ממיליונים על גבי מיליונים של גלקסיות. זו ללא ספק תובנה מרתקת, אבל לא על זה אני רוצה לדבר. אני רוצה שתתעלמו לרגע מהנימים ומהקירות ותמקדו את מבטכם דווקא בחורים של הגבינה. אמנם דמיתי את היקום שלנו לגבינה שוויצרית, אבל כדי שהדימוי הזה יהיה מוצלח באמת אנחנו צריכים לשנות אותו מעט. קחו את הגוש המוצק הזה ותגדילו את החורים על חשבון הגבינה. תגדילו, תגדילו, תגדילו עוד! עוד! צמצמו את הנפח שתופסת הגבינה בגוש הזה עד שהיא הופכת להיות דקה כמעט כמו קורי עכביש. אם הייתם קונים גבינה כזו בסופר הייתם מתאכזבים מאוד, מכיוון שהגבינה שלנו היא כעת 90-95 אחוזים של חורים ורק אחוזים בודדים של גבינה. וזה רבותיי המבנה האמיתי של היקום שלנו. כשאנחנו חושבים על היקום אנחנו בדרך כלל חושבים על כוכבים וגלקסיות, אבל האמת היא שרוב רובו של היקום הוא למעשה חללים ריקים עצומים שאנחנו מכנים אותם בשם Cosmic Voids. לא מצאתי תרגום רשמי למונח הזה בעברית, אז ברשותכם אני אמציא אחד כזה בעצמי: שממות קוסמיות. קחו לעצמכם כמה שניות לעכל את סדרי הגודל שאנחנו מדברים עליהם כאן. קיר של גלקסיות הוא מבנה ענק, גדול יותר מכפי שאי פעם נוכל לעכל או להפנים. מיליונים של גלקסיות. אבל הנימים והקירות האלה הם בסך הכל כמו יריעות סבון דקות שעוטפות בועות סבון. ובועות הסבון האלו הן השממות הקוסמיות. מדובר בחללים אדירים של כלום. רן לוי 15:52 לא כלום מוחלט. ההגדרה הרשמית של שממה קוסמית היא אזור שבו צפיפות החומר היא לכל היותר עשירית מצפיפות החומר הממוצעת של היקום. משמע פה ושם אפשר למצוא משהו בתוך השממות הכבירות האלה. אבל משהו בהקשר הזה הוא מושג מאוד יחסי. אולי כדאי שאני אתן לכם דוגמה מוחשית יותר. ב-1981 נתגלה אזור ריק שכזה במרחק של כ-700 מיליון שנות אור מהגלקסיה שלנו והוא קיבל את השם 'שממת בואוטס' (Boötes Void). שממת בואוטס היא חלל כמעט כדורי שקוטרו כ-330 מיליון שנות אור. אם שממת בואוטס הייתה מכילה חומר בצפיפות הממוצעת של היקום, היינו מצפים למצוא בה לפחות כמה אלפי גלקסיות. אבל בפועל נתגלו בה רק 60 גלקסיות בלבד. 60 איים זערוריים של חומר בתוך אוקיינוס ענק ריק ושחור. אחד הפיזיקאים שחקר את שממת בואוטס אמר שלו גלקסיית שביל החלב הייתה נמצאת בלב שממת בואוטס, לא היינו יודעים בכלל שיש גלקסיות אחרות ביקום עד לכל הפחות שנות ה-60 של המאה ה-20. רק אז טכנולוגיית הטלסקופים שלנו הייתה משוכללת מספיק כדי לגשר על המרחבים העצומים. החלל החיצוני הוא גדול וריק, אבל שממות קוסמיות נותנות משמעות חדשה למושגים האלה. אין שום דבר במציאות שמקיפה אותנו, לפחות ככל הידוע לנו היום, שהוא יותר גדול ויותר ריק משממות קוסמיות. גילויה של שממת בואוטס הימם את האסטרונומים. עצם קיומן של השממות הקוסמיות הוכח כבר מספר שנים קודם לכן, בשלהי שנות ה-70, אבל בואוטס הייתה גדולה מכפי שמישהו העז לדמיין. ממש על הגבול של מה שנחשב כאפשרי מבחינה תיאורטית. למה? כדי להבין את זה בואו נדבר קודם על האופן שבו נוצרו השממות הקוסמיות. רן לוי 18:07 אולי תופתעו לשמוע, אבל מקורן של השממות הקוסמיות הוא כבר בדקות הראשונות שלאחר המפץ הגדול. עידן שבו היקום היה אולי הדבר הרחוק ביותר שאפשר לדמיין משממה כזו או אחרת. היקום היה עשוי אז מפלזמה רותחת, מרק לוהט ודחוס של חלקיקים שמילא את היקום באופן כמעט אחיד. אבל פה ושם היו במרק הזה אזורים מעט דחוסים יותר. אנחנו מדברים על הבדלי צפיפות זערוריים מאוד, שברירי אחוזים בלבד. אבל הבדלי הצפיפות האלה היו משמעותיים מספיק כדי לגרום לחלקיקים באותם האזורים להימשך זה לזה תחת השפעת כוח המשיכה ההדדי. הדחיסה הזו, כמו שקורה בכל גז, גרמה לעלייה בטמפרטורה, וההתחממות הזו בתורה דחפה את החלקיקים בכיוון ההפוך - להתרחב במקום להצטופף. ממש כפי שאוויר חם גורם לכדור פורח להתנפח. כשגוש החלקיקים התרחב, הטמפרטורה ירדה, ואז שוב כוח המשיכה השתלט על העניינים וגרם לחלקיקים לשוב ולהידחס. התהליך הזה של התכווצות, התרחבות ואז שוב התכווצות החל לחזור על עצמו באופן מחזורי. אם היינו יכולים להסתכל על הסיפור הזה מבחוץ, גלי הדחיסה המחזוריים האלה היו מזכירים לנו אדוות מים שמתפשטות על פני הבריכה, או לחילופין גלי קול שמתפשטים באוויר. מכאן גם השם שניתן לתופעה הזו: 'אוסיליציות אקוסטיות' (Baryon acoustic oscillations). רן לוי 19:48 380 אלף שנה מאוחר יותר, היקום הצעיר התקרר לרמה שאיפשרה לאטומים הראשונים להיווצר. באזורים שבהם התרחשו אוסילציות אקוסטיות, הגלים ההולכים ומתפשטים דחפו את האטומים האלה החוצה אל הקצוות של הבועות. במילים אחרות, רוב האטומים של היקום הצטופפו באזורים שבין הבועות וכך קיבלנו מבנה שמזכיר גבינה שוויצרית. מיליארדי שנים חלפו, היקום גדל והתרחב והבועות הראשוניות האלה גדלו לכדי חללים עצומים ברוחב של מאות מיליוני שנות אור. האטומים שבין החללים האלה התגבשו לכדי כוכבים, גלקסיות וצבירי גלקסיות, ואלה משכו אליהם את האטומים המעטים יחסית שעדיין נשארו בתוך הבועות הגדולות. במילים אחרות, כוח המשיכה שהפעילו צבירי הגלקסיות 'גנב' במירכאות עוד ועוד חומר מתוך החללים האלה עד שכמעט ולא נשאר בתוכם כלום. כך קיבלנו את השממות הקוסמיות רחבות הידיים שאנחנו רואים היום. בחזרה לשממת בואוטס. הבעיה עם שממת בואוטס היא שהיא גדולה מדי מכדי שהתהליך ההדרגתי הזה של גניבת חומר במירכאות מתוך הבועה יספיק להתרחש בזמן שחלף מאז המפץ הגדול. תחשבו על זה ככה. נניח שיש לנו כדור ים מתנפח ואנחנו רוצים להוציא ממנו את האוויר. אז אנחנו פותחים את הפקק ומחכים. האוויר בורח החוצה מהכדור, אבל זה לוקח זמן עד שכל האוויר יוצא החוצה. אותו הדבר גם במקרה של שממת בואוטס. כוח המשיכה שמפעילות הגלקסיות במעטפת על החומר שבתוך הבועה הוא חלש יחסית ולוקח הרבה זמן למשוך את כל האטומים שבתוך השממה החוצה. כשמדובר בשממה בגודל של בואוטס, לא חלף מספיק זמן מאז המפץ הגדול כדי לרוקן את הבלון הזה. אז מה עושים? איך בכל זאת נוצרה שממת בואוטס הענקית? התשובה נתגלתה כשבחנו המדענים את אותן 60 גלקסיות שבכל זאת נותרו בתוך שממת בואוטס. מסתבר שהגלקסיות האלה לא מפוזרות בשממה באופן אקראי אלא מצטופפות פחות או יותר במרכזה, במבנה שמזכיר גליל צר או שפופרת. מהמבנה הזה הסיקו החוקרים שככל הנראה שממת בואוטס היא למעשה סופר-שממה (Supervoid) שנוצרה כתוצאה מהתמזגות של שתי שממות קטנות יותר, כמו שתי בועות סבון שהתמזגו לכדי בועה אחת גדולה. הגלקסיות שאנחנו רואים בתוך שממת בואוטס היום הן שאריות של הגלקסיות שהיו על המעטפות של שתי השממות המקוריות. רן לוי 22:46 הפודקאסט של חברת אמבר, 'מזון למחשבה', מארח לרוב חקלאים ומדבר איתם על עבודתם ועל חיי היום-יום שלהם, על שלל האתגרים וההצלחות. לאחרונה התארח בפודקאסט אדם שמכוח תפקידו מופקד על יצירת המסגרת שתאפשר לאתגרי החקלאים לקטון ולהצלחותיהם לגדול - שר החקלאות ופיתוח הכפר, אלון שוסטר. שוסטר: 'כדי למצוא את האיזון שבו גם יהיה אופק של ייצור מזון עצמי, ליצור ביטחון מזון, אנחנו צריכים לוודא שמוצרי היסוד, נקרא לזה ארוחת הבוקר וארוחת הערב של הישראלים, תיוצר כאן בארץ. מדינת ישראל אם היא חפצת חיים, חפצת ביטחון מזון, היא חייבת לוודא שאת החלב ואת הביצים ואת הירקות ואת הפירות, את עיקר המסה של המזון הזה, אנחנו נייצר כאן'. ביטחון המזון של כולנו מופקד בידיהם של רבים וטובים, אנשים עם לב רחב ומבט ייחודי על חיינו כאן. וב'מזון למחשבה', הפודקאסט של חברת אמבר, תוכלו למצוא פרקים רבים העוסקים בחקלאות הישראלית מזוויות שונות. חפשו 'מזון למחשבה' באפליקציית עושים היסטוריה או ביישומון ההסכתים המועדף עליכם. רן לוי 24:10 אז יש לנו תשובה לגבי אופן היווצרותה של סופר-שממת בואוטס. אבל חלפו שבע שנים בלבד לפני שהמדענים ניצבו בפני תעלומה נוספת שקשורה בשממות, והפעם תעלומה אפילו משונה יותר. ב-1988 נתגלתה סופר-שממה חדשה וענקית שמימדיה גימדו אפילו את שממת בואוטס. חלל ריק בקוטר של, שימו לב לזה, מיליארד שנות אור. פי שלושה מבואוטס. השם שניתן לשממה החדשה הזו הוא, אולי באופן לא מפתיע, 'השממה הענקית' (The Giant Void). שממה גדולה כל כך קשה להסביר אפילו במונחים של התמזגות של שממות קטנות יותר. שהרי גם התהליך של התמזגות שממות דורש זמן ושוב היקום לא קיים מספיק זמן כדי לאפשר אותו. כיצד אם כן נוצרה השממה הענקית? התשובה נתגלתה כשבחנו המדענים את אותן 60 גלקסיות שבכל זאת נותרו בתוך שממת בואוטס. (סליחה, זה היה מהקטע הקודם). התשובה נתגלתה כשבחנו המדענים תגלית אחרת לגמרי משנת 1998. שתי קבוצות חוקרים שבחנו כל אחת בנפרד את האור שנפלט מסופר-נובות מרוחקות מאוד הגיעו למסקנה מפתיעה שלא רק שהיקום שלנו הולך ומתרחב, כפי שטען אדווין האבל בזמנו, אלא שהוא אפילו מתרחב באופן מואץ. דהיינו בקצב הולך וגובר. כדי להבין את זה דמיינו לעצמכם שאתם זורקים אבן גבוה אל השמיים. האבן מטפסת ועולה, זו תנועה ששקולה למה שגילה האבל שהגלקסיות מתרחקות מאיתנו. עכשיו, כוח המשיכה של כדור הארץ פועל על האבן ומושך אותה, ולכן האבן הולכת ומאיטה בהדרגה. באותו האופן היינו מצפים שהגלקסיות המרוחקות, שגם הן מושפעות מכוח המשיכה של חומר שנמצא מאחוריהן, ילכו ויאיטו את תנועתן בהדרגה. אבל זה לא מה שקורה. במקום להאיט הן מאיצות עוד יותר! זה ממש כאילו שהאבן שזרקנו לשמיים במקום להאיט תלך ותצבור מהירות עד שתברח מכדור הארץ לגמרי ותצא לחלל. מאוד מאוד משונה. מה גורם ליקום שלנו להמשיך ולהתרחב בקצב מואץ? אף אחד לא יודע. הנחת העבודה של החוקרים היא שישנו כוח מסתורי שדוחף את היקום מבפנים וגורם לו להתרחב. הכוח הזה קיבל את השם 'אנרגיה אפלה' (Dark Energy), אבל עד עכשיו לא הצלחנו למצוא עדויות מוחשיות לקיומו כאן על כדור הארץ. אחד הקשיים הגדולים בחקר האנרגיה האפלה הוא העובדה שגם אם היא אכן קיימת היא חלשה מאוד, הרבה יותר חלשה למשל מכוח המשיכה. לצורך הדוגמה, ההתרחבות שיוצרת האנרגיה האפלה אמורה לגרום לגלקסיית אנדרומדה, הגלקסיה השכנה שלנו, להתרחק משביל החלב במהירות של כ-50 קילומטרים בשנייה. אבל כוח המשיכה בין שתי הגלקסיות חזק בהרבה מהאנרגיה האפלה, ולכן במקום להתרחק אנדרומדה דווקא נעה לקראת הגלקסיה שלנו ואפילו תתנגש בה בעוד אי-אילו מיליארדי שנים. במילים אחרות, במקומות שבהם יש כוח משיכה משמעותי קשה מאוד להבחין בהשפעותיה של האנרגיה האפלה, באותו אופן שבו קשה להבחין בנר אחד קטן אם הוא עומד לצד מדורה ענקית. אבל יש ביקום שלנו מקומות שבהם כוח המשיכה כמעט ולא משחק תפקיד. יכולים לנחש היכן המקומות האלה? נכון, שממות קוסמיות. מעצם העובדה ששממות קוסמיות הן כמעט ריקות לגמרי מכל חומר, אין בהן מי שייצור כוח משיכה, וזה אומר שאין מה שיתנגד לכוחה של האנרגיה האפלה. המדבריות הקוסמיים הענקיים האלה הם מגרש המשחקים הפרטי של האנרגיה האפלה ושם למעשה מתרחשת ההתרחבות האמיתית של היקום. זה גם הפתרון לעצם קיומה של השממה הענקית על מיליארד שנות האור שלה. מדובר ככל הנראה בשממה שהייתה גדולה למדי מלכתחילה, אבל האנרגיה האפלה שפיעמה בתוכה מתחה והרחיבה אותה עוד ועוד עד לגודלה הנוכחי. מבחינת המדענים שחוקרים את האנרגיה האפלה, השממות הקוסמיות הן מילולית מתנה משמיים. הן מאפשרות להם לצפות ולמדוד את השפעותיה ותכונותיה של האנרגיה האפלה ללא הפרעה מצד כוח המשיכה. למשל, הם מנסים להיעזר בשממות הקוסמיות כדי למדוד את השינויים, אם ישנם, בצפיפות של האנרגיה האפלה. אם צפיפות האנרגיה האפלה משתנה עם הזמן, תהיה לכך השפעה על המהירות שבה היקום שלנו מתרחב, ואולי גם על גורלו הסופי בעוד מיליארדי שנים. וישנן עוד שתי תעלומות מרתקות שהשממות הקוסמיות עשויות לפתור עבורנו. התעלומה הראשונה מכונה 'הנקודה הקרה' (The Cold Spot). המפץ הגדול שגרם להיווצרות היקום השאיר אחריו שרידים בדמות גלים אלקטרומגנטיים בתדר נמוך שאנחנו מכנים בשם 'קרינת הרקע הקוסמית' (Cosmic Microwave Background). הקרינה הזו מקיפה אותנו מכל הכיוונים והטמפרטורה שלה די אחידה - בערך 2.7 מעלות מעל האפס המוחלט, פלוס מינוס 18 מיקרו-קלווין, זאת אומרת 18 מיליוניות המעלה. בתחילת שנות ה-2000 נתגלה אזור מסוים בשמיים שהטמפרטורה של קרינת הרקע בו נמוכה ב-70 ואפילו 140 מיליוניות המעלה מאותו ממוצע. נכון, זה נשמע כמו הבדל זעום וזניח לחלוטין. מה זה משנה עוד כמה עשרות מיליוניות המעלה לכאן או לכאן? אבל העניין הוא שלמרות שמדובר לכאורה בהבדל זעום, הוא לא אמור להיות שם. זה כמו שהייתם רואים את חבר שלכם מרחף סנטימטר אחד מעל הקרקע. נכון, סנטימטר אחד, זה ממש קצת. אבל ביקום שלנו חברים יש חוקים, ולפי החוקים האלה החבר לא אמור לרחף בכלל, נקודה. אותו הדבר נכון לגבי הנקודה הקרה. אומנם מדובר בהבדל זעום לכאורה, אבל על פי חוקי הפיזיקה הידועים לנו הסבירות הסטטיסטית לקיומה של נקודה קרה שכזו היא זעומה מאוד, כך שלא סביר שמדובר באיזו פלקטואציה אקראית של הטמפרטורה. המדענים העלו כל מיני השערות לגבי מקורה של הנקודה הקרה. למשל יש חוקרת שהציעה שאולי מדובר בנקודת ממשק בין היקום שלנו ליקום מקביל שאולי נמצא מעבר לנקודה הקרה. זו השערה נועזת מאוד שכפי שאתם יכולים לשער, אם היא נכונה יהיו לה השלכות מדהימות על האופן שבו אנחנו מבינים את היקום שלנו. אבל אולי יש הסבר פשוט יותר. האנרגיה האפלה כפי שציינתי קודם פועלת ביתר שאת בתוך שממות קוסמיות והיא גורמת לחלל שבתוך שממה קוסמית להתרחב. בניסוח אחר, היא גורמת לכך שמרחב חדש נוצר בתוך השממות הקוסמיות. כן אני יודע, זה משונה, אבל זה היקום שאנחנו חיים בתוכו. לא טוב לכם? תחזירו לחנות, תבקשו חדש. בכל אופן כשקרינה כמו קרינת הרקע הקוסמית עוברת דרך חלל מתרחב שכזה, היא חווה את ההתרחבות הזו כסוג של התקרררות. משמע אם בינינו לבין הנקודה הקרה ישנה שממה קוסמית, יכול להיות שהטמפרטורה החריגה שאנחנו מודדים היא בסך הכל תוצאה של ההתקררות של הקרינה כשהיא עוברת דרך המרחב המתרחב בדרכה אלינו. על פי החישובים, השממה ההיפותטית הזו צריכה להיות גדולה פחות או יותר כמו השממה הענקית, זאת אומרת בקוטר של כמיליארד שנות אור פחות או יותר. נכון להיום עדיין אין הוכחות מוחלטות לקיומה של שממה כזו, אבל המדענים תרים אחריה בכל האמצעים שעומדים לרשותם. את התעלומה השנייה השארתי לסוף מכיוון שהיא התעלומה הגדולה והחשובה ביותר. תעלומה שאם נצליח לפתור אותה יכול להיות שתהיה לה השפעה דרמטית על הפיזיקה כולה, דומה אולי להשפעה שהייתה לתורת היחסות על הפיזיקה לפני 120 שנה. זה התחיל לפני כמה עשרות שנים. הפיזיקאים מנסים מזה זמן רב לחשב את גילו של היקום, ולצורך כך הם נעזרים בשתי שיטות שנגענו בהן קודם. הראשונה היא מדידת האור שנפלט מסופר-נובות ומכוכבים משתנים, סוג מסוים של כוכבים שהבהירות שלהם משתנה באופן מחזורי. לפי השיטה הזו גילו החוקרים גילו של היקום הוא כ-13.2 מיליארד שנה פלוס מינוס. השיטה השנייה היא מדידת עוצמתה של קרינת הרקע הקוסמית שהכרנו קודם, אותם שרידים עמומים מימי המפץ הגדול. לפי השיטה הזו גילו של היקום הוא כ-14.5 מיליארד שנה פלוס מינוס. יש לנו כאן בעיה. שתי שיטות מדידה שונות שמובילות לשתי תוצאות שונות. לא טוב. אבל אתם יודעים מה? זו לא הייתה בעיה כל כך חמורה. מדוע? בגלל התוספת הקטנה הזו, 'פלוס מינוס'. הרי במציאות אין מדידה פיזיקלית מושלמת. לשם הדוגמה אם אני אבקש משני אנשים שונים למדוד את הגובה שלי, כנראה שאני אקבל תשובות דומות אבל לא זהות. כל אחד ימדוד עם סרגל אחר ובצורה אחרת וההבדלים הזעירים האלה יובילו להבדלים קטנים במדידה, בטח כמה מילימטרים לכאן או לכאן. ואם במדידה פשוטה וקלה כמו מדידת גובה ישנן תמיד שגיאות זעירות, על אחת כמה וכמה כשמדובר במדידות של סופר-נובות רחוקות או גלים אלקטרומגנטיים חלשים מאוד. המדענים קיוו שההבדל בתוצאות בין שתי שיטות המדידה נובע מטעויות מדידה קטנות, וברגע שיהיו לנו מכשירי מדידה טובים ומדויקים יותר שתי השיטות יפיקו תוצאה זהה. אבל זה לא מה שקרה. בשנת 2018 התפרסם מחקר שהתבסס על מדידות של קרינת הרקע הקוסמית שערך טלסקופ חלל בשם פלאנק, מדידות שהיו מדויקות יותר מאי פעם. שנה לאחר מכן, ב-2019, התפרסם מחקר שניתח תצפיות של טלסקופ החלל על שם האבל על אור שנפלט מכוכבים משתנים. שוב המדידות הכי מדויקות אי פעם. אבל במקום שהמדידות המדויקות האלה יגרמו לתשובות הסותרות לגבי גיל היקום להתכנס לתשובה אחת משותפת, קרה בדיוק ההיפך. שגיאות המדידה אמנם הצטמצמו מאוד, אבל בכל זאת שתי השיטות מובילות לשתי תוצאות שונות. שני גילאים שונים של אותו היקום. אם כן משהו מאוד מאוד מוזר מתרחש כאן. זה כאילו שנתתי לשני אנשים שמודדים את הגובה שלי שני סרגלים סופר-מדויקים ובכל זאת כל אחד מהם מקבל תוצאה שונה. ואם שתי מדידות בלתי תלויות מגיעות לשתי תוצאות שונות בתכלית, זה אומר אחד משני דברים. אפשרות ראשונה היא שאחת משיטות המדידה האלה סובלת מבעיה עקרונית ועמוקה מאוד. למשל אולי אנחנו לא מודדים נכון את האור שנפלט מסופר-נובה או את הטמפרטורה של קרינת הרקע הקוסמית. אבל זה לא ממש סביר. שתי השיטות האלה משמשות את המדענים בהצלחה רבה כבר עשרות רבות של שנים. מה הסיכוי שנגלה באחת מהן שגיאה עמוקה ועקרונית? האפשרות השנייה היא שמשהו לא בסדר בתמונת העולם שלנו. משהו באופן שבו אנחנו מבינים את היקום לא נכון. למשל אולי כוח המשיכה שאנחנו מכירים כאן בכדור הארץ מתנהג אחרת באותן גלקסיות מרוחקות, או שאולי קרינת הרקע הקוסמית בכלל לא מעידה על מה שהתרחש כשהיקום היה עדיין צעיר. מאפשרות הזו נכונה, זה אומר שכמה מהנחות היסוד הבסיסיות ביותר של הפיזיקה המודרנית לא נכונות, ואולי אנחנו צריכים לחשוב מחדש על תיאוריות ותיקות כמו תורת היחסות ותורת הקוונטים. בשני המקרים אם כן מדובר ברעידת אדמה אמיתית בעולם המדע, מכאן גם אפשר להבין את הלהיטות של החוקרים לפתור את המשבר הזה. אבל אולי ישנו גם פתרון אחר. שוב פשוט יותר. ב-2013 נתגלתה שממה קוסמית חדשה בשם 'שממת KBC' על שם ראשי התיבות של שלושת מגליה. שממת KBC מיוחדת משתי סיבות. הראשונה היא שזו השממה הגדולה ביותר שנתגלתה אי פעם. קוטרה כשני מיליארד שנות אור, זאת אומרת פי שניים מהג'איינט וויד (The Giant Void). השנייה היא שזו השממה שלנו. כן, גלקסיית שביל החלב וגם חלק מסוים מצביר הגלקסיות שאנחנו חברים בו נמצאים בתוך שממת KBC. ליתר דיוק כמה מאות מיליוני שנות אור ממרכז השממה. ב-2019 הציעו מספר חוקרים מאוניברסיטת דורהאם הבריטית את האפשרות שהעובדה שאנחנו נמצאים בתוך שממה קוסמית משפיעה על המדידות שאנחנו עורכים. יכול להיות, הציעו החוקרים, שכוח המשיכה שמפעילות עלינו הגלקסיות שנמצאות מחוץ לשממה שלנו גורם לעיוותים מסוימים בתוצאות המדידות וזו הסיבה להבדלים בגיל המחושב של היקום בין שתי השיטות השונות. ההשערה הזו עדיין לא מוכחת ויש מי שמטילים בה ספק, אבל לכל הפחות היא מדגימה לנו שעד עכשיו לקינו במעין נקודה עיוורת במירכאות בהבנה שלנו של היקום. עד שנתגלו השממות הקוסמיות, הנחת היסוד של האסטרונומים הייתה שאין משמעות אמיתית למיקומו המדויק של כדור הארץ או מיקומה של גלקסיית שביל החלב בתוך היקום. הכל בכל הכיוונים נראה ומתנהג פחות או יותר אותו הדבר ולכן זה לא ממש משנה אם אנחנו נמצאים בפינה כזו של היקום או בפינה אחרת. אבל ההבנה שליקום שלנו יש מבנה תלת-ממדי משמעותי, ובפרט שהוא מחולק לאזורים בעלי צפיפות גבוהה של חומר (אותם נימים וקירות של טריליוני גלקסיות) לעומת אזורים שכמעט ואין בהם חומר בכלל (שממות קוסמיות), להבנה הזו עשויה להיות השפעה מעשית על המדע שלנו ועל האופן שבו אנחנו מבינים את המציאות שמסביבנו. רן לוי 42:46 עבור רבים מאיתנו המורשת והזיכרונות המשפחתיים הם אחד האוצרות החשובים ביותר שלנו. אחרי הכל, אם לא נשמר אותם הם לא יעברו הלאה אל הדורות הבאים. אנחנו ברשת עושים היסטוריה מבינים את החשיבות של הזיכרונות האלה ומאמינים שפודקאסטים הם דרך נפלאה לשמר אותם. אני וצוות המפיקים המוכשר שלנו נהפוך את הסיפור המשפחתי שלכם לפרק דוקומנטרי מושקע ומרתק, כזה שהנכדים והנינים שלכם ישמרו עליו בשבע עיניים ויעבירו אותו מדור לדור. בקרו באתר הבית של סיפור משפחתי בכתובת familysounds.co.il, הציצו בעשרות הסיפורים שכבר יצרנו והזמינו אותנו לספר את הסיפור שלכם. סיפור משפחתי: מתנה שנשמרת לדורות. רן לוי 44:43 לסיכום ראינו שליקום שלנו יש מבנה תלת-ממדי ואפילו מבנה מורכב למדי. משהו שמזכיר גבינה שוויצרית כשאת מקומה של הגבינה מחליפים צבירים ונימים של אינספור גלקסיות צפופות יחסית, וביניהם אזורים עצומים של כלום. מיליארדי שנות אור מעוקבות של חלל כמעט ריק לגמרי שהם ככל הנראה תוצאה של הבדלים זעירים בצפיפות החומר כבר בדקות הראשונות שלאחר המפץ הגדול. ולמרות שנדמה שלכלום הריק והענקי הזה לא אמורה להיות השפעה מהותית על שום דבר, מסתבר שיש לו גם יש. השפעה ראשונה היא בגלל עצם קיומו של המבנה התלת-ממדי הזה של אזורים צפופים לעומת אזורים ריקים. כפי שראינו יכול להיות שהצפיפות המשתנה משפיעה בדרכים שונות על התצפיות והמדידות שלנו. ההשפעה השנייה היא בזכות האנרגיה האפלה והמסתורית שעושה את פעולתה בעיקר בתוך אותן שממות ריקות ונטולות כוח משיכה. האנרגיה האפלה היא גם זו שמכתיבה שבסופו של דבר הרחק הרחק בעתיד, השממות הקוסמיות הן אלו שתיקחנה את כל הקופה. בכל יום ובכל שנייה האנרגיה האפלה מותחת ומרחיבה את החלל שבתוך השממות הקוסמיות ומגדילה אותן, בדומה לאופן שבו אנחנו מנפחים בלון. כתוצאה מההתרחבות הזו נימי הגלקסיות שעוטפים את השממות ילכו ויימתחו גם הם והגלקסיות ילכו ויתרחקו זו מזו, עד שבסופו של דבר בעוד טריליוני שנים השממות השונות יתמזגו למגה-שממה. וממש כפי שאירע במקרה של שממת בואוטס, הגלקסיות שבין השממות ימצאו את עצמן בודדות, משייטות לבדן כמו ספינות זעירות של חומר בתוך אוקיינוס אדיר של כלום ושום דבר. מסתבר שבסוף, הכלום לוקח הכל. רן לוי 52:21 זהו עד כאן לפרק הזה. מיד נמשיך לעדכונים אודות השקה של כמה פודקאסטים חדשים ברשת שלנו. כן, כמה פודקאסטים חדשים שאנחנו משיקים במקביל. תשובותיכם לשאלת עושים היסטוריה הקודמת האם הייתם מקימים לתחייה את הדינוזאורים אם היה ניתן. (מדלג על תגובות המאזינים). תודה לכל המגיבים והמשיבים. עקבו אחר דף הפייסבוק של רשת עושים היסטוריה כדי לגלות מה תהיה שאלת עושים היסטוריה החדשה. כפי תמיד אם אתם אוהבים את התוכנית מעוניינים לתמוך בה אתם מוזמנים לרכוש מספרי שזמינים דרך האתר. 'פרפטום מובילה' למשל הוא ספר מצוין לחובבי ההיסטוריה של המדע. אני מספר בו על המצאה בלתי אפשרית של מכונה של תנועה מתמדת, מכונה שלא זקוקה לאנרגיה כדי לעבוד, ודרך ההמצאה הזו אני סוקר כמה מאבני הדרך החשובות של הפיזיקה המודרנית כגון גילויו של חוק שימור האנרגיה, התפתחותה של התרמודינמיקה ועוד נושאים מגוונים ומרתקים. כמו כן אם אתם או מישהו שאתם מכירים מעוניין להפיק פודקאסט חדש ספרו לו עלינו. המייל שלי הוא ran@ranlevi.com ואפשר לפנות אלינו גם דרך טופס צור קשר שבאתר. עושים היסטוריה הם גיא ביננון, איתמר סוויסה ובן אור הברי בעריכה ובהפקה, שרה סילבצקי מנהלת הקהילות ואחראית על סיפור משפחתי, אביב שם טוב מנהל המכירות, דני תימור המנהל העסקי ואני רן לוי כותב ומגיש. אנחנו נשתמע בפרק הבא, להתראות. הומר סימפסון 53:39 "In this house we obey the laws of thermodynamics!"
        ]]></content:encoded>
    </item>
    
</channel>
</rss>