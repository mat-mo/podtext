<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
    <title>פודטקסט</title>
    <link>https://mat-mo.github.io/podtext</link>
    <description>Transcripts for my favorite podcasts</description>
    <language>en-us</language>
    <atom:link href="https://mat-mo.github.io/podtext/rss.xml" rel="self" type="application/rss+xml" />
    <lastBuildDate>Wed, 28 Jan 2026 01:20:03 -0000</lastBuildDate>
    
    
    <item>
        <title>[עושים היסטוריה] 361: איך הציל גיליון הנתונים האלקטרוני את אפל</title>
        <link>https://mat-mo.github.io/podtext/episodes/vshym-hystvryh/vshym-hystvryh-361-yk-htsyl-gylyvn-hntvnym-hlqtrvny-t-pl.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-361-yk-htsyl-gylyvn-hntvnym-hlqtrvny-t-pl.html</guid>
        <pubDate>29 בספטמבר 2021</pubDate>
        <description>Transcript for [עושים היסטוריה] 361: איך הציל גיליון הנתונים האלקטרוני את אפל from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה, פרק 361. איך הציל גיליון הנתונים האלקטרוני את אפל? הפרק בחסות ווי-דיגיט, השותפה הבכירה של אפל בעסקים וחינוך בישראל. פרטים בסוף הפרק. פרומו 00:15 רשת עושים היסטוריה. רשת עושים היסטוריה. רשת עושים היסטוריה. עושים היסטוריה עם רן לוי. רן לוי 00:23 כשאתם שומעים את המילה אפל, אני מניח שאתם חושבים על האייפון, על האייפד ועל המק. אם אתם קצת יותר מבוגרים, אולי אתם חושבים על האייפוד, הנגן המיתולוגי שהשיק את מהפכת הפודקאסטים. אבל כשאני חושב על אפל, אני חושב על החדר של ערן, בן דוד שלי. אלה היו שנות ה-80 המוקדמות, ואנחנו היינו ילדים בני שמונה או תשע. בפינת החדר, בין פוסטרים של ברוך ממן, רוני רוזנטל, זאבי ארמלי ושאר הכוכבים של מכבי חיפה, עמדה המכונה המדהימה ביותר שראיתי בחיי עד אותו הרגע - האפל 2. רן לוי 01:29 הייתה לו מקלדת, שני ג'ויסטיקים, מסך צבעוני וכונן דיסקטים שטען משחק שלם לזיכרון המחשב בתוך שניות. והגרפיקה? אוי, הגרפיקה. כל משחק היה יותר מדהים מקודמו. חסל סדר עיגולים זזים כמו בפקמן או ריבועים בסגנון פונג. הדמויות האנושיות שנעו על המסך של האפל 2, כמו הנסיך הפרסי הזכור לטוב, עשו זאת בחן ובאלגנטיות שלא נראו קודם לכן. האפל 2 הוא המחשב שהעלה את חברת אפל לגדולה. המחשב שהכניס לחברה הצעירה הזו טונות של כסף והציב אותה על המסלול אל עבר ההצלחה הנוכחית שלה. זה המחשב שהפך את סטיב ג'ובס לסטיב ג'ובס. אתם בטח חושבים שההצלחה של האפל 2 הייתה בזכות אותם משחקים שהסעירו את דמיונם של ילדים כמוני וכמו ערן. אחרי הכל, האינטרנט עדיין לא היה קיים באותם הימים, אז מה כבר אפשר היה לעשות עם האפל 2 פרט למשחקים? אבל זו תהיה טעות. האפל 2 הצליח מסיבה אחרת לגמרי. הוא הצליח בזכות התוכנה הכי משעממת והכי פחות מסעירה שאתם מסוגלים לדמיין. רן לוי 03:06 סטיבן ווזניאק נולד בזמן הנכון ובמקום הנכון. 1950, ימי ראשית עידן המחשב, באזור שנמצא קצת דרומית לסן פרנסיסקו ומוכר לנו כיום בשם עמק הסיליקון. אביו היה מדען טילים בחברת לוקהיד ו-ווזניאק הצעיר גדל כשהוא מוקף בקבלים, סלילים וחוברות אלקטרוניקה. לומר ש-ווזניאק הצעיר היה ילד פלא בתחום האלקטרוניקה יהיה אנדרסטייטמנט. כשהוא היה בן 13, הוא זכה בפרס מטעם יריד המדע האזורי של סן פרנסיסקו על מחשבון שתכנן ובנה בעצמו בעזרת כמה מאות טרנזיסטורים. ב-1971 הכיר ווזניאק דרך חבר משותף בחור צעיר ושאפתן בשם סטיב ג'ובס. ווזניאק היה בן 21 וג'ובס היה בסך הכל בן 16, אבל החיבור ביניהם היה כמעט מיידי, אולי מכיוון שג'ובס הצעיר הבין בחושיו החדים ש-ווזניאק הוא מהנדס מזן אחר, אולי יחיד בדורו. השותפות הראשונה שלהם הייתה סביב מכשירים אלקטרוניים שפיתח ווזניאק, שאפשרו למי שהשתמש בהם לפרוץ למערכת הטלפוניה הבינלאומית ולבצע שיחות לונג דיסטנס בחינם. ווז בנה את הקופסאות הכחולות וג'ובס מכר אותן לחברי קהילת ההאקרים הצומחת של סן פרנסיסקו תמורת 150 דולר לאחת. רן לוי 04:53 ווז חלם על מחשב שיהיה קטן וזול שכל אחד יוכל להרשות לעצמו להחזיק בבית. את הצעד הראשון בכיוון הזה עשה במסגרת לימודיו באוניברסיטת ברקלי. שם פיתחו הוא וחבר ללימודים מחשב בסיסי ופשוט בשם 'קרים סודה', על שם המשקה המוגז שהשניים אהבו לשתות בשעות הארוכות שבילו במעבדה. 'קרים סודה' היה מחשב פרימיטיבי למדי. חמש שנים לאחר מכן, ב-1976, במפגש של מועדון חובבי אלקטרוניקה בשם Homebrew Computer Club, הציג ווזניאק בפני חבריו גרסה חדשה ומתקדמת יותר של מחשב ה'קרים סודה'. המחשב של ווזניאק ניחן בתכונה ייחודית: הוא היה מסוגל להתחבר לצג טלוויזיה. זה משהו שלא היה לאף מיקרו-מחשב אחר, בעיקר מכיוון שתצוגה גרפית דורשת שימוש ברכיבי זיכרון ושבבי זיכרון היו אחד הרכיבים האלקטרוניים היקרים ביותר. אבל ווזניאק הצליח לתכנן את הממשק האלקטרוני של החיבור למסך באופן קומפקטי וזול במיוחד. רן לוי 06:37 כשסטיב ג'ובס ראה את אב-הטיפוס של ווזניאק, הוא הבין מיד שמדובר בפיתוח פורץ דרך. הוא שכנע את ווזניאק להתפטר מ-HP ולהקים איתו חברה - אפל. כמעט מיד לאחר הקמת החברה, החל סטיב ווזניאק לעבוד על המחשב הבא שלו, האפל 2, והייתה לו מטרה ברורה לנגד עיניו. עומר ניניו 06:58 אחרי שהם הוציאו את האפל 1, זה מחשב הרבה יותר לחובבנים. בשלב מסוים החבורה הזאת שהקימו ביחד סטיב ג'ובס וסטיב ווזניאק, רצו ליצור מחשב שיהיה יותר ערכה מאוחדת אחת, יותר ערכה מוכנה, שבעצם כל אדם, כל צרכן יוכל בעצם להוריד מהמדף, לחבר אותו לחשמל פחות או יותר, ויהיה מוכן לפעולה. האפל 2, אם כן, תוכנן להיות המחשב האישי הראשון עבור הצרכן הביתי. מחשב שלא צריך להלחים אותו או לתכנת אותו כדי שאפשר יהיה להשתמש בו. רן לוי 08:14 האפל 2 היה חייב להיות מחשב זול, אחרת אף אחד לא יקנה אותו. ווזניאק לקח את אותו מעבד זול ואיטי יחסית שבו הוא השתמש באפל 1 ושבבי זיכרון בנפח זעום של 48 קילובייט בלבד, ובזכות ההבנה העמוקה שלו של עקרונות הפעולה של המחשב וטונות של חשיבה יצירתית, הוא הצליח לתכנן מעגלים שסחטו מהרכיבים האלה את כל מה שהיה להם לתת. האפל 2 הוצג לקהל באפריל 1977 במסגרת יריד מחשבים גדול וזכה לשבחים רבים. אמנם הוא לא היה מושלם, פה ושם נתגלו בו תקלות מביכות, אבל אלו היו תקלות זניחות יחסית ביחס ליתרונות של המחשב החדש. עומר ניניו 09:34 הם יצרו בעצם מוצר שהיה מאוד ייחודי. עד אז לא היה דבר כזה, לא היה מוצר שהיה גם נאה לעין, שזה היה מחשב קופסה אחת סגורה מצד אחד. היה מקלדת מובנית, לא הייתם צריכים למצוא מקלדת חיצונית ולחבר. והעולמות נפגשו ביותר ממקום אחד. גם העולם של ג'ובס במובן של מוצר צריכה וגם העולם של ווזניאק בעולם של מוצר הנדסי שאפשר לשחק איתו ולהרחיב אותו. רן לוי 10:39 אז כן, יש לו תצוגה נהדרת ומארז יפה וחריצי הרחבה, אבל מה עושים עם כל הדבר הזה? אלה לא היו האנשים שהתעניינו בתכנות, משחקים או אלקטרוניקה. לכן גם לא הייתה להם שום סיבה לרכוש את המחשב החדש. זה היה מקרה קלאסי של 'המבקרים אהבו', אבל בפועל המוצר המסחרי היה פלופ מאכזב שפיגר במכירות אחרי הקומודור וה-TRS-80. ההימור של אפל נכשל, והחברה הצעירה הייתה בדרך לפח האשפה של ההיסטוריה. רן לוי 12:05 בערך באותו הזמן שבו סטיב ווזניאק עמל על פיתוח האפל 2, ישב סטודנט צעיר בשם דן בריקלין בכיתה באוניברסיטת הרווארד וחלם בהקיץ. כלי העבודה הראשון במעלה של רואי חשבון היה גיליון הנתונים - Spreadsheet. גיליון נתונים הוא דף נייר גדול שמחולק לתאים שמסודרים בשורות ועמודות. המרצה של דן ניתח תרחישים עסקיים שונים: איך תשתנה עלות הייצור אם נחליף חומר גלם X בחומר גלם Y? כאן גם בא לידי ביטוי החיסרון המשמעותי ביותר של גיליונות נתונים: אם משנים את תוכנו של תא אחד, סביר להניח שתהיה לכך השפעה גם על תוכנם של תאים אחרים. אבל עדכון התאים נעשה באופן ידני ולכן זה היה די מסורבל. רן לוי 13:33 בריקלין דמיין לעצמו מסך מחשב ועליו גריד של תאים, ממש העתק דיגיטלי של גיליון הנתונים הפיזי מנייר. וכשהמשתמש משנה את תוכנו של תא כלשהו, המחשב מיד מחשב מחדש את תוכנם של כל התאים האחרים שתלויים באופן כלשהו בתא הראשון. קסם. בריקלין פנה לחבר טוב שלו, מתכנת מוכשר בשם בוב פרנקסטון, והציע לו לחבור אליו. השניים הקימו חברה בשם Software Arts והחלו לעבוד על התוכנה שלהם. האפל 2 העניק לזוג המפתחים יתרון אדיר: המערכת הגרפית המתוחכמת אפשרה לתוכנה שלהם, ויזיקאלק (VisiCalc), להיות אינטראקטיבית ומהירה. רן לוי 15:33 כשנחשפה ויזיקאלק לקהל הרחב, היא הפכה ללהיט. ויזיקאלק התבררה במהירות כ'Killer App' של האפל 2. תוכנה כל כך שימושית וכל כך מועילה, עד שהיא לכשעצמה הצדיקה את רכישת המחשב היקר הזה. בתוך שנים ספורות נמכרו למעלה ממיליון עותקים של ויזיקאלק, שנכנסו לאינספור משרדים ובתי עסק בכל רחבי ארצות הברית וחוללו מהפכה אדירה באופן שבו ארגונים מנהלים את עסקיהם. רן לוי 17:15 סטיב ג'ובס בעצמו היה הראשון להודות שוויזיקאלק היא זו שהצילה את אפל. בראיון ל-BBC ב-1990 הוא אמר: 'אם ויזיקאלק הייתה נכתבת למחשב אחר, היית מראיין מישהו אחר במקומי עכשיו'. עם הזמן, ה-IBM PC הופיע וויזיקאלק איבדה את הבכורה ללוטוס 1-2-3 ובהמשך לאקסל של מיקרוסופט. אבל כל התוכנות האלה מכילות עד ימינו אנו פיסות מה-DNA של ויזיקאלק. ג'ובס לקח את הכסף שוויזיקאלק הזרימה לאפל והשתמש בו כדי לסובב את החברה ולהפוך אותה למה שהיא היום. רן לוי 19:27 אז מה קורה עם אפל היום? איך נראים הקשרים הנוכחיים שלה עם העולם העסקי? את השאלות האלה הפניתי לעומר ניניו, המכהן כמנהל הידע ומהנדס ג'אמפ (JAMF) בחברת ווי-דיגיט. עומר ניניו 19:39 אפל עומדת במקום די דומה לזה שהיא הייתה בו בסוף שנות ה-70. מוצרי הצריכה שלה הם עדיין מובילים את עיקר ההצלחה שלה. אבל אותם צרכנים פרטיים מביאים את המוצרים שלהם גם לעסק, לארגון. ואפל מבינה את זה והיא מספקת כלים שישפרו את החוויה של השימוש במוצרים שלה בעולם העסקי. דוגמה נפלאה לזה היא האייפון. אפל פיתחה פריימוורק שנקרא MDM, וזה הבסיס שעליו היום כל הארגונים בעולם מנהלים את כל מוצרי אפל שלהם. רן לוי 21:23 תודה רבה לעומר ניניו ותודה לווי-דיגיט, נותנת החסות שלנו. ווי-דיגיט היא האינטגרטורית היחידה של אפל למגזר העסקי בישראל ודואגת להכל - מניהול תאימות ועד להדרכה אישית. בקרו ב-wedigit.co.il. עד כאן לפרק הזה. עושים היסטוריה הם בנורא בארי, יותם הלכמי ודור שפיר. דני טימור המנהל העסקי, ואני רן לוי. נשתמע בפרק הבא.
        ]]></content:encoded>
    </item>
    
    <item>
        <title>362: האבולוציה של הכלבים [עושים היסטוריה]</title>
        <link>https://mat-mo.github.io/podtext/episodes/vshym-hystvryh/362-hbvlvtsyh-shl-hklbym-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/362-hbvlvtsyh-shl-hklbym-vshym-hystvryh.html</guid>
        <pubDate>21 באוקטובר 2021</pubDate>
        <description>Transcript for 362: האבולוציה של הכלבים [עושים היסטוריה] from עושים היסטוריה</description>
        <content:encoded><![CDATA[
            רן 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה: יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. רן 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה! למדינת ישראל יש נבחרות בוגרות שמתחרות באולימפיאדות הבינלאומיות בכימיה, פיזיקה, מתמטיקה, ביולוגיה, מדעי המחשב, סייבר ובינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן 02:30 שלום וברוכים הבאים לעושים היסטוריה, פרק 362: האבולוציה של הכלבים. הפרק בחסות חיוטא - ביטוח חיות מחמד לכלבים ולחתולים. פרטים בסוף הפרק. רן ויהונתן 03:26 טוב, אתה מוכן שחר? תכירו, זה שחר, בן 13, הבן האמצעי שלי. 'איך קוראים לך?' 'שחר לוי ארצ'י'. וזה ארצ'י, גולדן רטריבר מעורב בן שנתיים שאימצנו כשהיה רק גור קטן. 'כמה זמן יש לנו את ארצ'י?' 'שנה וחצי, שנה, משהו כזה'. ארצ'י הוא החבר הכי טוב בעולם של שחר. 'נגיד אם הייתי אומר לך מ-1 עד 10, כמה ארצ'י חמוד?' '8 וחצי'. גם אני אוהב את ארצ'י כמובן. הוא חמוד והוא מתוק, וכשאני מגיע הביתה אחרי יום מתיש בעבודה, ארצ'י הוא היחיד שיקפוץ עליי בשמחה גם בלי לרצות ממני כסף. אבל עם כל זה שהוא חמוד ומתוק, צריך גם לומר בכנות שארצ'י הוא, מה לעשות, טיפש כמו נעל. 'אם הייתי שואל אותך בסולם 1 עד 10, כמה ארצ'י חכם?' 'מינוס 100. הוא די אידיוט'. כאילו זה לא בקטע של להעליב, אנחנו אוהבים את ארצ'י, אבל אם היה דבר כזה מבחן פסיכומטרי לכלבים, ארצ'י היה מוציא נכשל. הוא גם משיל שערות בכמות היסטרית. בחיי, אם לא הייתם יודעים שיש לי כלב, הייתם בטוחים שאני מגדל כבשה בבית. רן וד"ר תדהר קליין 05:41 ממצאים גנטיים ועדויות ארכיאולוגיות מוכיחים מעבר לכל ספק כי אביו הקדמון של הכלב המודרני הוא הזאב האפור. מין נכחד של זאבים ממנו התפצלו הכלבים והזאבים המודרניים לפני כ-20 עד 40 אלף שנה. אבל תאמינו לי, חמש דקות עם ארצ'י יספיקו לכם כדי להבין שישנם הבדלים גדולים ומשמעותיים מאוד בין זאבים וכלבים. המישור הראשון שבו באים ההבדלים האלו לידי ביטוי הוא המישור הפיזי. ד"ר תדהר קליין הוא וטרינר ותיק שהקים בחיפה את 'מוריה', מרכז רפואי וטרינרי. תדהר מסביר: 'הזאב כבעל חיים פראי בטבע מראה מנגנונים שונים או עוצמתיים יותר מהכלב. לדוגמה, כלבים עם אף פחוס, חוש הריח שלהם או יכולת הקירור יכולה להיות פחותה מהזאב שיש לו רדיאטור מקדימה ארוך עם המון אזורי חישה. חוש שמיעה מפותח מאוד, חוש ריח מאוד מפותח ויכולת אתלטית'. הכלבים שלנו הרבה פחות חכמים מהזאבים. רן 10:29 האבולוציה, אנחנו יודעים, פועלת בקבועי זמן ארוכים. כיצד קרה אם כן שהכלבים השתנו באופן כל כך דרמטי ביחס לזאבים בפרק זמן כל כך קצר? החשד המיידי נופל על גורם יוצא דופן: הביות. תאוריית הברירה המלאכותית גורסת שאנחנו אלה שגרמנו לכלבים להיראות ולהתנהג כפי שהם היום. דורון פישלר תיאר את זה יפה בסיפור על אג ו-אם, ציידים לקטים שמוצאים גורי זאבים. לאורך מאות ואלפי דורות, הלחץ המלאכותי הזה הביא ליצירתו של הכלב החמוד שאנחנו מכירים היום. אבל יש לתאוריה הזאת בעיה: זאבים לא אוהבים בני אדם. קשה להבין מדוע שבני אדם יתאמצו ויגדלו דור אחר דור של זאבים חשדנים ותוקפניים. רן 18:22 הספקנות הזו הובילה לניסוי מרתק שזכה לכינוי 'אחד הניסויים החשובים בהיסטוריה של הביולוגיה'. דמיטרי בלייב יזם ב-1959 ניסוי בסיביר עם שועלים כסופים. בלייב וצוותו גידלו את השועלים ורק אלה שהיו הכי פחות פחדנים או הכי ידידותיים כלפי החוקרים זכו להעמיד צאצאים. תוצאות הניסוי היו לא פחות ממדהימות. ד"ר תדהר קליין 24:07 תשים לב, אני לא ראיתי אף פעם זאב שמקשקש בזנב. זו תכונה כלבית פרופר. אתה לא תראה זאב, תן או שועל בטבע שמקשקש בזנב. רן 24:41 תוך שישה דורות בלבד השועלים איבדו כל פחד מבני אדם, ליקקו את ידיהם והתנהגו כמו כלבים. הופיעו גם סממנים פיזיים של 'סינדרום הביות': כתמים לבנים-צהובים על הפרווה, חוטם שהלך וקטן, ואוזניים שמוטות. בלייב הוכיח שברירה המופעלת אך ורק על התנהגות יוצרת את כל מגוון התכונות הפיזיות שדרווין זיהה בחיות מבויתות. רן 27:54 התגלית הזו פותחת פתח להסבר נוסף: ברירת הנחמדים, או ביות עצמי. לפי התאוריה הזו, לא אנחנו בייתנו את הזאבים אלא הזאבים בייתו את עצמם. זאבים שהיו פחות פחדנים העזו להתקרב למחנות בני האדם כדי לאכול שאריות מזון, נהנו מתזונה טובה יותר ושרדו טוב יותר. כך, לאורך דורות, הם הפכו לידידותיים יותר ופיתחו את סינדרום הביות. רן 38:59 אבל למה הכלבים נעשו 'טיפשים' יותר מהזאבים? מתברר שהאבולוציה פיתחה אצלם יכולת פנומנלית לתקשר איתנו. כשאם ותינוק מביטים זה בעיני זה, המוח מפריש אוקסיטוצין, 'הורמון האהבה'. אותו דבר קורה כשכלב ובעליו מביטים זה בזה. הכלבים פיתחו גם שריר מיוחד באזור העין שמאפשר להם להרים את הגבות - תנועה שגורמת לעיניים להיראות גדולות וילדותיות יותר וממיסה אותנו. שחר 42:15 מה שעושה את ארצ'י חמוד זה המראה שלו, ההתנהגות שלו, לפעמים אפילו הפרצוף שלו, כל מיני פרצופים חמודים כאלה. רן 42:37 האסטרטגיה הכלבית היא לתת לנו לפתור עבורם את הבעיות. הם לא צריכים אינטליגנציה גבוהה לפתרון בעיות בטבע כי יש להם אותנו. וכשמשווים את מספר הזאבים המועט בטבע לעומת מאות מיליוני הכלבים שחיים לצדנו, קל לראות איזו אסטרטגיה הצליחה יותר. ד"ר תדהר קליין 44:20 בטבע הזאב חשוף להמון גורמים שאין להם פתרון, כמו פציעות מזדהמות או טפילים. הזאב בטבע חי ארבע שנים. אנחנו רוצים שבעל החיים שלנו בבית יחיה באיכות טובה כמה שיותר. רן 45:16 דווקא הכלב הנחמד, ולא הזאב החזק, הוא זה שצוחק אחרון. עד כאן, תודה רבה לד"ר תדהר קליין שהתארח בפרק. וכעת, פינה קצרה בחסות חיוטא. רן ויוני אוקון 50:18 ביטוח בריאות לכלבים ולחתולים, פינה בחסות חיוטא. יוני אוקון, מנהל חיוטא, מסביר: 'יש המון פרוצדורות שהיום קיימות ברפואה וטרינרית כמו השתלת מפרקים או טיפולי סרטן, שעולות אלפי שקלים. כשיש את הביטוח, הוא עוזר לך לעשות את הדבר הנכון ולהציל את הכלב בלי הקונפליקט הכספי'. חיוטא מנסים לשמור על תהליך דיגיטלי פשוט ומהיר להחזר כספי. בקרו ב-hayouta.com. רן 56:43 זהו, עד כאן לפרק הזה של עושים היסטוריה. צוות התוכנית הם דור שפיר, יותם הלכמי ובנור הבר. אני רן לוי, כותב ומגיש אוכל לארצ'י פעמיים ביום. נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] מארחת: נעם מנלה - החיים החדשים של השחמט</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-n-m-mnlh-hkhyym-hkhdshym-shl-hshkhmt.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-n-m-mnlh-hkhyym-hkhdshym-shl-hshkhmt.html</guid>
        <pubDate>7 בנובמבר 2021</pubDate>
        <description>Transcript for [עושים היסטוריה] מארחת: נעם מנלה - החיים החדשים של השחמט from עושים היסטוריה</description>
        <content:encoded><![CDATA[
            קריין 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע, אבל אם הוא עשה ככה... אז תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריין 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רשת עושים היסטוריה 02:30 שלום וברוכים הבאים לעושים היסטוריה מהרחת. והפעם, נועם מנלה על החיים החדשים של השחמט. רשת עושים היסטוריה. רשת עושים היסטוריה. רשת עושים היסטוריה. עושים היסטוריה עם רן לוי. רן לוי 02:44 ב-1997 התייצבו גרי קספרוב, אלוף העולם ואחד השחמטאים הגדולים בהיסטוריה, וכחול עמוק, מחשב על מתוצרת IBM, לסדרה של שישה משחקים. זו לא הייתה הפעם הראשונה שהשניים האלה התייצבו משני צידי הלוח. שנה קודם לכן, קספרוב ניצח את כחול עמוק בסדרת משחקים דומה בתוצאה ארבע-שתיים. הפעם, ב-1997, הסיפור היה שונה לגמרי. כחול עמוק שעבר שדרוג רציני מאז ההתמודדות הקודמת, ניצח את קספרוב בתוצאה שלוש וחצי לשתיים וחצי, ובכך הפך למחשב הראשון שמנצח אלוף עולם מכהן בתחרות שמתנהלת לפי הכללים המקובלים באליפויות שחמט. במילים אחרות, לו כחול עמוק היה אנושי, הוא היה עכשיו אלוף העולם. הניצחון הזה הכה רבים בעולם השחמט בהלם. איך יכול להיות שקספרוב הגדול הפסיד למחשב? רוב השחמטאים הכירו אז רק את המחשבים הביתיים הקטנים והחלשים. הם לא העריכו כראוי את עוצמתו האמיתית של המחשב. מאז כמובן התמונה השתנתה לגמרי. היום כל מחשב ממוצע מנצח אלוף עולם אנושי בלי הרבה בעיות. ועכשיו חידה: איך לדעתכם השפיעה הדומיננטיות של המחשב על עולם השחמט? האם היא תרמה לפופולריות של המשחק הזה או פגעה בו? אם אתם מנחשים שמדובר בהשפעה שלילית, אפשר להבין אתכם. אחרי הכל, מהרגע שהמציאו את המכונית למשל, רכיבה על סוסים הפכה להיות הרבה פחות נפוצה. אז לגיטימי לחשוב שאולי השחמט הרבה פחות מפתה ומושך עבור הצעירים בהווה, אם הם יודעים שהם לעולם לא יצליחו לנצח את המחשב. והנה עוד חידה: בעשרים השנים האחרונות משחקי המחשב נעשו הרבה יותר טובים מאי פעם. לא רק שהגרפיקה נעשתה מציאותית יותר והעולמות הווירטואליים נעשו גדולים ועשירים יותר, המשחקים של היום מציעים אתגרים יומיומיים, פרסים, קרבות המוניים נגד שחקנים בכל רחבי העולם ומודים מכל סוג ומין. ועכשיו החידה: איך לדעתכם השפיעה הפריחה של משחקי המחשב על עולם השחמט? שוב, אם אתם מנחשים שההשפעה הייתה שלילית, אפשר להבין אתכם. איזה סיכוי יש לשחמט, משחק איטי ושקול שנולד בעידן אחר לגמרי, מול פורטנייט ו-GTA 5 בקרב הצעירים של ימינו? אבל אם אלו היו התשובות שלכם לשתי החידות שהצגתי, טעיתם ובענק. את נועם מנלה, חוקר בתחום הרשתות החברתיות והשפעתן על התודעה שלנו, הכרתי במסגרת סדרת ראיונות שערכתי לפודקאסט בשם 'החיים בשבב' שהפקנו עבור חברת מארוול ישראל. שם, במסגרת החיים בשבב, שוחחתי עם נועם על השפעתה של האינטרנט על ארגונים וחברות בעידן המודרני. אבל כחלק מהתחקיר שעשיתי על נועם ובמסגרת השיחות הקטנות של לפני ואחרי ההקלטה, גיליתי שהוא גם שחמטאי מוכשר שכתב כמה ספרים על שח. למשל, ספרו האחרון 'לחשוב כמו מכונה' זכה למקום השני העולמי בדירוג ספרי השחמט הטובים ביותר של 2020. ובנוסף, נועם גם מפעיל ערוץ טיקטוק פופולרי שבו הוא מלמד שחמט באמצעות סרטונים קצרים של חצי דקה עד דקה. מכיוון שאני אוהב שחמט מאז שאני ילד, מיהרתי להזמין את נועם להתארח בעושים היסטוריה. הכוונה המקורית שלי הייתה לדבר איתו על בינה מלאכותית בעולם השחמט, אבל כבר בדקות הראשונות של הראיון הבנתי שזה ממש ממש לא הסיפור. הסיפור המעניין באמת הוא המהפכה שמתחוללת בעולם השחמט בעשרים השנים האחרונות כתוצאה ישירה מחדירת המחשב לעולם המשחק והשפעתה של האינטרנט. מסתבר שבניגוד גמור לאינטואיציה הראשונית שלי, לא רק השחמט לא נפגע מהתפתחויות הטכנולוגיות הדרמטיות האלה, אלא בדיוק להפך. השחמט זוכה בשנים האחרונות לחיים חדשים לגמרי וחווה את מה שהיא אולי המהפכה הגדולה ביותר שעבר המשחק הזה במאות השנים האחרונות. תוך כדי השיחה עם נועם הגענו לשוחח גם על טיקטוק, הרשת החברתית שסוחפת את העולם ומה אפשר ללמוד בטיקטוק, וגם לשאלות עמוקות יותר כמו מה היא סמכות, איך נכון להתמודד עם תופעת ההתנגדות לחיסונים, ואפילו על השפעתה של תנועת Black Lives Matter על עולם השחמט. שיחה מרתקת, האזנה נעימה. רן לוי 07:59 בעצם גם הצופים היום בתחרויות שחמט ובדומה, הם כבר לא צופים פסיביים לגמרי. גם לצופה בעצם יש לו תוכנת שחמט, נכון? איך זה משפיע על חווית הצפייה במשחק? נועם מנלה 08:21 אז זה מדהים, מפני שאתה קודם כל אתה אנשים גם מגיבים בזמן אמת כמובן לכל מסע ומהלך ומדברים על הדבר הזה אחד עם השני. אבל מעבר לזה, אתה מיד מקבל תמונה גם אם אתה שחקן יחסית חלש. אתה מקבל תמונת עומק של מה קורה על הלוח, של ההתרחשויות, של העתיד לאן המשחק יכול ללכת. זה חוויית צפייה שונה לחלוטין. רן לוי 09:18 זה כאילו יש לך פרשן חזק מאוד על הכתפיים שלך בעצם. נועם מנלה 09:23 כן, אם כי שוב כדאי להגיד שעדיין צריך את המתווך האנושי. רוב האנשים עדיין צריכים. מפני שבעצם מה שהמחשב מראה זה סיקוונסים של מסעים, וזה עץ שהוא בחר לך כי הם הכי טובים, אבל לא תמיד אתה מבין. ולכן צריך מתווך, ולכן לכל תחרות לייב בשח היום יש פרשנים שחלקם יושבים עם המחשבים האלה והם בעצם מתווכים לך את המידע, הם מסבירים את זה וזה חוויה מדהימה. זה חוויה מדהימה. רן לוי 09:53 האמת היא שכשבזכות ההתכוננות לראיון איתך אני גיליתי עולם חדש לגמרי באינטרנט של קהילת השחמט. זאת אומרת, אני את המעורבות היותר קרובה שלי עם שחמט סיימתי לפני נגיד עשרים שנה פחות או יותר. זה הפעם האחרונה שהפסקתי לקרוא ספרי שחמט ודומה. פתאום אני רואה אותך בטיקטוק למשל עושה סרטונים, וביוטיוב יש ערוצים שלמים שמוקדשים לניתוחי קרבות כמו שאתה מתאר מכדורגל ודומה. אז איך האינטרנט השפיע על קהילת השחמט? נועם מנלה 10:39 אז כשדיברת קודם על קפיצות מדרגה, אז בעצם קפיצה אחת הייתה הכניסה של יוטיוב שבעצם איפשרה לאנשים ללמד דרך היוטיוב ולהסביר משחקים, ובאמת יש כל מיני ערוצים שיש להם מיליונים של עוקבים. אבל הקפיצה הגדולה הייתה עם הסדרה בנטפליקס 'גמביט המלכה'. וגמביט המלכה יצרה הייפ סביב המשחק הזה. היא פתאום אנשים הבינו שזה עולם שלם של דמויות ויצרים ומתחים ורע וטוב ועניין. ובבת אחת העולם נפתח לסיפור הזה. וזאת קפיצת מדרגה מטורפת. בדיוק סיפר לי אתמול מישהו שהבן שלו בשייטת, שכל הזמן הפנוי שלהם החברה בשייטת בהכשרה משחקים שח. מי היה מאמין פעם? אתה יודע, משך שנים היינו כאילו מין ילדי הכאפות של העולם, נכון? רן לוי 11:21 כולם משחקים שש-בש. נועם מנלה 11:23 כן, כולם משחקים שש-בש. פתאום אתה בא משחק שח, לך זה היה מין עולם קהילתי נורא מצומצם. והיום גם בתוכנות כמו chess.com ו-lichess משחקים מיליונים של אנשים ומקבלים דירוג. אתה לא צריך עכשיו תחרויות רשמיות של שעות. זה נהיה בין ספורט לבידור להמונים והכל נמצא שם והכל מדורג. ולתוך העולם הזה מתחבר גם הגיימינג. יש לזה המון אלמנטים דומים לעולם של הגיימינג. רן לוי 12:02 באיזו בחינה זה מתחבר לגיימינג? נועם מנלה 12:04 הרי בגיימינג מה מכניס אותך פנימה ומה מייצר כל הזמן את הדופמינים האלה שמושכים אותך פנימה זה החיזוקים החיוביים האלה. אתה עולה בדרגה, אתה עולה בשלב, אתה... שח אתה משחק נגיד לצורך העניין שלוש דקות על שלוש דקות, שזה זמן סביר. מבחוץ נראה מהיר אבל זה זמן סביר. ניצחת, פאק, זריקה של דופמין. אתה מיד רואה עלית בדירוג בשמונה נקודות ותוך שנייה בום כבר יש מולך עוד מישהו. קודם שיחקת עם מישהו מאיראן, עכשיו אתה משחק עם מישהו מסודן, עכשיו מפינלנד. זה ממש אלמנט של הגיימינג שלא נותן לך לעזוב את הדבר הזה. רן לוי 12:46 הזכרת לי עכשיו קטע מה זה חמוד שהבן שלי כשהיה קטן, בן איזה חמש שש, הבן האמצעי שלי, אז רציתי שילמד לשחק שחמט. והסברתי לו שיש בעולם השחמט דירוג עולמי שכזה, אז הוא ילד נורא תחרותי. אז אמר לי 'איזה דירוג אני?'. אז אמרתי לו 'אתה דירוג מיליון', סתם זרקתי איזה מספר. ואז שיחקנו ביחד, נתתי לו לנצח. וכאילו פתחתי את הטלפון, אמרתי 'אה וואלה, עלית בדירוג ניצחת אותי'. הוא התלהב מהקונספט. הוא היה מנצח אותי עשר פעמים ביום כדי לעלות בדירוג. נועם מנלה 13:31 נכון, אז זה הקונספט של החיים שלנו היום. דרך אגב, זה הקונספט של הלייקים, זה הקונספט של התגובות, נכון? כמה לייקים קיבלתי? דרך אגב אני בטיקטוק, כמה כמה צפיות יש לי בתוך הדבר הזה? ותכף נדבר קצת על הטיקטוק כי זה אירוע בעיניי מרתק בפני עצמו. רן לוי 13:59 זהו, כי טיקטוק זה כל כך לא מתחבר לי בראש או לא התחבר לי בעבר עד שראיתי את הערוץ שלך לדברים כמו שח. זה נראה כמו משהו שטותי לחלוטין. פתאום ערך אמיתי שאתה מביא לנו שם. נועם מנלה 14:15 נכון, אז אז תכף אני אגיד משהו על הטיקטוק אבל בוא רגע נהיה דווקא בתחום הגיימינג. מי שהבין את זה זה נקמורה שהוא שחקן שח אמריקאי גדול ממוצא יפני. הוא היה טוב בעולם בשח מהיר ובין ארבעת הראשונים בעולם בשח רגיל. והוא פתח ערוץ בטוויץ' ואמר לצעירים שם בגיימינג, בקהילת הגיימינג, אתם יכולים לעקוב אחריי, אני אעלה פה דברים ואתם יכולים לשחק איתי. כל זה עולה לכם חמישה דולר לחודש. רן לוי 15:08 בחמישה דולר לחודש אני כל היום משמונה עד תשע בערב, חמישה ימים בשבוע אני עולה ואתם יכולים לשחק עכשיו... תחשוב ש... נועם מנלה 15:17 אנשים רגילים לגמרי. רן לוי 15:19 רגילים עכשיו מכל מקום בעולם עם אחד מארבעה הגדולים בעולם. זה כמו לשחק כדורגל עם מסי. נועם מנלה 15:27 בדיוק, או טניס עם פדרר. וואו. אומר לך בשביל חמישה דולר לחודש אתה יכול לעלות איתי ואני עושה איתך קטעים ואני משחק איתך ומסביר. יש לו מיליון עוקבים. רן לוי 15:45 גאוני. נועם מנלה 15:47 עכשיו תעשה חשבון כמה כסף הוא עושה. כמה כסף הוא עשה משח וכמה כסף הוא עושה מטוויץ'. זאת אומרת, זה נפתח לכל פינה של החיים וזה שינה את השח מהבחינה הזאת שאנשים... אם פעם היית צריך ללכת למועדון לשחק, בואנה אני נכנס, אני נכנס ל-lichess אני משחק, אני יכול לשחק באיזה קצב שאני רוצה. תקשיב היום משחקים דקה על דקה. זה נקרא בולט (Bullet), כמו כדור, כמו קליע. רן לוי 16:42 זאת אומרת לכל שחקן יש סך הכל דקה לכל המשחק? נועם מנלה 16:47 נכון, זה אומר שהמחשבה שלך על לאבד את המסע שהיריב עשה, להבין אותו, לחשוב על התגובה ולעשות אותה, הכל צריך להיות בזורי השלושת רבעי שנייה. מעבר לזה אתה כבר איטי. רן לוי 17:25 אז לדבר הזה נכנס אלמנט חדש שמשנה את החוקים. נכנס 'פריימוב' (Premove). מה זה פריימוב? זה אומר שאתה יכול לעשות מסע לפני שהוא עשה. אתה מתחייב. לא משנה מה הוא עושה זה המסע שלי. נועם מנלה 17:43 אז נהיה אומנות שלמה של פריימובים. זאת אומרת זה כבר כלל חדש במשחק, לא היה. רן לוי 17:53 זה ממש משנה את הבסיס של המשחק בזווית מסוימת. בטח מאוד מעניין. נועם מנלה 18:00 נכון, אז המשחק עובר שינוי בכל כך הרבה רמות שלו. יש שח 960 שזה מסודרים הכלים בצורה אחרת. תסביר שנייה מה זה שח 960? שח 960 זה בעצם רעיון של פישר שמבוסס על רעיון של ברונשטיין שאומר 'יותר מדי כבר למדנו את המבנה הרגיל, אז בוא רגע נערבב הכל ונסדר את הכלים מחדש בצורה רנדומלית עם איזה שניים שלושה כלי כללים שאומר זה צריך להיות סימטרי וצריך להיות צריחים משני הצדדים של המלך'... יש כמה כללים. ועכשיו בוא נשחק. ויש היום אליפויות עולם בשח 960 ב-lichess משחקים או באינטרנט בלי סוף בדבר הזה. יש עכשיו שח קרמניק שזה בלי הצרחה. הוא הוריד את הכלל הזה של הצרחה, אנשים משחקים. רן לוי 19:35 למה ספציפית הצרחה לא? נועם מנלה 19:38 בגלל שהוא אומר שהצרחה הכלל הזה של הצרחה שהיה לו המון היגיון הוא בעצם עצר את ה... נקרא לזה את הפראיות של המשחק. המשחק... והוא בעצם אומר 'בוא נשתחרר'. ונהיה הרבה יותר פראי כי זה כאילו מאפשר לך להגן על המלך קצת יותר בקלות יחסית. בדיוק בדיוק. וכשהמלך באמצע אז יש יותר אקשן וזה מכניס המון אלמנטים חדשים לתוך המחשבה שלנו כי זה מחוץ לתבנית. רן לוי 20:06 אז בוא נחזור לטיקטוק. נועם מנלה 20:08 טיקטוק, בדיוק. רן לוי 20:11 אז בעצם מה שאנחנו נמצאים היום בגלל שאנשים נורא מחפשים ידע אבל שהוא מונגש בצורה חדשה. אפילו יוטיוב כבר מתחיל להיות ידע כבד. הוא מתחיל להיות סרטונים של רבע שעה, עשרים דקות, חמש דקות, שבע דקות, כבר מתחיל להיות לדור חדש של אנשים שחיים את העולם של הטיקטוק זה כבר איטי מדי. הם חיים את הגיימינג, הם חיים את הבולט הזה שסיפרתי עליו, את הדקה לדקה. הם רוצים תוכן שמונגש למוח שלהם. ויש פרויקט מדהים של טיקטוק העולמי שנקרא TikTok Learn, שאמרו בוא ניקח רגע את הפלטפורמה הזאת של השירה והינטוזים וכל הדבר הזה ונתחיל להכניס שמה ידע משמעותי שמונגש בצורה חדשה. נועם מנלה 21:30 והם בכל מיני מדינות הם פונים לכמה עשרות אנשים שיש להם ידע ייחודי וביחד הם בעצם מעבירים את הידע הזה לגולשים. טיקטוק עוזר לך בעצם לחשיפה מאוד מאוד גבוהה ואתה מייצר את התכנים בהלימה עם הטיקטוקיות, עם המהירות, עם הקצב, עם העריכה. רן לוי 21:47 אז הם פנו אליך בעצם לגבי שחמט? נועם מנלה 21:54 אז הם פנו אליי, שאלו אותי על מה אני רוצה לדבר. אמרתי שח. הסתכלו עליי רגע בעיניים כאלה 'מה קורה פה?', אבל כאן נכנס גמביט המלכה. רגע, הם אמרו אנשים שיושבים בטיקטוק 'רגע, יש שמה גמביט המלכה, העולם מתעניין בזה, בואנה מעניין. נראה אם אפשר'. עכשיו גם אני לא ידעתי אם אפשר. האם אפשר לקחת את המורכבות הזאת ולפרק אותה לסרטונים של חמש עשרה, עשרים, שלושים שניות ולתת באמת ערך? והיום אחרי שהגעתי לכבר מעל מיליון שבע מאות אלף צפיות ו-7,000 עוקבים ועשרות אלפי לייקים ודיאלוגים עם הזה אני אומר תקשיב זה מדהים ולא רק אני נמצא שם, יש שמה עוד אנשים עם עוד תחומי ידע וזה מדהים איך ניתן להנגיש את התוכן מחדש. נועם מנלה 23:00 ומה שיפה, תלמידי בתי ספר במדינת ישראל בבחינת בגרות האחרונה בהיסטוריה, משרד החינוך מגיש להם או מנגיש להם את התוכן דרך ספרים. הם כבר לא בנויים לזה. אז מה שהם עשו הם בעצם חילקו ביניהם לבין עצמם את הפרקים. כל מי שתלמיד לקח איזה פרק או תת פרק והפך אותו לסרטון טיקטוק של עשרים שניות. וככה עשרה סרטים זה פרק. וככה הם למדו לבגרות וזה מדהים. צורה חדשה לגמרי. רן לוי 23:44 אבל זה נראה... אתה יודע, אולי מכיוון שאני קצת אולד סקול, זה לא נראה לי מביא פה פוטנציאל להעמקה. זה נשאר שטחי. נועם מנלה 23:55 מה פתאום? תחשוב בספר המידע הוא עמוק, בסדר? הוא נמצא בשלושים עמודים בפרק. אבל איך אנחנו למדנו כשהיינו באוניברסיטה? מה היה כשהיה לנו ספר על השולחן? מה ליווה את היד שלנו? מרקר. מה המרקר הזה עשה? רן לוי 24:12 מדגיש נקודות ספציפיות. נועם מנלה 24:14 עכשיו תן לי את הנקודות הספציפיות האלה, כל היתר לא מעניין אותי. ואני אעשה מהם סרטונים. והמוזיקה היא חלק מהמשחק, זאת אומרת זה משחק רב ממדי וזה גם אפרופו התלמידים בבגרות. כשבתלמיד מעלה חלק מפרק לטיקטוק הוא צריך לחשוב על הנקודות החשובות, הוא צריך לחשוב מה הוא שם בטקסט, הוא צריך לחשוב מה המוזיקה שמלווה את הדבר הזה ופתאום יש לך משהו שהוא רב ממדי לעומת הספר שהוא חד ממדי. הוא הפעיל הרבה יותר צורות מחשבה על אותו סט מידע. ולכן בעיניי התעשרנו מהדבר הזה ולא הלכנו אחורה ולא שטחי, אלא זה פשוט שכבות אחרות שאנחנו או אזורים אחרים במוח שאנחנו צריכים להפעיל כשאנחנו מסתכלים על מידע. ובעיניי זה מטורף וחברה לומדים. רן לוי 25:10 כן, אז מי שחשב שהאינטרנט תמיד יישאר רק חתולים וסרטונים שטותיים, אנחנו כבר לא שמה מזמן. יכול להיות שמחשבה של חלק מהאנשים עוד תקועה בחתולים, אבל אנחנו כבר לא שמה מזמן ועולם השח לא שמה. רן לוי 25:31 אפרופו הנגשה. רואים גם את ה... בעולם של האונליין, זאת אומרת אני מניח שעד לפני עשרים שנה רוב שחקני השח הצעירים הגיעו מהמקומות המערביים שבהם זה חינוך קלאסי כזה. אתה יודע, נגיד רוסיה, ארצות הברית, סין, יפן. רואים גם פתאום גלובליזציה של העניין הזה? נועם מנלה 26:00 בצורה מוחלטת. מפני שהאינטרנט והיוטיוב והזה הגיעו לכל פינה בעולם. אתה בכפר נידח בפיליפינים וואנס יש לך וויפיי אתה יכול ללמוד שח. עכשיו זה לא רק שאתה יכול ללמוד שח, אתה יכול לשחק גם עם אמריקאים. אתה נכנס נכון ל-lichess ואתה משחק עם אמריקאים. אני משחק עם אנשים מבורמה, אני משחק עם אנשים מאיראן, משחק עם אנשים מכל העולם. אז ואתה יכול להשתפר. אתה יכול להשתפר כי יש קורסים שאתה יכול לקנות במחירים ששווים לכל נפש מהטובים בעולם אונליין. אתה רוצה ללמוד פתיחה מסוימת, אתה נכנס ל-chessable בום בום בום ואתה מקבל את זה. זאת אומרת גרף השיפור הוא היסטרי, התוכנות זמינות לך. ולכן בעצם מה שאנחנו רואים, אם פעם הרוסים שלטו בעולם באופן מוחלט זה כבר ממש לא נכון. היום כל הסצנה היא מאוד מאוד הודית כי היה להם אלוף עולם אנאנד. ברגע שיש אלוף עולם למדינה אז כמובן יש גל שלם סביב הדבר הזה. בדיוק מה שקורה בישראל עם הג'ודו. לקחנו מדליה פתאום התחום התפוצץ. לגמרי אלמנט של ג'ודו. בנורווגיה שיש להם אלוף עולם זה ספורט לאומי, פריים טיים טלוויזיוני זה תחרות שח. רן לוי 27:44 יש תחרות שח גדולה בנורווגיה, זה משודר בפריים טיים טלוויזיוני במקום האח הגדול. מדהים. וצריך להגיד עוד משהו: אלופי העולם פעם היו דמויות מרוחקות, מרתיעות, סובייטיות, אפורות, מקורקמות. היום זה נקמורה בטוויץ', קרלסן... נקמורה משחק בלי חולצה, בסדר? אתה רואה אותו עושה צחוקים וזה אומר 'בואנה זה אנשים כמוני'. זה לא מרתיע. רן לוי 28:31 אבל אתה יודע, אולי יש בזה משהו שקצת מאבד מהקסם של המשחק. אתה יודע, אני מדמיין לעצמי אותי לפני שלושים שנה שאני חושב על דמות כמו קספרוב או משהו כזה ופתאום אתה אומר לי אני רואה את הבנאדם האמיתי. אז אולי זה קצת מחליש את המסתורין ההוא. נועם מנלה 28:51 את המסתורין ההוא כן. אבל מה קורה? נוצר מסתורין חדש. בגלל שפתאום הדמות הזאת של נקמורה שהוא כמוני היא מגרה אותי, היא מגניבה אותי. בואנה מעניין אותי לפגוש אותו, אני רוצה לשחק איתו, אני רוצה לדבר איתו, אני רוצה לקבל ממנו השראה. הוא הופך להיות מודל השראה מטורף. למה אני צריך את הסמכות הישנה המרוחקת? הרופא המרוחק, הפרופסור המרוחק... נכון? היה איזה מיתוס כזה, המיתוס של שחקן השחמט הגאוני שדמיינו. בגלל שאנחנו תולדת תודעתית של המאה ה-19, של המאה שהיה מלכים והיה אצולה והיה פשוטי עם. אנחנו היינו פשוטי העם של השח. והיום זה דמוקרטיזציה של הדבר הזה. ונקמורה ואני זה אותו דבר אבל אני מקבל השראה מנקמורה מהאופן שבו אדם כל כך גדול בתחום איך הוא בלתי אמצעי ואיך הוא מסביר וזה מושך אותי פנימה כי גם אני רוצה וזה מכניס אותי לתוך המשחק וזה קסם. רן לוי 30:06 אני מודה שזה מאוד מתחבר לי בראש לעולם של הפודקאסטים, שזה עולם התוכן שלי שבו כסופר בעידן שבו כתבתי ספרים אתה מרוחק מהקהל שלך. אתה כותב ספר, אתה מוציא אותו, עושים לך אולי כמה כתבות יח"צ בעיתונים אבל אין באמת תקשורת. בעולם של הפודקאסטים והרשתות החברתיות אז הקהל שומע אותי בזמן אמת או אתה יודע מעט מאוד פילטור, הוא רואה אותי בפייסבוק מדבר איתי בזמן אמת. המרחקים מתקצרים. נועם מנלה 30:31 בדיוק זה. אבל זה נכון גם לגבי זמרים גדולים, נכון? אתה כאילו יכול להגיב להם, אתה יכול לדבר איתם. ברוס ספרינגסטין כבר לא כזה רחוק. לא יודע אם ברוס ספרינגסטין עצמו אבל לצורך העניין כשם קוד. קרלסן הנגישות שלו והאופן שבו הוא פועל היא לא פוגמת בסמכות שלו. זה רק בעיני האנשים במאה ה-19 בנאדם סמכותי לא מתנהג ככה. דרך אגב מה שאנחנו אומרים עכשיו זה גם בעיה של מפקדים בצבא. המפקד הסמכותי של פעם אולי לא יכול להחזיק את החיילים. היום החיילים רוצים מפקד כמו נקמורה לצורך העניין כי זה ההשראה שלהם. נועם מנלה 31:14 אבל אתה יודע זה גם מביא לך בצד השלישי של המטבע הזה תופעות כמו מתנגדי החיסונים של היום. כי הסמכות של הרופא שאומר 'קח את החיסון, החיסון זה טוב', יש היום אנשים אולי, אני משער, אני לא יודע אם זה נכון, שאומרים 'טוב אני כבר לא כל כך מאמין ברופא הזה הוא יותר מדי כבר לא מה שהיה פעם'. ודאי. אבל זה בגלל שהממסד רוצה להיות כמו פעם והוא רוצה לדבר אליי כמו פעם והוא רוצה להגיד לי להתחסן כמו פעם ואז אני לא קונה את זה יותר. זה מטבע שכבר לא עובר לסוחר אצל הרבה מאוד אנשים. לא המפקד הזה בצבא ולא הרופא. ולכן כדי לשכנע את מתנגדי החיסונים או הלא מתחסנים נקרא להם להתחסן אתה לא יכול לדבר אליהם כמו שמדבר העולם הסמכותי הישן. אתה צריך לייצר איתם דיאלוג כמו שאתה עושה עם הקהילה שלך. זאת אומרת תהיו כמו נקמורה, תהיו בלתי אמצעיים. נועם מנלה 32:20 ולכן בעצם הפרדוקס והיופי שהממסד הסמכותי הישן מייצר במו ידיו יותר ויותר לא מתחסנים באופן שבו הוא מפעיל את הסמכות שלו או מדברר אותה. זאת אומרת זה צריך לפעול בדיוק נקמורה ווייז, קרלסן ווייז כדי להגדיל את הסמכות אתה חייב לייצר איתי דיאלוג כמו שאתה עושה עם הקהילה שלך. אתה לא שדר ברדיו, אתה עושה פודקאסט. דרך אגב גם בסגנון של הפודקאסט אני לא רוצה רדיו, אני רוצה פודקאסט בלתי אמצעי. וזה בדיוק המשחק ולכן כל עוד מנכ"ל משרד הבריאות או השר או הפרויקטור לא נכנסים לתוך קבוצות הלא מתחסנים ומוכנים להתעמת שמה עם השאלות הכי כבדות ולדבר ולייצר דיאלוג ולהגיב לכל אחד. נועם מנלה 33:01 דרך אגב את זה בדיוק עשיתי כשייעצתי לפרקליטות המדינה בראשות שי ניצן אז לפתוח פייסבוק ולדבר עם הציבור על כל הנושאים. והנושא הכי שנוי במחלוקת בפייסבוק הזה היה זדורוב ואני מדבר איתך לפני שלוש שנים. וענינו, הם ענו על כל אחד ואחד מהמתנגדים ופתאום ראינו איך יש יותר ויותר ויותר שיתופים גם לעמדת הפרקליטות. הקול שלה נשמע יותר שכנע פחות שכנע אני לא יודע. אבל זה המשחק היום. רן לוי 33:40 אבל אז אתה לא מסתכן בזה ש... אתה יודע אם עכשיו אנחנו יצאנו שנייה מהעולם של השחמט עושים זום אאוט לסגנון החדש הזה. אתה לא מסתכן בזה שאתה מציב בעצם את אותו מומחה לרפואה באותו הלבל של מישהו שהוא מתנגד לחיסונים ויכול להיות שמתנגד החיסונים הוא במקרה כריזמטי יותר ובמקרה יודע יותר אתה יודע לדבר בשפה הקולית והמגניבה. ובעצם מקור העוצמה עכשיו מקור העוצמה של אותו מומחה אמורה להיות בתחום שהוא אולי הוא בסך הכל רופא אפור. נועם מנלה 34:21 אז אם הוא רופא אפור אז הוא לא מתאים לפלטפורמה הזאת. הוא צריך היום שתי תכונות: הוא צריך להיות בעל ידע מאוד מאוד גדול והוא צריך לדעת להנגיש. דרך אגב אני ראיתי פוסט של פרופסור מבר-אילן שמומחה לאפידמיולוגיה לא יודע מה והוא הסביר בשפה הכי פייסבוקית, הכי פשוטה למה צריך להתחסן... תקשיב היה לזה אלפי שיתופים. אנשים שאלו אותו לא מתחסנים הוא הסביר להם. אני ראיתי את התגובות, אני ראיתי איך אנשים אומרים וואלה לא חשבתי על זה. אם אתה רוצה לדבר כמו פעם אל תבוא לאזורים האלה אתה לא תצליח לשרוד אותם. נועם מנלה 34:57 אתה צריך להיות מוכן להתמודד דרך אגב עם אנשים שאתה אולי פעם לא ספרת אותם ויש להם ידע, הם נכנסו לכל המקומות, הם אינטליגנטים. הם לא צריכים ללמוד חמש שנים רפואה בשביל להבין לא מעט דברים על הדבר הזה. זה ידע נרכש. זה בסוף ידע נרכש ולכן אתה צריך לתת קרדיט לאנשים שנמצאים מולך ולא להגיד אה אתם שטחיים אה אתם... זה התופעות שמולידות עוד ועוד לא מתחסנים חוסר אמון מוחלט כלפי המערכת. רן לוי 35:36 אני אומר את זה כבר באמת כבר מהתחלת הקורונה שכל הגישה הזו של להתנשא או להקטין לגמד את מתנגדי החיסונים היא גישה לא נכונה כי אתה לא באמת משכנע אותם בזה שאתה אומר לו אתה טיפש אתה לא מבין. הם אנשים בדרך כלל שחוץ מההארד קור הם אנשים שהם כן חכמים רובם. נועם מנלה 35:54 ודאי אתה מרבה אותם. כי אז הם אומרים למה הוא מתנהג ככה? מה הוא מסתיר? למה הוא אלים? למה הוא לא מייצר דיאלוג? למה הוא לא שקוף? יש המון היבטים לדבר הזה. זאת אומרת האופן שבו בנט מדבר ללא מתחסנים ואומר הם תת מקלע שמרסס אנשים, הוא רק מחזק את התופעה ולא מחליש אותה. וזה הם לא מבינים. כל הסמכותנים הישנים לא מבינים את האופן שבו העולם הסמכותני החדש פועל. וזה נכון מהשח... רן לוי 36:25 כן, אז השח הוא כמו מעבדה כזו מיקרוקוסמוס של הסיפור הזה. נועם מנלה 36:30 נכון וזה מה שאני עושה בחיים הרי. אני בעצם זה המקום שמשתלב כחוקר התודעה החדשה עם השינוי שהשח עובר ואיך הדבר הזה מתנהג. רן לוי 36:44 אז אולי ככה לקראת סיום יש עוד נקודה מעניינת ששחמט מתחבר אליה בהקשר של התרבות המודרנית אולי ההשפעה של האינטרנט בכלל זה כל הנושא שמלחמת התרבות שמתרחשת בעיקר בפלטפורמות החברתיות השונות כמו דברים כמו MeToo ו-Black Lives Matter וכל מיני דברים כאלה שאנחנו נתקלים בהם קונפליקטים תרבותיים כאלה ואחרים זה חודר גם לעניין לשחמט? נועם מנלה 37:12 זה חודר לחלוטין מפני שהשחמט הוא משחק סוציולוגי. הוא משקף איזושהי סוציולוגיה. עכשיו נכון כמות השינויים שהוא עובר היא לא אדירה אבל פעם בכמה זמן יש איזה קפיצה מאוד מעניינת או איזה שינוי מאוד מאוד דרמטי שהתוצר שלו הוא רוח התקופה. לצורך העניין המלכה היא הכלי הכי חזק כי זה החלטה של המלכה איזבלה הספרדייה שהייתה פמיניסטית באיזה 1500 ו... ולא התאים לה שהמלכה תהיה כלי חלש. רן לוי 37:46 לא תמיד המלכה הייתה עם אותה התפקיד כמו היום במשחק? נועם מנלה 37:50 שום דבר בשח לא היה תמיד. זה שכבה על שכבה על שכבה על שכבה. והמלכה עד שהגיעה המלכה איזבלה המלכה הלכה באלכסון משבצת אחת לכל כיוון. אני לא זוכר בדיוק את ההיסטוריה של הדבר הזה אבל היא הייתה כלי יחסית מוגבל כמו אישה באותה תקופה כמו מלכה. וכשהיא הייתה מלכה היא אמרה מה פתאום? מלכה זה הכלי הכי חזק שיש והמלכה התחילה ללכת באלכסונים ובשורות ובטורים. רן לוי 38:20 העצמה נשית בגרסת שחמט. נועם מנלה 38:23 ממש ממש ממש ככה. אם כי עדיין היא לא פרצה את זה שאת המלכה אפשר להוריד ואת המלך לא. זאת אומרת עדיין אתה יכול לראות את המעמד. בתקופה יותר מודרנית הדבר המדהים שעכשיו הלך והתגלה היסטוריונים של השח הכירו אותו זה שעם ה-Black Lives Matter ושם נשאלה שאלת בסיס: למה הלבן תמיד מתחיל? והתברר שעד בערך 1850 הלבן והשחור התחילו באופן רנדומלי. אבל בארצות הברית בסביבות 1850 התקבלה החלטה או 1860 נדמה לי זה היה התקבלה החלטה שהלבן תמיד יתחיל. נועם מנלה 39:08 וצריך לזכור שכשהלבן תמיד מתחיל יש לו עדיפות. הוא ינצח יותר פעמים. אז הנה הלבן קיבל יתרון. אבל בעיניי הדבר המדהים של הסיפור הזה רגע מדהים בסיפור הזה זה שיש משחק שנקרא 'משחק האלמוות'. זה משחק הכי מפורסם אולי בתולדות עולם השח שכל מי שמשחק שח גדל עליו. רן לוי 39:31 פה אנחנו מדברים על משחק ספציפי בין שני אנשים ספציפיים. נועם מנלה 39:34 ששוחק בשנת 1851 בין שחקן גרמני בשם אנדרסן לשחקן בשם קיזירצקי. ואנדרסן יצר בלבן תחבולה מטורפת וניצח בצורה מעוררת השראה. והתברר בנבירות ההיסטוריות שאנדרסן בכלל היה בשחור. הוא ניצח כשהשחור התחיל. הוא התחיל בשחור ולנו פשוט הפכו את הצבעים. זאת אומרת במשך שנים אנחנו בטוחים שאנדרסן שיחק בלבן ונתן משחק פאר כשהוא בעצם שיחק בשחור ונתן משחק פאר. נועם מנלה 40:08 ולכן אנחנו נמצאים בעולם שבו השח והסוציולוגיה הם משתלבים וזה גם אפרופו מה שדיברנו קודם על סמכות. זה גם חלק ממה שקשור לשח נכון. משבירה. אבל אתה יודע יש גם את הצד השני של הוויכוח הזה שאומרים אתם מתעסקים בזוטות. קח דוגמה מעולם התוכנה. בעולם התוכנה גם אותו דבר 'מאסטר' ו'סלייב' (Master and Slave). גיטהאב באופן מסורתי היו מכנים אלמנטים מסוימים בתוכנה בתור מאסטר וסלייב והם החליטו לשנות את זה ועיקר התגובות שאני ראיתי ברשת היו 'אתם מתעסקים בשטויות' כאילו אין לנו בעיות יותר חמורות להתעסק איתם. רן לוי 40:51 אולי גם הלבן והשחור בשחמט זה שטחי לגמרי. למה להתעסק עם זה בכלל? נועם מנלה 40:55 חלק מהדיונים האלה הם שטויות וחלק הם נורא חשובים. ואני חושב שמה שחשוב בדברים האלה זה גם שהם יוצרים דיון ומתחילים לשנות לך את התודעה. כשאנחנו מדברים על מאסטר וסלייב אנחנו כבר דנים על הדבר הזה כבר נהיה לנו דיבייט אנחנו חושבים עליו אנחנו מתנגדים לו אנחנו בעדו. ואני חושב שזה חלק מהעניין. צריך לזכור ששינוי תודעתי מתרחש בעשרות אלפי מקומות כדי שיהיה לו איזה כוח והוא ייצר את השינוי שחלקם קטנים מאוד וחלקם גדולים מאוד. והמאסטר וסלייב ולמה הלבן תמיד מתחיל אולי הם מהיותר קטנים אבל יש להם משמעות תודעתית. ככה צריך להתייחס לדבר הזה. רן לוי 41:43 וגם צריך לזכור כשמדברים על שטויות בעיני מי. האם בעולם השחמט באמת יש דיון סביב השאלה הזאת? זאת אומרת זה לא רק איזשהו שיחה פילוסופית ביני לבינך יש גם באמת דיון אמיתי אם צריך לשנות את החוקים של השחמט? נועם מנלה 41:55 אז הדיון היה מאוד מעניין הדיון היה אנחנו לא רוצים לשנות את החוקים כולל השחקנים האפרו-אמריקאים או השחורים יוצאי אפריקה או משהו כזה. למרות שקרלסן וגירי... גירי מספר ארבע בעולם עשו משחק ראווה שבו השחור מתחיל ועשה הרבה רעש. אבל הם אמרו אנחנו לא רוצים לשנות את החוקים אבל חשוב לנו שתבינו את העיוותים. שזה החלטה לבנה שהפכו לכם את הראש עם אנדרסן וקיזירצקי ותבינו איזה מניפולציות עושים לכם בעוד מקומות. זה לא השח. איך החוקים איך בסוף שופט בבית משפט שולח לבן לחמש שנות מאסר ושחור על אותה עבירה ל-15. זה בדיוק אנדרסן קיזירצקי זה מה שהם רוצים. רן לוי 42:41 זאת אומרת הם לא כרגע מחפשים בוא נשנה ממש את החוקים אלא תבינו מאיפה איפה אנחנו נמצאים. נועם מנלה 42:46 נכון תבינו את הכאב ותבינו את הבעיה. שזו אולי גישה מדהימה כי היא מפחיתה חיכוך מצד אחד ואולי עדיין עושה את אותו אפקט שרוצים. נועם מנלה 42:57 נכון בדיוק ולכן זוהי מהפכה תודעתית שהיא מתייחסת לעיוות בכל מקום שהוא נמצא. נועם מנלה תודה רבה היה מרתק. איזה כיף גם לי ואז בוא נגיד ככה הספר נקרא Think Like a Machine והערוץ בטיקטוק נקרא Manela Gambit. ואתר אינטרנט שלך גם יש? יש גם אתר אינטרנט ויש יוטיוב והכל דרך המנלה ופייסבוק וטלגרם ולא ניכנס לכל המקומות שאני נמצא שם. מעולה אז תודה רבה רבה. בבקשה. קריין 43:30 In this house we obey the laws of thermodynamics!
        ]]></content:encoded>
    </item>
    
    <item>
        <title>364: 4004 - המיקרו-מעבד ששינה את העולם [עושים היסטוריה]</title>
        <link>https://mat-mo.github.io/podtext/episodes/vshym-hystvryh/364-4004-hmyqrv-m-bd-shshynh-t-h-vlm-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/364-4004-hmyqrv-m-bd-shshynh-t-h-vlm-vshym-hystvryh.html</guid>
        <pubDate>25 בנובמבר 2021</pubDate>
        <description>Transcript for 364: 4004 - המיקרו-מעבד ששינה את העולם [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין "רגע, אבל אם הוא עשה ככה..." אז תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא - בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז, מה עושים כשפרסומת כזאת נגמרת? פשוט נכנסים לרשת, מחפשים "נבחרות ישראל במדעים", בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 רשת עושים היסטוריה. שלום וברוכים הבאים לעושים היסטוריה, פרק 364, 4004: המיקרו-מעבד ששינה את העולם. הפרק בחסות אינטל, שלאחרונה השיקה את מעבד הדגל החדש שלה שפותח ויוצר בישראל. רן לוי 02:59 השנה הייתה 1970 והיום הראשון של פדריקו פאג'ין במקום העבודה החדש שלו לא היה מוצלח במיוחד. פאג'ין נולד וגדל באיטליה, שם למד אלקטרוניקה והשתלב בתעשיית ההייטק המקומית. המהנדס הצעיר והמוכשר פיתח את המחשב הראשון שלו כבר כשהיה בן 19, מחשב אקספרימנטלי שפאג'ין תיאר במחשב קטן. המחשב שפיתח פאג'ין הכיל לא פחות מ-200 כרטיסים אלקטרוניים. פאג'ין עשה דוקטורט בפיזיקה, עבר לארצות הברית והשתלב במחלקת המחקר והפיתוח של חברת פיירצ'יילד. אבל ב-1968 התחוללה מעין רעידת אדמה בפיירצ'יילד. בוב נויס וגורדון מור עזבו אותה כדי להקים סטארטאפ חדש - אינטל. פאג'ין היה מתוסכל מהשמרנות של פיירצ'יילד והחליט להצטרף אליהם. ואדז שמח לקבל את פאג'ין המוכשר, והבטיח לו פרויקט סופר מעניין: תכנונו ועיצובו של מעבד עבור מחשבונים אלקטרוניים עבור חברה יפנית שפעלה תחת המותג ביזיקום. המעבד כלל ארבעה שבבים, סדרת 4000. השבב הרביעי, ה-4004, היה אמור להיות משהו אחר לגמרי - רכיב חדש לחלוטין שמורכבותו הייתה בסדרי גודל מעבר לכל מה שהיה ידוע. הלו"ז היה קשוח: פחות משישה חודשים לתכנן ארבעה שבבים כשאף אחד לא פיתח מעולם שבב כה מורכב. עידו עוזיאל 19:51 המעבד הוא מכונת חישוב. זו מכונה שמקבלת רצף הוראות שנקראת תוכנה ואז מבצעת אותה. רן לוי 19:57 המתכנת או המתכנתת כותבים את התוכנה שלהם בשפה עילית כדוגמת פייתון או ג'אווה. ואז... עידו עוזיאל 20:09 אחרי שכותבים את התוכנה, צריך להעביר אותה משפת תכנות לשפת מכונה, השפה שבה המחשב מדבר. לשפה הזאת קוראים אסמבלי. אפשר לכתוב את התוכנה כבר בשפת אסמבלי, אבל זה משהו שרק בדרך כלל מזוכיסטים עושים. רן לוי 20:25 יצא לי לכתוב קצת אסמבלי, כיף גדול זה לא. עידו עוזיאל 20:31 נכון, ובשביל שלא כולנו נחווה כאבים בלתי פוסקים, כותבים בשפה עילית ואז מגיע הקומפיילר, שזו תוכנה שלוקחת את מה שכתבנו וממירה את זה לשפת מכונה. רן לוי 20:50 את הקובץ המומר הזה אנחנו טוענים לתוך זיכרון המחשב כרצף של ספרות בינאריות: אחדות ואפסים. עידו עוזיאל 20:58 ה-CPU הוא הרכיב במחשב שיודע לקרוא את התוכנה, להבין את הרצף של אפסים ואחדים ולתרגם אותו לפעולות, כמו לדוגמה להפעיל שיחת זום. רן לוי 21:13 כיצד מפענח המעבד את רצף הספרות הבינאריות ומתרגם אותן לפעולות של ממש? בגדול אפשר לחלק את התהליך הזה לארבעה שלבים בסיסיים. עידו עוזיאל 21:24 המחשב הראשון שהיה ה-4004, אפשר לחשוב עליו כמעין סדנה שיש שם פועל אחד. הפועל הזה הולך ומביא פקודות מהתוכנה על פי ה-program counter. רן לוי 21:38 ה-program counter או מונה התוכנה הוא תת-רכיב בתוך המעבד ששומר את כתובת הזיכרון שבו מאוחסנת הפקודה הבאה לביצוע. זה מין פנקס שבו המעבד רושם את הכתובת הבאה. עידו עוזיאל 21:56 הוא הולך למחסן בכתובת המצוינת, מסתכל על רצף הביטים ומעתיק אותו ללוח מחיק משלו. בשלב ה-decode, שלב הפענוח, הפועל מפענח את הרצף. הוא רואה קוד 010, וזה קוד מכונה לפעולת חיבור. רן לוי 22:29 אז עכשיו אני יודע שאני צריך לבצע חיבור. עידו עוזיאל 22:32 יפה. בתוך המעבד יש אוגרים, או רגיסטרים. נניח שיש לנו ארבעה רגיסטרים A, B, C ו-D. הפקודה תגיד לחבר את רגיסטר A עם רגיסטר B ולכתוב את התוצאה לרגיסטר C. רן לוי 23:09 וככה המעבד יודע מה הוא צריך לעשות בתכלס - מאיפה להביא את המידע, איזו פעולה לעשות ואיפה לרשום אותה. עידו עוזיאל 23:20 נכון. עכשיו צריך לבצע - שלב ה-execution. פעולות החשבון הולכות ל-ALU, ה-Arithmetic Logic Unit. רן לוי 23:35 שזה עוד תת-רכיב בתוך ה-4004. עידו עוזיאל 23:39 הוא מבצע ומוציא את התוצאה. השלב הסופי הוא ה-write back, כותבים בחזרה את התוצאה שקיבלנו. ואז מתחילים את כל התהליך מהתחלה עבור הפקודה הבאה. רן לוי 24:05 המעבד מבצע את התהליך הזה שוב ושוב בלולאה, כ-40,000 עד 90,000 פעמים בשנייה. הוף ופאג'ין עבדו בפרך על ייצורו המעשי של השבב. פאג'ין אפילו חתם את ראשי התיבות שלו FF על שכבת הסיליקון. בינואר 1971 ה-4004 סוף סוף עבד כשורה. הוף ופאג'ין הבינו את הפוטנציאל האדיר של המיקרו-מעבד, אבל אינטל הייתה כבולה בחוזה בלעדיות עם ביזיקום. לאחר שביזיקום נקלעה למשבר כלכלי, אינטל הצליחה לרכוש את הזכויות בחזרה ולהתחיל לשווק אותו לשוק הרחב, מה שהצית מהפכה טכנולוגית. רן לוי 44:03 קחו כדוגמה את סדרת המעבדים החדשה שהשיקה אינטל ממש לאחרונה בנבמבר 2021. סדרת אינטל Core 12, אולדר לייק (Alder Lake), שאינטל מכנה שינוי הארכיטקטורה הגדול ביותר מזה עשור. האולדר לייק מכיל עד 16 ליבות שונות על אותו השבב משני סוגים שונים - ליבה מסוג Performance וליבה מסוג Efficiency. פיתוח כזה הוא מאמץ הנדסי אדיר. רן לוי 44:24 נחזור אל עידו עוזיאל, אחד הארכיטקטים של האולדר לייק, על תהליך הפיתוח המודרני. עידו עוזיאל 44:26 יש כמה מאות מהנדסים שעובדים על ליבה. הרוב בישראל. פיתוח ליבה לוקח בערך ארבע שנים מההגדרה ועד המוצר. צריך לחזות את השימושים של המשתמשים בעוד ארבע-חמש שנים קדימה. הארכיטקטים מגדירים את המעבד, ואז המהנדסים הלוגיים כותבים את המימוש בשפת תיאור חומרה. רן לוי 46:01 זאת אומרת הם מתארים את המעגלים החשמליים בשלב הזה עדיין ברמה של מילים ורעיונות מופשטים. עידו עוזיאל 46:11 הם מתארים את ההתנהגות הלוגית. במקביל עובדים מהנדסי הוולידציה לבדוק שהכל עובד בסימולציה. לאחר מכן מגיע שלב התכנון הפיזי, שבו 'מציירים' את הטרנזיסטורים וממקמים אותם על השבב - משהו שדומה להרכבת לגו עם המון חיווטים. כשמעבד חוזר מהמפעל ועובד, יש התרגשות אדירה בחברה. רן לוי 48:04 והמישהו שהולך לבלות במעבדה אם זה לא עובד הוא אתה. עידו עוזיאל 48:08 בין היתר. אם יש באג רציני, צריך לחזור לתכנון הלוגי ולמפעל, וזה יכול לעלות מאות מיליוני דולרים. רן לוי 48:51 קרה משהו כזה דרך אגב בהיסטוריה של אינטל? עידו עוזיאל 48:53 ב-1994, שנה אחרי השקת הפנטיום, התגלה באג בפעולת חילוק. למרות שהשגיאה הייתה זעירה, אינטל נאלצה לקנות בחזרה את המעבדים בעלות של מאות מיליוני דולרים. זה היה 'יום כיפור' של הוולידציה. רן לוי 50:18 עבודה כזו מביאה סיפוק יוצא דופן כשהעבודה שלך משרתת מאות מיליוני משתמשים. כדי להגיע לצוות ה-Core באינטל צריך להיות מוכשר, אבל יש מגוון מסלולים. עידו עוזיאל 51:10 יש את המסלול הפורמלי של הנדסת חשמל ומחשבים, אבל יש גם מעברים פנימיים. יש אצלנו אנשים שהגיעו מתחומי הכספים, הפיזיקה והחומרים. צריך לאהוב חידות לוגיות וחשיבה מתמטית. רן לוי 52:38 תודה לעידו עוזיאל. לאחר זמן רב, נקיים מפגש מאזינים של עושים היסטוריה בפורמט פאב קוויז ב-21 בדצמבר בבר גיורא בתל אביב. יהיה ערב טריוויה, שאלות ותשובות וצחוקים. מכירת הכרטיסים נפתחת בקרוב. רן לוי 55:36 אני רוצה להמליץ לכם על שלוש סדרות מעולות שעלו לאחרונה: מיני סדרה על הכלכלה הבריטית ב-'כשבגרוש היה חור' של רועי גרון, סדרת 'מלחמת ההלבשה' בפודקאסט 'הקיפוד' של דניאל מקדואל, וסדרת 'יצחק אבינו' ב-'עושים תנ"ך' עם יותם שטיינמן ושחר ענבר. כל הפודקאסטים זמינים באתר שלנו ובאפליקציה. רן לוי 58:41 עושים היסטוריה הם בנור אבאדי, יותם ההלמי, דור שפיר, שלי נוי, אביב שם-טוב, שרה וכטל, אביב בריאק ודני טימור. אני רן לוי, נשתמע בפרק הבא.
        ]]></content:encoded>
    </item>
    
    <item>
        <title>365: המפץ הגדול, חלק א'  (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/365-hmpts-hgdvl-khlq-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/365-hmpts-hgdvl-khlq-sh-kh-vshym-hystvryh.html</guid>
        <pubDate>8 בדצמבר 2021</pubDate>
        <description>Transcript for 365: המפץ הגדול, חלק א'  (ש.ח.) [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 366: המפץ הגדול, חלק ב' - חייו ומותו של היקום (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-366-hmpts-hgdvl-khlq-b-khyyv-vmvtv-shl-hyqvm-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-366-hmpts-hgdvl-khlq-b-khyyv-vmvtv-shl-hyqvm-sh-kh.html</guid>
        <pubDate>28 בדצמבר 2021</pubDate>
        <description>Transcript for [עושים היסטוריה] 366: המפץ הגדול, חלק ב' - חייו ומותו של היקום (ש.ח.) from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במ מדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 366: המפץ הגדול, חלק ב', שידור חוזר. אחת האמרות הידועות במדע היא שכל תגלית שאנחנו מגלים וכל תשובה שאנחנו מוצאים לשאלה כלשהי, יוצרת כמה וכמה שאלות חדשות. למשל, כשגילו המדענים שחיידקים הם מחוללי המחלות, הם החלו שואלים את עצמם אלו סוגי חיידקים יש, כיצד הם גורמים לנו לחלות ואיך אפשר להילחם בהם. האימרה הוותיקה הזו נכונה במיוחד בתחום הקוסמולוגיה - חקר מבנה היקום ותולדותיו. למעשה, אפשר לומר שעד שהתקבלה תיאוריית המפץ הגדול, דהיינו שהיקום שלנו החל את דרכו בפיצוץ אדיר לפני כמעט 14 מיליארדי שנים, לא היה צורך במדע קוסמולוגי. כל עוד האמינו המדענים שהיקום שלנו אינסופי, אינו משתנה, לא היתה לו התחלה וגם לא יהיה לו סוף, שאלות כדוגמת 'מה נמצא מעבר ליקום' או 'מה קדם לו' היו שאלות פילוסופיות, בעלות השלכות דתיות בלבד. בפרק הקודם, חלקו הראשון של פרק זה, סיפרתי לכם אודות תחילתה של הקוסמולוגיה וכיצד תגליתם של אלכסנדר פרידמן וז'ורז' למטר ותורת היחסות הכללית של איינשטיין פתחו בפני הקוסמולוגים יקום שלם של פליאה ושאלות מסקרנות. במאה השנים האחרונות נדמה כאילו בכל פעם שאנחנו מרימים לשמיים עדשה גדולה יותר או משגרים לחלל טלסקופ מתוחכם יותר, אנחנו מגלים עובדה חדשה שמלמדת אותנו עד כמה בעצם אנחנו לא מכירים את היקום שסביבנו. בפרק הזה אספר לכם על כמה מהתעלומות המפתיעות הללו, וננסה להשיב על שאלות שממבט ראשון נדמה שכמעט אינן ניתנות לפתרון, כגון מה היה לפני שנוצר היקום שלנו ומה יש מחוצה לו. רן לוי 05:22 אלן גות' היה ילד מבריק. גות' נולד בארצות הברית בשנת 1947 וכבר בבית הספר הפגין כישורים מרשימים במדע. כפי שקורה במקרים רבים, התמזל מזלו של גות' ללמוד אצל מורה לפיזיקה שהצליח לעורר אצלו את הניצוץ הנכון ברגע המתאים. ציטוט: 'מורה טוב באמת יכול להשפיע בצורה אדירה על אדם צעיר, ובמקרה שלי הושפעתי באופן חזק ביותר ממורה צעיר לפיזיקה בבית הספר התיכון. שמו היה רוברט, והוא היה דינמי ונלהב לגבי פיזיקה בצורה שלא תיאמן. אם לומר את האמת, היה ברור לי כבר אז שרוברט לא באמת מבין עד כדי כך בפיזיקה, אבל אתה לא צריך בהכרח לדעת כל כך הרבה פיזיקה כדי להצליח לגרום לאחרים להתלהב ממנה'. סוף ציטוט. גות' עזב את בית הספר התיכון בשנה האחרונה ועבר ללמוד פיזיקה באוניברסיטת MIT היוקרתית וגם בה הצטיין. אבל כשסיים גות' את לימודיו, זכה בדוקטורט הנכסף והחל בקריירה האקדמית, גילה שפוטנציאל לחוד והצלחה מעשית לחוד. בשנות ה-70 עבד אלן גות' בכמה מהאוניברסיטאות הנחשבות והטובות ביותר בארצות הברית - פרינסטון, קולומביה וקורנל למשל - אבל לא הצליח להפיק תחת ידיו מחקרים מעניינים ופורצי דרך או מאמרים בעלי חשיבות. רן לוי 07:55 ב-1978, בעודו באוניברסיטת קורנל, ניגש לגות' אחד מעמיתיו, פיזיקאי בשם הנרי טאי, שביקש להתייעץ עמו לגבי שאלה מסקרנת. האם תיאוריית המפץ הגדול, שאל טאי, מספקת ניבוי כלשהו לגבי חלקיקים המכונים מונופולים מגנטיים? מונופולים מגנטיים הם חלקיקים בעלי תכונה מוזרה. יש להם מגנטיות, כמו למגנטים שאנחנו תולים על הדלת של המקרר, אבל יש להם רק קוטב אחד. לכל המגנטים שאנחנו מכירים יש שני קטבים - צפון ודרום. למונופול מגנטי, לעומת זאת, יש רק קוטב אחד - צפוני או דרומי. התיאוריות הפיזיקליות הקיימות גורסות שאין שום מניעה עקרונית לקיומם של מונופולים מגנטיים. יתרה מכך, התיאוריות האלה מנבאות שמונופולים מגנטיים צריכים היו להיווצר באופן טבעי בתנאים ששררו בזמן המפץ הגדול. אף על פי כן, איש עדיין לא מצא חלקיקים שכאלה בפועל. גות' וטאי הגיעו למסקנה כי בתנאי המעבר בין נקודת הסינגולריות של המפץ הגדול וההיפרדות ההדרגתית לכוחות נפרדים, יכלו באופן עקרוני להיווצר המוני מונופולים מגנטיים. מונופולים רבים כל כך עד שלמעשה היינו צריכים להיות מסוגלים לגלות אותם בקלות יחסית גם פה בכדור הארץ. המסקנה הזו העמיקה עוד יותר את המסתורין של המונופולים המגנטיים. אם המפץ הגדול אכן התרחש כפי שמעידה קרינת הרקע הקוסמית ותצפיות אחרות, היכן מסתתרים המונופולים המגנטיים? רן לוי 11:41 באותה שנה הגיע לקורנל פרופסור מוכר ומכובד לקוסמולוגיה בשם רוברט דיק, שחקר באוניברסיטת פרינסטון תעלומה מסקרנת נוספת בפיזיקה - בעיית העקמומיות. השאלה העקרונית שבבסיס בעיית העקמומיות היא כיצד יבוא היקום אל קיצו. אנחנו יודעים שהיקום היום מתרחב וגדל, בכך אין שום ספק, אבל האם הוא ימשיך להתרחב לנצח? התשובה לשאלה הזאת תלויה בכמות המסה ביקום. אם יש המון מסה ביקום, דהיינו הרבה גלקסיות ואבק בין-כוכבי, אז כוח המשיכה יבלום בסופו של דבר את ההתרחבות ואז היקום יתחיל להתכווץ עד שברבות הימים נקבל את הקווץ' הגדול. אם אין מספיק מסה, כוח המשיכה יהיה חלש והיקום יתרחב לנצח. המושג עקמומיות המרחב מסקרן מאוד את הפיזיקאים בגלל שכאשר מודדים את העקמומיות של היקום מקבלים שהיקום אינו פתוח ואינו סגור אלא שטוח - שזה בדיוק על הגבול ביניהם. מהתצפיות האסטרונומיות עולה שאילו היה רק מעט יותר חומר ביקום, כוח המשיכה היה חזק מספיק כדי לגרום לקריסת היקום כבר לפני מיליארדי שנים. אילו היה קצת פחות חומר ביקום מכפי שקיים בפועל, היקום היה מתרחב מהר כל כך עד שכוכבים לא היו מספיקים להיווצר ושוב לא היו נוצרים חיים. במילים אחרות, אם כמות החומר ביקום היתה שונה רק במעט מכפי שהיא בפועל, לא הייתי מדבר אליכם באוזניות ברגע זה. רן לוי 16:35 אלן גות' ניסה למצוא משהו שיציל את המאמר שלו ושל טאי על המונופולים, ואז באחת בלילה הכתה בו ההשראה. הרעיון שלו מכונה התנפחות קוסמית, או אינפלציה קוסמית. ההנחה הראשונית של המדענים היתה שהמפץ הגדול גרם ליקום להתחיל ולהתרחב, ושההתרחבות הזו התרחשה בקצב קבוע. גות' הגיע למסקנה שמודל ההתנפחות ההדרגתית אינו נכון. ברגעים הראשונים שלאחר המפץ, היקום אכן התרחב בקצב קבוע, אבל בנקודת הזמן שבה התפצלו כוחות הטבע זה מזה, היקום החל להתנפח בקצב מואץ. התרחבות פתאומית ומהירה שהביאה את היקום מגודל של גרעין אטום פחות או יותר, לגודל של ענב. מדובר בהתרחבות של כמה וכמה סדרי גודל בפרק זמן של הרבה הרבה פחות מטריליונית השנייה. בזמן האינפלציה הקוסמית, כשנפח היקום גדל, צפיפות החומר שבו נותרה זהה. חומר חדש נוצר כדי למלא את הנפח הפנוי החדש. גות' שיער שבשלב שבו נפרדו כוחות הטבע זה מזה חלה התקררות פתאומית, וההתקררות הזו גרמה להיווצרות אנרגיה בשם אנרגיית הוואקום. אפשר לדמות את אנרגיית הוואקום לכוח משיכה שלילי. במקום לגרום לדברים להימשך זה לזה היא גורמת להם להידחות זה מזה, ולכן היקום החל לפתע להתרחב במהירות. רן לוי 20:06 תיאוריית האינפלציה הקוסמית של גות' פותרת הן את תעלומת המונופולים המגנטיים והן את בעיית העקמומיות. מונופולים מגנטיים אכן נוצרו בעקבות המפץ הגדול, אבל היקום רחב ידיים כל כך עד שהסיכוי להיתקל במונופול מגנטי כזה בפועל קלוש מאוד. האינפלציה המהירה מספקת תשובה גם לבעיית העקמומיות. על פי חישוביו של גות', תהליך היווצרות החומר במהלך ההתרחבות המהירה היה כזה שהכמות הסופית של החומר מתאימה בדיוק ליקום שטוח, ולא משנה כמה חומר הכיל היקום לפני האינפלציה. זו תשובה שקוסמולוגים אוהבים כיוון שהיא מבטלת את הצורך בצירוף מקרים מדהים. רן לוי 23:50 גות' הזדמן להאזין לשיחה של כמה קוסמולוגים שדיברו על משהו בשם בעיית האופק. בעיית האופק קשורה בפיזור קרינת הרקע הקוסמית על פני הרקיע. כשאנחנו מפנים את הטלסקופים אל השמיים ומודדים את קרינת הרקע, אנחנו רואים שמכל כיוון הקרינה נשארת זהה. לקרינה מהקוטב הצפוני יהיה כמעט את אותו התדר כמו לקרינה מהקוטב הדרומי. הבעיה היא שאנחנו יודעים מתי התרחש המפץ הגדול - לפני קצת פחות מ-14 מיליארד שנים - וזה לא מספיק זמן כדי שהפוטונים שחייבים לנוע במהירות האור יצליחו להתפשט לכל מקום ביקום. המדידות של קרינת הרקע הקוסמית סותרות אם כן את מה שאנחנו יודעים על המפץ הגדול. גות' הבין מיד שהאינפלציה הקוסמית שלו פותרת גם את הדילמה הזו. באותן שברירי שניות של התרחבות פתאומית, גדל היקום בקצב מהיר בהרבה ממהירות האור. המרחב שסביב הפוטונים הוא זה שנוצר וגדל בקצב כה מסחרר, וזה אפשר להם להתפשט לכל קצוות היקום. רן לוי 29:16 כבר בתחילת שנות השמונים זיהה אלן גות' עצמו נקודת תורפה מהותית במודל האינפלציה הקוסמית. הבעיה כונתה בעיית היציאה החיננית. מה גרם להתנפחות המהירה להפסיק ומדוע חזר היקום להתרחבות מתונה כפי שאנחנו רואים כיום? פיזיקאי סובייטי בשם אנדריי לינדה הציע שינויים ותוספות לתיאוריה המקורית ואלו פותרים את בעיית היציאה החיננית. אחת ההצעות המעניינות של לינדה היתה שהאינפלציה הקוסמית היא תופעה אקראית שמתרחשת מדי פעם בתוך יקום-על גדול בהרבה מהיקום שלנו. היקום שלנו הוא רק יקום אחד מתוך אינסוף יקומים מקבילים שנוצרים בתוך מולטיוורס, כמו בועות סבון בתוך אמבטיה גדולה. רן לוי 32:31 בואו ננסה לעשות סדר בדברים וננסה לשרטט בקווים כלליים את השתלשלות האירועים במהלך המפץ הגדול. מרגע המפץ הגדול עצמו ועד 10 בחזקת מינוס 43 שניות, אין לנו כלים לתאר מה התרחש. לאחר מכן היקום נכנס לתקופה של התרחבות מואצת - אינפלציה קוסמית. ב-10 בחזקת מינוס 32 שניות מסתיימת האינפלציה. היקום ממשיך להתרחב אבל בקצב מתון יותר. רק כעבור שנייה מרגע המפץ הגדול התקרר היקום מספיק כדי לאפשר לפרוטונים ונייטרונים להיווצר. קרינת הרקע הקוסמית היא תוצר של ההתרחשויות באותה שנייה ראשונה של אינפלציה קוסמית והתקררות. רן לוי 34:39 קיימת תעלומה גדולה נוספת שהמדענים מנסים לפצח מזה שנים. על פי הפיזיקה המוכרת לנו, לכל חלקיק בטבע ישנו גם אנטי-חלקיק - חלקיק בעל אותה המסה אבל תכונותיו הפוכות. חוקי הטבע מכתיבים גם שכאשר חלקיק חומר ואנטי-חומר נוגעים זה בזה, הם מתאיידים בהבזק אדיר של חום וקרינה. התעלומה הגדולה היא מדוע נוצרו יותר חלקיקי חומר מאנטי-חומר. התעלומה הזו מכונה בעיית האסימטריה של הבריונים. ייתכן ויש איים של אנטי-חומר ביקום ופשוט לא מצאנו אותם עדיין, אבל הסבירות שגלקסיות אחרות עשויות מאנטי-חומר היא נמוכה מאוד. רן לוי 38:58 בחזרה אל קו הזמן של המפץ הגדול. שלוש דקות לאחר המפץ הגדול התקרר היקום מספיק בכדי לאפשר לגרעיני אטומים כדוגמת הליום להיווצר. בתוך 20 דקות כבר לא היה ביקום את הלחץ והחום שמתאימים לקיום היתוך גרעיני. אז החלה תקופה שאותה אנחנו מכנים העידן החשוך. היא נמשכה כ-400 מיליון שנה. בתום העידן החשוך החלו להתקבץ האטומים לכדי כוכבי שבת ותהליכי ההיתוך ניצתו בליבות הכוכבים הצעירים, גרשו את החשיכה והאירו את שמי הלילה. הכוכבים הראשונים הללו היו מסיביים מאוד והתפוצצו כעבור מספר מיליוני שנים בלבד. רן לוי 41:19 דיברנו אם כן על ההתחלה של היקום, אי אפשר להשלים את התמונה בלי לצייר את צדה האחר - סופו של היקום. המודל הראשון של המפץ הגדול עסק בשני תרחישים אפשריים לקיצו של היקום. הראשון הוא שברבות הימים יגבר כוח המשיכה והיקום יתחיל לקרוס לתוך עצמו - הקווץ' הגדול. התרחיש השני גרס שההתרחבות תימשך לנצח אך במהירות הולכת וקטנה, עד שהיקום יגיע לסופו בקיפאון גדול. רן לוי 42:39 דוקטורנט צעיר בשם אדם ריס החל את הקריירה המדעית שלו בתחום האסטרופיזיקה. המומחיות העיקרית שלו היתה בתחום מדידת הקרינה הנפלטת מהתפוצצויות סופרנובה מסוג 1A. סופרנובות מסוג זה עוזרות לנו להעריך את המרחק אל גרמי שמיים מרוחקים. ריס הצטרף לקבוצת חוקרים שהשתמשה בטלסקופ החלל האבל. באחד הימים ב-1998 בחן ריס את תוצאות התצפיות והזין אותן לתוכנת מחשב. להפתעתו הערך שהחזירה התוכנה היה ערך שלילי, דהיינו ליקום יש מסה שלילית. מכאן שהיקום אינו הולך ומאיט את מהלכו אלא דווקא הולך ומתרחב בקצב מואץ. וזה ממש מוזר. רן לוי 47:28 ההתרחבות המואצת של היקום פירושה שיש כוח מסתורי שדוחף את היקום וגורם לו להתרחב, והכוח המסתורי הזה זכה לשם אנרגיה אפלה. נכון לעכשיו אף אחד לא יודע לומר מהי אותה אנרגיה אפלה. אחת ההשראות המובילות מחזירה אותנו אל אלברט איינשטיין ומשוואת השדה שלו. איינשטיין הוסיף למשוואת השדה קבוע מתמטי בשם הקבוע הקוסמולוגי שייצג כוח בלתי ידוע שפועל בתוך היקום. איינשטיין סילק אותו מאוחר יותר מהמשוואה והתייחס אליו כאל טעות מצערת. אבל כעת כמתברר שהיקום שלנו מתרחב בקצב מואץ, הקבוע הקוסמולוגי חזר אל הפיזיקה ובגדול. רן לוי 52:54 בשנת 2011 חתמה ועדת פרס נובל את הגולל על הוויכוח אודות הקרדיט לגילוי כשהעניקה את הפרס בפיזיקה לאדם ריס, בריאן שמידט וסול פרלמוטר. סול פרלמוטר עצמו ניסח זאת באופן הטוב ביותר בראיון שנערך לשלושה: 'מדוע קיבלה הקהילה המדעית בחזאת קלות את ההשערה שהיקום שלנו מתרחב בקצב מואץ? אני חושב שאחת הסיבות לכך היא שהיו שתי קבוצות. הקהילה המדעית קיבלה אישור מיידי לתגלית הזאת במקום שתצטרך לחכות עוד מספר שנים כדי שקבוצה שנייה ובלתי תלויה תוכל לאשרר אותה'. רן לוי 54:19 התגלית לגבי התרחבותו המואצת של היקום וקיומה של האנרגיה האפלה מסמנים אולי קץ אחר לגמרי ליקום שלנו. לא קווץ' גדול ולא קיפאון גדול אלא קריעה גדולה - Big Rip. אם היקום ימשיך להתרחב באופן הולך ומואץ, אז בעתיד הרחוק הגלקסיות יהיו רחוקות כל כך זו מזו עד שאפילו האור לא יצליח לעבור את המרחק שביניהן. בסופו של דבר יתחילו אפילו הגלקסיות עצמן להיפרם ולהיקרע תחת עוצמת האנרגיה האפלה. רן לוי 55:11 הקוסמולוגיה היא כמו משחק גדול של סודוקו. יש המון משבצות ריקות והמון מספרים שצריך למלא. עבורי החלק המעניין והיפה ביותר בכל הסיפור של המפץ הגדול היא העובדה שהוא מדגים לנו את עוצמת החשיבה המדעית. בעזרת המתמטיקה, החשיבה ההגיונית וקצת תצפיות אסטרונומיות אפשר לנסות ולנחש במידה מסוימת של אמינות אפילו מה מתחולל מחוץ ליקום שלנו. הסופר דאגלס אדמס כתב פעם משהו חכם בהקשר זה: 'ישנה תיאוריה שאומרת שאם אי פעם מישהו יגלה לשם מה בדיוק קיים היקום ולמה הוא כאן, היקום ייעלם מיד ויתחלף במשהו עוד יותר מוזר ובלתי מובן. ישנה תיאוריה שאומרת שכל זה כבר קרה'. רן לוי 57:51 זהו, עד כאן לפרק הזה. ממש מספר ימים לפני שהעליתי את הפרק הזה לאוויר, המריא לחלל טלסקופ החלל על שם ווב המצויד בטכנולוגיה המתקדמת ביותר בתחום האסטרונומיה ואמור להיות מסוגל לצפות אל הקצוות המרוחקים ביותר של החלל והזמן. יש תקווה גדולה בקרב הקהילה המדעית שהתמונות שישלח לנו ווב יחוללו מהפכה גדולה נוספת בהבנה שלנו של היקום וישנו שוב פעם את תמונת העולם שלנו. אז בואו נחזיק אצבעות לנאס"א במשימה המסובכת הזאת. בשבוע שעבר קיימנו מפגש מאזינים בבר גיורא בתל אביב. אומנם היה נדמה כאילו כל היקום כולו מנסה להתערב ולמנוע את המפץ, אבל הגיעו בסביבות 80 מאזינים. התחלנו בכמה מילים של אוריאל אופיר, מנהל קבוצת עושים היסטוריה בפייסבוק, ואז המשכנו למשחק פאב-קוויז. הקבוצה שניצחה הצליחו לענות על כמעט כל השאלות. תודה רבה לכל מי שהגיע. מה חדש ברשת עושים היסטוריה? השבוע אנחנו משיקים לא אחד, לא שניים, אלא שלושה פודקאסטים חדשים. התוכנית הראשונה היא 'כשאמא ואבא סטנדאפיסטים' עם יונתן ונועה ברק. התוכנית השנייה היא 'בריאה ומאושרת' פודקאסט יומי של פאולה רוזנברג. והתוכנית השלישית והאחרונה - 'דרך הלהבות' פודקאסט על מורשת הכבאות שאנחנו מפיקים עבור ארגון הכבאות והצלה לישראל. כל הפודקאסטים באתר הבית שלנו. כרגיל אם אתם אוהבים את התוכנית ומעוניינים לתמוך בה, כל שלושת ספריי זמינים באתר הבית שלנו ובאתר האישי שלי. עושים היסטוריה הם שלי נוי, דור שפיר ויותם לחמי. אני רן לוי, כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 367: מלחמת ההתשה, חלק א' - מבצע הלם</title>
        <link>https://mat-mo.github.io/podtext/episodes/vshym-hystvryh/vshym-hystvryh-367-mlkhmt-hhtshh-khlq-mbts-hlm.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-367-mlkhmt-hhtshh-khlq-mbts-hlm.html</guid>
        <pubDate>12 בינואר 2022</pubDate>
        <description>Transcript for [עושים היסטוריה] 367: מלחמת ההתשה, חלק א' - מבצע הלם from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? רן לוי 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהם מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. רן לוי 02:31 שלום וברוכים הבאים לעושים היסטוריה, פרק 367: מלחמת ההתשה, חלק א', מבצע הלם. ב-10 ביוני 1967 בשעה שש בערב הסתיימה מלחמת ששת הימים. מלחמה שהחלה בחשש גדול וחרדה קיומית לעתידה של המדינה והסתיימה בניצחון מוחץ ובהישגים צבאיים אדירים. שחרור ירושלים המזרחית, כיבוש רמת הגולן והשתלטות מלאה על חצי האי סיני ששטחו היה כמעט פי שלושה משטח ישראל כולה. בישראל שררה אופוריה. בכל העולם היללו את תעוזתם של חיילי צה"ל, תמונותיהם של הגנרלים שניהלו את המלחמה קישטו את קירות הבתים ואלבומי ניצחון חגיגיים נמכרו בחנויות הספרים כמו לחמניות טריות. בפעם הראשונה בתולדותיה הפכה ישראל ממדינה מאוימת וחרדתית למעצמה אזורית שמטילה אימה על שכנותיה. בצידה השני של תעלת סואץ, במצרים, המצב היה כמובן שונה לגמרי. גמאל עבד אל נאצר היה מנהיג כריזמטי באופן יוצא דופן. נאצר הציג לעמו חזון מסעיר של פאן-ערביות. אימפריה מוסלמית חדשה שתירש את האימפריה העות'מאנית ותחלוש על המזרח התיכון כולו. תוצאותיה של מלחמת ששת הימים הפתיעו את כולם, כולל את ישראל עצמה. אף אחד לא יכול היה לשער שהמלחמה הקצרה תסתיים בניצחון כל כך דרמטי וחד-צדדי. נאצר לא ויתר. בחושיו הפוליטיים החדים הוא הבין שהתנגדות לקיומה של מדינת ישראל עשויה להיות אג'נדה נהדרת כדי לאחד את כל ערביי המזרח התיכון סביבו. מטעמים אלו, הציב נאצר את שחרורה של פלסטין בראש מעייניו. נאצר עצמו הוא זה שנתן למלחמה ההולכת וקרבה את שמה: מלחמת הקזת הדם, או בתרגום שהשתרש בסופו של דבר - מלחמת ההתשה. אריה מרמרי 16:12 בערך בסביבות השעה 5:30 או קצת אחרי, השמש כמעט נשקה למערב כשאני הייתי במקלחת במעונות קצינים זוטרים באח"י אילת, בירכתיים מתחת לסיפון. ומתוך השלווה המבוטחת הזאת נשמעו פתאום פעמוני אזעקה וקולו של רפי דהן, שהיה סמל המשמרת הפזמניק שבדרך כלל היה אדיש לחלוטין. שמעתי אותו אומר 'אזעקה, אזעקה, אזעקה מטוסים'. והפעמונים המשיכו לצלצל בטירוף והבנתי שמשהו נורא קורה שם בחוץ. רצתי, שמתי על עצמי איזושהי חולצה ומכנסיים וסנדלים ובאתי לטפס על הסולם וכשהייתי במחצית הדרך, פיצוץ אדיר טלטל את האונייה. רן לוי 17:11 שלושה טילים ביקעו את האח"י אילת והיא שקעה למצולות. 47 לוחמים נהרגו ו-91 נפצעו באחד האסונות הצבאיים הגדולים ביותר בתולדות המדינה. התגובה הישראלית לטיבועה של האח"י אילת לא איחרה לבוא. במבצע שכונה 'מבצע אבוקה', שתי סוללות ארטילריה וגדוד שריון המטירו למעלה מ-1200 פגזים על מתקני זיקוק נפט ומכלי דלק בסואץ. הנזק לכלכלתה של מצרים היה אדיר והוחמר עוד יותר כשמאות אלפי פליטים מבוהלים החלו נוטשים את הערים והיישובים לאורך תעלת סואץ. נאצר הורה על הפסקת הפעילות הצבאית בגזרת התעלה, והחיים במוצבי צה"ל חזרו למסלולם. עמרם מצנע 18:08 מאז מלחמת ששת הימים אני בעצם משתתף פעיל בכל מלחמות ישראל. הייתה לי זכות גדולה להיות בכל תפקידי הפיקוד בצה"ל, ממפקד טנק עד אלוף פיקוד. התקופה הראשונה הייתה תקופה רומנטית. השמש זרחה, ציפורים צייצו, המים בתעלת סואץ זרמו. ישבנו עם מפקדת הפלוגה במקום שקראו לו קוברי-קוברה ברשת הקשר. שלושה ארבעה טנקים עומדים חשופים, לדעתי אפילו לא היו שם מחפורות כדי להתחבא אם יש איזה הפגזה. סיורי בוקר על גדות התעלה עם ג'יפים. אני אספר שבאחת היציאות שלי הביתה קניתי לחבר'ה חכות כי היינו יושבים על גדות התעלה ודגים דגים. היינו משתזפים על המזח, אותו מזח, מוצב המזח שליימים במלחמת יום הכיפורים קיבל משמעות מאוד הרואית. באמת חיים משוגעים. אריה לצטר 21:56 שבת אחר הצהריים ב-26 באוקטובר 1968, היינו בעיצומו של התדריך הקבוע לקראת יציאה למארבים שהיו אמורים להתבצע כרגיל לאורך הציר של התעלה. פתאום שמענו קול נפץ והעלתה סברה שמישהו שיחק וזרק רימון או חזיז באזור ביתן הש"ג. הפגזים הראשונים נחתו בדיוק במקום ישיבתם של אנשי סיירת חרוב וגרמו למותם של שני המפקדים שלהם, הסמל והמ"מ. הקומנדקר השני חטף נ"ט ושניים מחברינו שעברו איתנו את כל מסלול האימון המפרך נפלו שם. חיים שיפריס וגיל בושביץ שיזכרו לעד. רן לוי 22:46 לפחות 15 חיילים נהרגו באותו היום, חלקם ממארבים שהציבו כוחות קומנדו מצריים שחצו את התעלה בחסות ההפגזות. עמרם מצנע נזכר בהפתעה הזו כשביקר באחד המוצבים יחד עם אביגדור בן-גל, יאנוש. עמרם מצנע 23:34 ואני זוכר היטב אולי את הפשיטה הראשונה שבה יש יום קרב עם הרבה מאוד ארטילריה. נגמר בערב, הלילה. ואנחנו יורדים למוצב שהיה פחות או יותר מול איסמעיליה, קראו לו מוצב 'הלשון'. פשוט לבקר את האנשים. ואז אנחנו מגלים על גג המוצב תרמילים שהם לא של רובה FN שאז היו ולא של עוזי, אלא תרמילים של קלצ'ניקוב. ואז מסתבר שהחיילים היו צפונים בתוך הבונקרים כפי שהנחו אותם לעשות וברגע מסוים המצרים הסיטו את האש וקומנדו מצרי פשט על המוצב. חיילינו לא ראו את הקומנדו, אבל הם לקחו שם איזה מקלע אחד ואולי עוד איזה משקפת וירו על הגג. ואז יאנוש מיד אמר לו 'הנה, זה ההוכחה שהיו שם פושטים', כי אף אחד לא האמין. ואז התחיל עידן חדש. רן לוי 25:40 במטכ"ל החליטו ללמד את המצרים לקח. להכות אותם מכה קשה וכואבת כדי להזכיר להם מי היא המעצמה האזורית האמיתית. דרך הפעולה שנבחרה כאילו נלקחה מתסריט הוליוודי קלאסי: פשיטה צבאית עמוק עמוק מאחורי קווי האויב. מבצע הלם יצא לדרך. המטרות היו שני גשרים מעל נהר הנילוס ותחנת השנאה באזור המכונה נג'ע חמאדי. פשיטה ישראלית על נקודה כל כך מרוחקת מקו החזית שקולה לפיגוע של חיזבאללה בבאר שבע. העזרה המודיעינית הגיעה ממקור בלתי צפוי: באחד הארכיונים הישנים נתגלתה חוברת מודיעין של הצבא הנאצי שפלש למצרים במלחמת העולם השנייה, ובה תיאורים ותמונות שצילמו צפלינים גרמניים. מתן וילנאי 29:20 עליתי על החומה וראיתי שומר מצרי במדים כמו שלי כי לבשנו מדים מצריים. הוא התיישב מתחתי עם רובה קלצ'ניקוב והלך לישון. היינו קצובים בזמן כי כל המבצע היינו בלי קשר, המסוקים היו על קצה הדלק. קפצתי למטה מהחומה הגבוהה והשומר שמע אותי. הוא התעורר והתחיל לצעוק משהו. צעקתי לו במבטא פולני 'ג'יש מצרי', צבא מצרי, אבל הוא כבר הבין שאני לא מצרי. פתחנו באש מטווח חמישה מטר, השכבנו את כל הארבעה. אחרי הפיצוץ פרצנו בצחוק, צחקנו כמו מטורפים, מין שחרור מתח. הלכנו במדבר לרכס הרים כדי להסתתר ואחרי שעה של הליכה פתחנו את מכשיר הקשר ושמענו את הטייס אומר 'חמש דקות אצלכם'. נחמיה דגן 30:18 הגענו לגשר קינה, נעמדנו מעליו בריחופ כשתשבי העיר מביטים בנו. הורדנו לאט לאט את חומר הנפץ אל הגשר. רן לוי 30:32 חמש דקות לאחר שהושמדה תחנת ההשנאה, התפוצצו גם שתי פצצות המזלף שהונחו על הגשרים וגם שני המסוקים שנשאו אותן שבו לבסיסם בשלום. נחמיה דגן 30:52 הסתובבתי 180 מעלות ופניתי חזרה הביתה. איזר ויצמן חיכה לי באופירה עם בקבוק וויסקי. שתינו תוך כדי טיסה וכנראה שהגזמנו קצת כי במקום להגיע חזרה לבסיס, הגענו לאל עריש. רן לוי 31:08 החגיגה הייתה מוצדקת. הנזק לרשת החשמל המצרית היה מסיבי והמכה הפסיכולוגית הייתה משמעותית. בעקבות מבצע הלם עיבו המצרים את מערך הגילוי האווירי שלהם והקימו כוח בשם 'המיליציות העממיות' שמטרתו הייתה להגן על מטרות אסטרטגיות בעומק מצרים. נחמיה דגן 31:32 ההגנה על כל המטרות האלו דרשה מיליוני מאות אלפי בני אדם והטילה על הממשלה המצרית עומס כלכלי ולוגיסטי אדיר. רן לוי 31:41 המצרים התכנסו לתוך עצמם מלקקים את פצעיהם והקרבות בחזית התעלה פסקו. בצה"ל חגגו את ההצלחה הדרמטית. כשיהודה בריל, טנקיסט צעיר, הגיע לחזית התעלה בינואר 1969, הוא וחבריו לצוות נהנו עדיין מפירותיו של מבצע הלם. יהודה בריל 34:26 היינו יושבים בעמדת תצפית כל אחד לפי תורנות על גבעה קטנה עם משקפת גדולה. והייתי רושם את התנועות של המצרים מהצד השני. וממש נראה לי כל האזור הזה אזור פסטורלי כאיזור נופש. פתאום אני עולה לתצפית ופתאום אני מסתכל לעבר ואני רואה את התעלה עם המים הכחולים. אני רואה שמה את הבתים, אני רואה שמה חיילים מצריים שמשכשכים במים, מדברים בקולות צועקים אחד לשני 'דגים דגים'. בלילה היינו שומעים בזוגות שלוש שעות רצוף בין הטנקים לאורך קו המים לראות אם חדרו חס וחלילה חיילים מצריים. היה לנו שינלים מאוד ארוכים כי היה קר מאוד באותה תקופה. רן לוי 36:02 אבל למרות השקט ששרר בשטח, שתי התקיפות המצריות בספטמבר ובאוקטובר היו איתות ברור לכך שהמוצבים בגזרת התעלה אינם ממוגנים דיים. כאן פרץ ויכוח סוער בתוך המטכ"ל. הרמטכ"ל חיים בר-לב האמין שהפתרון הנכון יהיה להקים מערך של מוצבים מבוצרים על קו המים לכל אורך החזית בתעלה. מנגד, האלופים ישראל טל (טליק) ואריאל שרון טענו שמוצבים סטטיים אינם התשובה לאיום המצרי. בשורה התחתונה, המחלוקת בין מי שתמכו בהקמתו של קו בר-לב לבין מי שהתנגדו לו הייתה מחלוקת סביב האסטרטגיה הצבאית העקרונית. אחיזה סטטית ופסיבית בשטח לעומת לחימה דינמית וניידת. כל זאת ועוד בפרק הבא של עושים היסטוריה. רן לוי 55:21 השבוע הסתיימה ההצבעה לבחירת פרקי השנה של הפודקאסטים ברשת שלנו. בהתשובה של דורון פישלר זכה במקום הראשון המצעד הפרק על 'מתי יבוא הוולרמן'. ביחסינו לאן של פאולה וליאון רוזנברג, 'מהו דפוס ההיקשרות שלכם' עם פרופסור יורם יובל. בעושים טכנולוגיה, הסיפור העצוב של האוקסיקונטין. באשת הברזל של רועי גרון, על מדיניותה הכלכלית של מרגרט תאצ'ר. בעושים פוליטיקה של דפנה ליאל, 'כך איבד נתניהו את השילטון'. בעושים תנ"ך עם יותם שטיינמן, הפרקים על יצחק אבינו. באבא של יונתן והבן שלו, הפרק על 'מיהו דליטנט'. בעושים רפואה, חיסוני קורונה לילדים. בעושים תוכנה, הקאמבק של דוט נט. בעושים חשבון, הפרק 'לא מגיעה לכם חניה חינם'. ואחרון חביב, שעת מלחמה עם שלמה רז, הפרק 'המלחמה לא עוזבת'. ואצלי במקום הראשון הסדרה על נפוליאון בונפרטה. תודה רבה לכם. אתם מוזמנים לרכוש מספרי הזמינים באתר הבית שלנו: פרפטום מובילה, קרב מוחות והאוניברסיטה הקטנה.
        ]]></content:encoded>
    </item>
    
    <item>
        <title>[עושים היסטוריה] 368: מלחמת ההתשה, חלק ב' - קופים ונמרים</title>
        <link>https://mat-mo.github.io/podtext/episodes/vshym-hystvryh/vshym-hystvryh-368-mlkhmt-hhtshh-khlq-b-qvpym-vnmrym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-368-mlkhmt-hhtshh-khlq-b-qvpym-vnmrym.html</guid>
        <pubDate>30 בינואר 2022</pubDate>
        <description>Transcript for [עושים היסטוריה] 368: מלחמת ההתשה, חלק ב' - קופים ונמרים from עושים היסטוריה</description>
        <content:encoded><![CDATA[
            Unknown 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה'. תקשיבו לזה: יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. Unknown 01:14 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים ובודקים מתי זה קורה. Ran Levi 02:31 שלום וברוכים הבאים לעושים היסטוריה, פרק 368: מלחמת ההתשה, חלק ב': קופים ונמרים. Ran Levi 02:51 עבד אל-מונעם ריאד נולד לאב שהיה איש צבא. חלק ניכר מילדותו בילה ריאד בג'יפים של אל עריש, שם הוצב אביו, ובהשראתו פנה גם כן לקריירה צבאית. כקצין צעיר השתתף ריאד במלחמת העולם השנייה לצידו של כוח המשלוח הבריטי, והגן על מצרים מפני פלישת הכוחות הנאציים ממערב. בתום המלחמה הוא נבחר להיות חלק מקומץ של קצינים מצריים מובחרים שנשלחו למכללה צבאית יוקרתית באנגליה כדי להעמיק את השכלתם הצבאית. במלחמת ששת הימים מונה עבד אל-מונעם ריאד לעמוד בראש הכוח המצרי-ירדני המשותף בחזית המזרחית. הכישלון הצורב במלחמה הוכיח לכולם במצרים שהצבא זקוק לניעור ושיקום יסודי, וריאד היה זה שקיבל את הפיקוד על הצבא החבוט והמושפל. Yehuda Bril 07:58 אנחנו מגיעים לתאריך של שמיני במרץ 1969 שבו החלה למעשה מלחמת ההתשה. באותו יום שבת בצהריים הייתי באזור המכפורת שבו ישן הצוות טנק, וראיתי את המ"מ שלי, שמו היה אליעזר לוסקי, מפקד הטנקים, מגיע ברגל מהמוצב הדרומי לכיווני. לוסקי בפנים רציניות אמר לנו: התקבלה ידיעה מודיעינית מחטיבת הגדוד, שהועברה לכל הטנקים בגזרה שלנו, שהמצרים עומדים לפתוח בשעה שש בערב בהפגזות ארטילריות על כל אורך קו התעלה. Ran Levi 10:10 בשעה שש בערב בדיוק, כפי שהתריעו אנשי המודיעין, החלה ההרעשה המצרית, וזו הייתה הפגזה אדירה וחסרת תקדים. 40,000 פגזים כבדים נחתו על מוצבי קו בר לב בפרק זמן של כמה שעות ספורות בלבד. Yehuda Bril 10:35 מאות פגזים בקוטר 122 מילימטר ו-160 מילימטר נחתו על המעוזים וגם על האזור שבו שהו הטנקים. אני לא אשכח את הערב הזה לעולם. הטנק מתנדנד כמו עלה ברוח, זה לא מפסיק, וכל הזמן המחשבה היא שבסוף יפגע אחד הפגזים בטנק ואנחנו ניפגע. לקראת שמונה בערב אנחנו פתאום שומעים איזה שקט מתמשך שכנראה נפסקו ההפגזות. אני ולוסקי פותחים בזהירות קצת את המדפים, אני יורד מהטנק ורואה בורות ענקיים, בורות שאפשר להכניס אליהם טנק. Ran Levi 12:26 ארבעה חיילי צה"ל נהרגו בהפגזה הכבדה ו-14 נפצעו. אבל ההרעשה הזו הייתה רק מכת הפתיחה בתוכניתו של הרמטכ"ל המצרי. על פי התוכנית, כוחות החי"ר המצריים היו אמורים לנצל את המבוכה בצד הישראלי, לחצות את התעלה ולכבוש כמה שיותר מעוזים. כהכנה לשלב הזה, החליט הרמטכ"ל ריאד לצאת אל השטח ולבחון במו עיניו את הנזק שגרמה ההפגזה. הטנק של בריל לא היה היחיד שהחזיר אש אל המצרים. 'זאב' היה שמה של רקטה שפותחה ביחידת הפיתוח והניסויים של חיל ההנדסה. Avi Yehezkeeli 13:53 מהיום שהוטל עליי להיות אחראי על הפעלת הזאבים, למדתי את הנושא על בוריו. בתאריך התשעה במרץ 1969, יום לאחר ההרעשה המצרית, קיבלתי מטרה - בונקר באיסמעיליה. באותו לילה יצאנו לשטח והפעלנו את הזאב על פי התרגולת. לא ידענו וזה גם לא היה ענייננו מה טיבה של המטרה. Ran Levi 14:50 בינתיים בצד המצרי, עבר הגנרל עבד אל-מונעם ריאד בין העמדות המצריות. לפתע, ללא כל התראה, חדר פגז ישראלי אל המוצב המצרי בו שהה. לרמטכ"ל המצרי ולקבוצת הקצינים הבכירים שעמדה סביבו לא היה סיכוי. הרמטכ"ל הנערץ, זה שהפיח תקווה וכוחות חדשים בצבא המצרי המוכה - איננו. Yehuda Bril 15:56 למחרת התקבלה הודעה משמחת שהועברה לטנקים בקו התעלה, שכתוצאה מהירי יום קודם לכן לעבר בית המלון הנטוש, נהרגו הרמטכ"ל המצרי וקבוצת קצינים בכירים שהיו בעמדת תצפית. Ran Levi 16:35 מי באמת ירה את הפגז שחיסל את הגנרל ריאד? כנראה שלעולם לא נדע. מה שבטוח הוא שמותו הפתאומי של המפקד הבכיר הכניס את הצבא המצרי לסחרור ועצר את הפלישה המתוכננת. המבצע הנועז בוטל, ובמקומו נערכה לריאד הלוויה רשמית שבה נכחו מיליוני בני אדם. התשיעי במרץ נקבע כיום זיכרון רשמי של המדינה עד ימינו. Yossi Osrad 18:16 באופן מדהים החיילים פחות פחדו מהפגזות של התותחים הגדולים, תותחים של 122 מילימטר או פגזי מרגמה כבדים. הפחד הגדול היה ממרגמות של 60 מילימטר, מרגמות קטנות שזמן ההגעה של הפגז היה בין חמש לשבע שניות, ולכן ההתראה לא הייתה מספיקה. Giyora Shner 19:10 התפוצצויות עמומות שבאו זו אחר זו ובקצב מהיר היו מרעידות ומזעזעות את קירות הבונקר ואת יושביו. הרגשתי כאילו משאבה אדירה שואבת בפעימה אחת את האוויר מחלל הבונקר. אבק דק וטורדני החל עולה מהקטלים והתקרה המזדעזעים. יש דבר מה מפחיד ובלתי נורמלי בישיבה בעת הפגזה במעבה האדמה, משהו שנוסך בך תחושה שהנה אתה עתיד להיקבר חי. Ran Levi 21:11 מספר פעמים היה גיורא עד לחייל שלא עמד לו חוסנו הנפשי בהפגזה הממושכת ורץ אחוז אמוק לפתח הבונקר. במקרה של חייל בשם מימון, זה לא נגמר בטוב. Giyora Shner 21:30 מימון היה חייל פשוט במחלקת החרמ"ש. יום אחד המצרים החלו בכתישה רצופה ושיטתית של המעוז. מימון שהה בבונקר וכוחו לא עמד לו לשאת את שאונן ההמום של ההתפוצצויות. 'אני לא יכול יותר', נשמעה לפתע זעקתו של מימון וטרם הספיק חבריו לעצור בעדו זינק החוצה אל התופת. פגז תותח השיג אותו כבר ביציאה מהבונקר. איש לא שמע את זעקת המוות שלו בעת שהתרסק לרסיסים. Yossi Osrad 22:24 אני חושב שהבעיה החברתית הייתה הדבר הקשה ביותר. החיים במעוז בגלל התנאים, בגלל שהמיטה חמה, החמיצות של הזיעה, כינים וחולדות ופשפשים ואתה מתגרד, ואתה לא יוצא להשתין. אנשים מחרבנים בשקית ניילון בתוך המעוז וזה מסריח וזה לא נעים. Ran Levi 23:25 לא רק החיילים שאיישו את המוצבים סבלו מהשפעותיהן ההרסניות של ההפגזות. המצרים זיהו נקודת תורפה בסיסית של המוצבים הסטטיים: הצורך להוביל אליהם אספקה. שיירות האספקה וכוחות הסיור שהגנו עליהן טובחו ללא הרף. Israel Kalouf 23:56 ואז הביאו לנו נהגים, אמרו לנו אנחנו נתגבר אתכם, נביא לכם נהגים מהאוגדה. מילואימניקים עם רישיון ג' שיכולים לנהוג בזחל"מים. מגיעים לצומת קנטרה ומתחילים הפגזים ואני כבר מרגיש שהנהג ככה - 'מה זה? מה?'. אני רואה שהנהג יושב כפות להגה, 'מה הבאתם אותי לפה? יש לי ילדים בבית'. אני רוכן מעליו, מלטף אותו, מרגיע אותו - 'הכל בסדר, אל תדאג'. דומע, בוכה, אבל ממשיך לנהוג. Ran Levi 25:39 אל הפחד מההפגזות הצטרף איום נוסף, לא פחות מפחיד: הצלפים. Amram Mitzna 25:47 מה היו הקופים? הקופים היו, הייתה תקופה של מלחמת צלפים. הצד השני של התעלה היה צד הרבה יותר מפותח מבחינת צמחייה. והמצרים היו עולים על העצים או בצידי הרמפות וצולפים על כוחותינו. בגלל ההתחבאות והטיפוס על העצים קראו להם קופים. Ran Levi 26:38 הצלפים וההפגזות גבו מלוחמי צה"ל מחיר כבד. כמעט בכל יום נהרג חייל צה"ל בתעלה. במצב כזה, אומץ לב הוא מצרך נדיר. אולי אומץ ליבו של זאב פוזניאק נבע מהעובדה שזו לא הייתה טבילת האש הראשונה שלו. במלחמת ששת הימים נפגע הטנק שלו פגיעה ישירה, ורק זאב היה היחיד שיצא ללא פגע. Moshe Ben Shabbat 27:06 זאב היה ממש ימים לפני השחרור, נרשם לטכניון, היה כל הזמן יושב עם הספר פיזיקה, לומד. ואני חייב לציין שהייתי מעריץ שלו. באמת, אני הערצתי אותו אז בתקופה ההיא, כי ראיתי איך שהוא משקיע והוא לומד והוא רציני. Ran Levi 28:52 ב-30 ביולי 1969, יצאה מחלקת הטנקים של משה וזאב לפעילות מבצעית. כצפוי, הצלפים המצריים זיהו את השיירה וטבחו אותה. Moshe Ben Shabbat 29:25 שמעתי כל הזמן את הכדורים שורקים מעל הטנק. ואני פתאום שומע איזה שריקה שנקטעה באמצע. הסתכלתי כלפי מעלה לכיוון צריחון המפקד ואז ראיתי את זאב עם הראש מוטה קצת ונקודת דם פה. הבנתי כבר מה קרה. שמתי את הראש שלו על הברכיים שלי, הוא עדיין היה חי. הוא מצמץ עם העיניים, הסתכל עליי וזהו. סובבתי לו את הראש קצת לראות מה קורה מאחורה, ומאחורה יצא ממש בקוטר גדול והתחיל לזרום דם. Ran Levi 31:31 לפתע נשמע קול בקשר שאמנון ירושלמי, קצין השריון שהוביל את השיירה, לא שומע כל הזמן. זה היה משה בן שבת. Amnon Yerushalmi 31:58 בן שבת אמר לי 'אמנון, תבוא מהר, זאב שחור'. שחור זה נפגע בשפה שלנו. רצנו מיד לטנק שלהם. הוא קיבל כדור פה כשהוא היה למעלה. זה כנראה צלף. הוא לא היה בהכרה, הוא לא הרגיש. האנשים היו מבועתים ממש. Moshe Ben Shabbat 32:42 ואז הזמינו מסוק והגיע מסוק והוציאו אותו מהטנק. ופתאום באים 'מי הפצוע? מי הפצוע?', מסתכלים עליי מלא דם רוצים למשוך אותי בכוח מהטנק. אמרתי 'תעזבו אותי, לא אני, הוא כבר פונה'. Amnon Yerushalmi 33:10 הוא מת שקט כמו שהוא היה בחיים. ככה הוא היה. אני כמפקד היה לי המזל הגדול שבהיותך מפקד אתה מחויב להראות לאנשים איך מתנהגים. הם היו שבורים, אבל אני כמפקד צריך לארגן אותם. Ran Levi 34:13 משה בן שבת מעיד שזה היה המקרה הכי טראומטי שקרה לו במלחמת ההתשה. זאב מת לו בידיים, על הברכיים שלו. מספר ימים לאחר נפילתו של זאב, הגיע אמנון לביקור תנחומים בביתם של הוריו בבת ים. Yossi Osrad 36:11 כל מי שירד לתעלה היה קשור לאלוף מסוים או לפוליטיקאי בכיר מסוים והביא, היה שופרו. באופן טבעי כל מה שדווח מהתעלה זה הדברים שבהם היו הצלחות. ואת הכישלונות הצניעו וטייחו או לא סיפרו עליהם בכלל. הדיווח תמיד דיבר על הדברים שלא נכנסו לרזולוציות של מה שקרה באמת, כי פחדו לפגוע במורל החיילים ובמורל העם. Israel Kalouf 38:49 והגיעו לשם למוצבים ופגשו שם את מה שאני הגדרתי וכתבתי בזמנו: צה"ל המובס. המעוזים האלה היו מאוישים על ידי חיילי חרמ"ש ששישה שבעה שבועות לא יצאו הביתה והיו שם הפגזות יום-יומיות. הם היו במורל מאוד נמוך, הם פחדו להגיב. אלה היו חיילים מפוחדים, פוחדים ליזום, והריקים. Yossi Osrad 40:31 תופעה בולטת ביותר בהתשה זו הייתה הנפקדות. אנשים יצאו לחופשה והחליטו שהם לא חוזרים. הייתה תופעה עוד יותר מעניינת שקראו לה ריבאונד, שאנשים שהלכו לנפקדות אחרי חמישה שישה ימים הגיעו למסקנה שזה לא בסדר וחזרו מיוזמתם. תופעה נוספת הייתה של פגיעה עצמית. אנשים העדיפו לפגוע בעצמם, להישלח בחזרה ולא לחזור כי הם פצועים. Ran Levi 42:13 משה דיין, אריאל שרון ואחרים פנו אל קציני המילואים של צה"ל בבקשה בלתי שגרתית: להתנדב להיות מפקדי מעוזים כדי להעלות את המורל של החיילים. Ran Bag 42:36 שמי רן בג, אני בן 74 היום. אריאל שרון אמר לנו 'חברים, אני חוזר מהתעלה ואני מודיע לכם שקורה שם קטסטרופה לא נורמלית'. מי שיכול שיתנדב להיות בתעלה, להיות מפקד מוצב. אז הרמנו, היינו איזה 14-15 מדריכים, אני חושב ש-10 הרמנו מיד יד. התייצבתי במוצב, והדבר שראיתי - אנשים היו שפופים לחלוטין. לא ראיתי דבר כזה בחיים שלי. עד היום היו מפגיזים אותנו והיינו נכנסים, מהיום אנחנו נפגיז אותם והם ייכנסו. Ran Bag 45:40 גם לבעיית הצלפים היה לי מענה. הרמתי טלפון לחבר שלי, אמרתי 'בוא תשלח כמה חברה צלפים'. ואז המצרים לא הבינו, הם היו שומעים צרור פחחח והיה נופל להם מישהו מהעץ למעלה. לא הבינו שככה זה עובד. Yossi Osrad 47:11 זה היה אלטרואיזם יוצא דופן, באמת זו תופעה שלא חזרה. להתנדב ללכת למקום שאתה יודע שזה גרין מייל, זה לא פשוט. ובאמת היו אנשים מדהימים מהנמרים, חלק גדול מהם המשיכו לצבא או במילואים או בקבע והגיעו לדרגות מאוד גבוהות. Ran Levi 48:58 צה"ל הגיע למסקנה שכדי לשכנע את המצרים בעליונותו של צה"ל יש להכות אותם מכה קשה וכואבת באופן יוצא דופן. הזירה שנבחרה הייתה אי זעיר בלב מפרץ סואץ בשם האי גרין. סיפורה של הפשיטה על האי גרין יעמוד במרכז הפרק הבא של הסדרה שלנו. Ran Levi 50:02 השבוע אנחנו נפרדים משרה וכטל, לשעבר סילבצקי, שעוזבת אותנו אחרי כמעט חמש שנים. שרה הגיעה אלינו כמתמחה, והקליק בינינו היה מיידי. שרה הייתה מנהלת קהילות מוצלחת מאוד ובהמשך גם לקחה את האחריות על האתר שלנו ונכסים דיגיטליים אחרים. Sara Wachtel 50:48 אני הגעתי לעושים היסטוריה כמאזינה מן המניין, כפאנגירל. בואו קחו אותי, תנו לי לעשות לכם עבודה, תנו לי לשבת אתכם ולראות איך אתם עושים מה שאתם עושים. ובסוף זכיתי למצוא את מקומי המקצועי בין כולם. זאת הייתה תקופה כל כך משמעותית לא רק מקצועית אלא גם אישית. תמיד תהיו בליבי. Ran Levi 52:19 שרה החליטה לחפש את האתגר הבא שלה בקריירה ואני מאוד רוצה לעזור לה. אז אם אתם מחפשים מנהלת קהילות או מנהלת דיגיטל לארגון שלכם - תנו לשרה צ'אנס, לא תצטערו. ובהזדמנות זו נאמר ברוכה הבאה להדס דרוקר שנכנסת לנעליה הגדולות של שרה. Ran Levi 53:02 החודש אני משיק פודקאסט חדש בהגשתי בשם סודות המרחב הימי של ישראל, בשיתוף המרכז לחקר מדיניות ואסטרטגיה ימית של אוניברסיטת חיפה. השטח הימי של מדינת ישראל גדול יותר מהשטח היבשתי שלה. בסודות המרחב הימי אני מארח בכל פרק חוקרים ואנשי אקדמיה וצולל איתם לעומקן של סוגיות אסטרטגיות. זמין באפליקציית עושים היסטוריה ובכל אפליקציות הפודקאסטים.
        ]]></content:encoded>
    </item>
    
    <item>
        <title>[עושים היסטוריה] 369: מלחמת ההתשה חלק ג' - הפשיטה על האי גרין</title>
        <link>https://mat-mo.github.io/podtext/episodes/vshym-hystvryh/vshym-hystvryh-369-mlkhmt-hhtshh-khlq-g-hpshyth-l-hy-gryn.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-369-mlkhmt-hhtshh-khlq-g-hpshyth-l-hy-gryn.html</guid>
        <pubDate>20 בפברואר 2022</pubDate>
        <description>Transcript for [עושים היסטוריה] 369: מלחמת ההתשה חלק ג' - הפשיטה על האי גרין from עושים היסטוריה</description>
        <content:encoded><![CDATA[
            Ran 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר, יופי. כי הפרסומת הזאת נועדה לכם. Ran 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran 02:31 שלום וברוכים הבאים לעושים היסטוריה, פרק 369: מלחמת ההתשה חלק ג' - הפשיטה על האי גרין. עושים היסטוריה עם רן לוי. Moshe 02:52 היה לי איזה שכן שהוא שירת בגדוד והוא היה בפלוגת מפקדה, וב-1 באפריל הוא היה בבית ואמר לאמא שלו בצחוק: 'את יודעת שמשה נפצע?'. ומכאן התחילו להתגלגל הדברים. Ran 03:28 את משה בן שבת הכרנו בפרק הקודם. הוא היה הטען-קשר בטנק שבו נהרג זאב פוזניאק, אחיו של נתן פוזניאק. בן שבת היה מעורב, הפעם באופן עקיף יותר, באירוע טרגי נוסף בתעלה. הכל החל עבורו בבדיחה לא מוצלחת שסיפר אחד משכניו. אמא שלו עברה ליד אמא שלי ואמרה לה 'מה שלום הילד?' במרוקאית, כן? ואז ענתה לה 'איזה ילד?'. אמרה לה 'זה שבצבא, משה'. 'טוב בסדר, מה?'. 'הוא נפצע'. 'מה בסדר?'. 'בבר אמר לי'. הבחור קראו לו בבר, השכן. 'מה הוא אמר לך?'. 'הוא אמר לי שהוא נפצע בתעלה'. וסך הכל זה היה 1 באפריל. היא לא הבינה שזה 1 באפריל, לקחה את זה ברצינות וסיפרה לאמא שלי ואז התחיל בלאגן אצלי בבית. Ran 04:23 חבר מהשכונה שפגש את בן שבת בחזית סיפר לו שהוריו מוטרפים מרוב דאגה, ובן שבת קיבל אישור חריג לצאת הביתה ולהרגיע אותם. Moshe 04:34 נסעתי הביתה, הגעתי הביתה, ההורים קפצו עליי. אמא שלי 'איפה נפצעת? מה נפצעת?'. אמרתי לה לא נפצעתי אמא, הכל בסדר. את רוצה שאני אוריד בגדים תראי? הכל בסדר. אחרי שעה הרגעתי אותה, נרגעה. זהו, עבר שבוע, עברה החופשה, אני מתארגן לחזור. מכין את התרמיל, הכל, זה, שם על הכתף בא לצאת. אמא שלי בפתח הבית: 'אתה לא יוצא, רק על גופתי המתה'. אמא אני חייב ללכת, מישהו לא יצא הביתה, הוא גם לא ראה את ההורים שלו הרבה זמן. תני לי ללכת. 'לא, אתה לא יוצא, אתה לא יוצא'. צורחת, בוכה, משתוללת, שוכבת על הרצפה. 'אתה לא יוצא. אם אתה הולך אתה תמות. אני לא אתן לך ללכת, אני לא אתן לך למות'. 'אמא תפסיקי עם השטויות שלך, תני לי ללכת'. 'לא, אתה לא תלך'. בוכה, צורחת. אני כבר הלב שלי נקרע, אני לא יודע מה לעשות. בסוף היא שברה אותי. Moshe 05:40 בסופו של דבר היא שברה אותי. היא התחילה לשרוט את עצמה בפנים ואני כבר לא יכולתי לראות את זה. אמרתי לה 'טוב בסדר אמא, אני נשאר, אני נשאר'. למחרת אני עוד פעם רוצה לצאת, עוד פעם היא עושה לי את אותה הצגה ואומרת לי 'לא, אתה לא תלך. אתה תלך - אתה תמות. אני לא אתן לך ללכת, לא יעזור לך כלום, אני לא אתן לך למות'. יום, יומיים, שלושה. אחרי שבוע לא הייתה לה ברירה, היא הייתה צריכה ללכת לשוק. איך שהיא הלכה לשוק אני ברחתי. ברחתי, חזרתי. הגעתי, המ"פ כועס עליי, אני מבין אותו, אני מבין את החבר'ה, אבל מה אני יכול לעשות? לא הייתה לי ברירה. Ran 06:23 משה בן שבת עלה למשפט ונידון ל-35 ימי מאסר. פלוגת הטנקים של בן שבת הייתה מוצבת בשלב זה במעוז המזח בגזרה הדרומית של התעלה, אבל בעקבות ה'עריקה' במרכאות החליטו מפקדיו להעביר אותו ליחידה אחרת. עברו ה-35 יום, חזרתי לגדוד, שלחו אותי לפלוגה אחרת והכניסו מישהו שיחליף אותי בטנק. Ran 06:51 מחליפו של בן שבת היה רב"ט צעיר בשם ברוך סבשי. מפקד המחלקה החדש של סבשי היה צביקה שרמן. שמי צביקה שרמן, בן 71, התגוררתי בגבעת שמואל. הייתי שמה עד גיל 21, אחרי הצבא עוד שנה ואז עזבתי. ושירתתי במילואים עד שנת 85-86. הגעתי לדרגת סגן אלוף ותפקיד של מג"ד טנקים וקצין אג"ם אוגדה. Ran 07:27 התשעה ביולי 1969 היה יומם הראשון של צביקה שרמן ושלושת הטנקים עליהם פיקד במעוז המזח. וכבר באותו היום הם קיבלו בשורה משמחת. קיבלתי הוראה שמגיעה הזמרת יפה ירקוני ושאחרי שיש סכנה שמצרים ירו, אז שהיא תעבור עם הג'יפ בין הטנקים ותשיר לכל טנק שני שירים. אז זה באמת ככה היה והיא עברה בין הטנקים ושרה את השירים וזה היה כזה נחמד. Ran 08:04 יפה ירקוני סיימה לשיר ועזבה את המעוז לקראת אחר הצהריים. בדיוק בזמן. והתחילה הפגזה משעה 4:00 עד שעה 6:00-7:00. הפגזה מאוד מאוד קשה של פגזים ופצצות של 160 מילימטר ופצצות מרגמות. אתה ראית דרך האפיסקופים איך המטבח מתרומם, איך זה... שום דבר לא נשאר שלם כי זה היה הפגזה מאוד מאוד קשה. שמחנו על הטנק שהשריון מגן עלינו מהפצצות, מהרסיסים. אתה שומע את הרסיסים פוגעים וזה... Ran 08:54 עכשיו אנחנו יודעים שהמצרים צפו מה קורה בהפגזה והם ראו שהתצפיתן במעוז נוטש את עמדתו והם ראו ששלושת הטנקים שעמדו על הסוללה בתצפית גם הם ירדו מתחת לסוללה כי זו הייתה התרגולת. יש הפגזה - יורדים. התצפיתן כן צריך להישאר במקומו כי אחרת קורה מה שעוד רגע יקרה. Ran 09:23 זהו קולו של אהוד גרוס, מפקד הפלוגה של צביקה שרמן וברוך סבשי. כמו רן בג שהכרנו בפרק הקודם, גם גרוס היה נמר, שריונר ותיק שלחם במלחמת ששת הימים והתנדב לפקד על המעוזים בחזית התעלה. Ehud 09:42 טוב, ראו המצרים מה קורה, ראו שהם יורים הפגזה על המזח, איש לא צופה בהם, התחילו להרחיק את ההפגזה אחורה. תרגולת, התצפיתן שוב עוזב את המקום לא בתרגולת, הטנקים עוזבים בתרגולת את מקומם יורדים למטה עם מדפים סגורים. ובחסות הדמדומים וההפגזה שהולכת ומתרחקת, יחד עם סירות קומנדו, הם הגיעו אל הסוללה. Zvika 10:10 פתאום ב- בין 6:00 ל-7:00 בערב אני שומע פתאום צעקות. אני מסתכל באפיסקופים, אני רואה שלושה מטר לפניי על הסוללה חיילים מצריים יורים עליי עם קלצ'ניקובים. נתתי פקודה 'הולי עלינו, נהג הניע, צוות בזוקה אש', משהו כזה, ממש כל הפקודות האוטומטיות שאתה לומד במהלך הסדיר בצורה ממש אוטומטית. הנהג הניע, נסע אחורה כדי לתפוס מרחק מהסוללה כדי שנוכל לירות. נתתי פקודה לירי על הסוללה, על החיילים, על המצרים, אבל זה היה מקרוב, זה מאוד קרוב, זה קשה לכוון, הם לא רואים, רק אני מתוך העמדה של המפקד יכול להסיט את האש ולנסות לפגוע. הטנק לא אמור, הוא לא מיועד לפגוע במרחק של חמישה-עשרה מטר, זה לא כל כך מיועד לזה. Zvika 11:15 קרה מקרה שנסענו אחורה תוך כדי הירי והטנק עלה על ערימה של צינורות ופרס זחל, ככה שהוא גם נתקע, לא היה לו את כושר התמרון, אבל נשארנו בצורה כזאת וירינו. ופתאום קיבלנו ירי של ררנ"ט שפגע בטנק ואז נפצעתי בבטן, התותחן נפצע בחזה, והטען-קשר והנהג לא נפצעו, לא קרה להם שום דבר. המשכתי לירות ופתאום נהיה שקט, הם נעלמו, הסתלקו. Zvika 12:05 אני מנסה לקרוא כל הזמן לשאר הצוותים, אף אחד לא עונה לי. פתאום כעבור כמה דקות מגיע חייל ואני פותח את התא מפקד ומדבר איתו. זה היה נהג אם אני לא טועה, נהג של הטנק של המת"ק של הגור. הוא אומר קיבלנו ררנ"ט בטנק וכולם נהרגו, רק אני נשארתי. Zvika 12:45 עם הדם ועם הכל רצתי לשם, עזבתי הכל, רצתי לשם איזה 150-200 מטר. ראיתי, נכנסתי לטנק, ראיתי את שני הטען והתותחן שרועים בצריח ללא רוח חיים. והמפקד שרוע על הרצפה, על האדמה, עדיין בחיים, אבל הבטן שלו מרוטשת וניסיתי לתת לו עזרה ראשונה ובסופו של דבר הוא לא החזיק מעמד והוא נפטר גם כן, סקנדי אקראו לו. Zvika 13:31 המשכתי לא, ואז הגיע הטנק ממוצב הכפר, הגיע אליי ועליתי עליו ונסענו לכיוון הטנק השלישי. ושמה ראיתי את שלושת החיילים, שלושה חיילים הרוגים וחייל אחד חסר. Ran 14:09 החייל החסר היה רב"ט ברוך סבשי. נהרגו שישה איש מתוך 12 אנשי הצוות. המ"מ צביקה שרמן נפצע וחייל אחד נעדר. בחינה הביאה לכך שהוא שבוי. ראינו את הגרירה על הסוללה, עקבנו אחרי העקבות ומצאנו שכתמי דם ספורים, מה שמעיד על פציעה אבל פציעה לא קשה, כי ברור שהגרירה היא לא בספיד, צריך לעלות לטפס על הסוללה לרדת ממנה. אז הבנו שלקחו שבוי פצוע קל, זו הייתה הנחת היסוד. Ran 14:49 צביקה שרמן, מפקד המחלקה, פונה לבית החולים ועל כתפיו של גרוס נפלה המשימה האיומה של הבאת בשורת האיוב להוריהם של הלוחמים שנהרגו בקרב על מוצב המזח. אני נלקח מן הקו ועושה סיור שרובו היה שלי ושל הסמג"ד עובד מעוז בליווי רופא זה או אחר אצל כל שש המשפחות היינו והודענו ברוב רגישות. ורובם קיבלו את זה באצילות נפש. עצם ההגעה של רכב צבאי לרחוב, כל העיניים אחריך, כולם יורדים מתחילים ללכת להסתכל איפה עוצר הרכב הזה, מה הם יודעים בקומה הזאת גר בן של הבן החייל וכולי וזה נורא. תפקיד קשה מנשוא, מאוד... אנחנו ילדים בני 20 בסך הכל, אומנם מפקדים בכירים סו-קול של פלוגות וגדודים, אבל ילדים. ואנחנו צריכים לבשר בשורות איוב להורים האומללים. Ran 15:52 אחרי שסיימו לבקר את משפחותיהם של ההרוגים נותרה רק משפחה אחת, משפחתו של רב"ט ברוך סבשי. גרוס והסמג"ד מגיעים לשכונת הרכבת בלוד. עכשיו היה מאחורי זה רקע, היה חייל נח"ל שכבר נלקח בשבי בשם אדמונד ואנחנו יודעים שבעזרת הצלב האדום העבירו לו חבילות והוא החזיר מכתבים והכל היה בסדר. אז זה היה הדוגמה שלנו לבוא אל ההורים. אלא מאי? אנחנו מגיעים, אני לא יכול לשכוח את התמונות האלה פשוט, מגיעים עם D-200 זה טנדר ששירת אותנו אז וישבנו שלושה בקבינה. Ehud 16:32 עכשיו לא ידענו איפה הבית, אז הגענו איכשהו כל פעם איפה שכונת הרכבת? אין וויז, אין ג'י.פי.אס, אין שום דבר. מה זה? זה מקום נידח ונראה לא טוב באותה עת. טוב, הובלנו, עכשיו עוד אנחנו מובלים על ידי הציבור שם שרואה אוטו צבאי כפי שסיפרתי מיד מתקהל סביב הרכב הזה ומתחיל ללוות אותו. אתה יכול לא לנסוע יותר מאשר 10 קמ"ש גם זה לא, ומגיעים אל הבניין ועוצרים בבניין. קהל עצום אחרינו ואנחנו עולים עם לב דופק לספר. כי מה הבעיה? הבעיה היא איך להעביר מיד מסר 'הוא חי'. זאת אומרת לא להתחיל 'שלום אנחנו מהצבא היה זה...', אתה צריך ישר להגיד 'הוא חי' ועכשיו להתחיל להסביר למה זה. Ehud 17:19 אלא מאי? דפקנו בדלת וככה: היו שלושה גברים בבית, בני משפחה. האבא נתקע בכורסה ישב כאילו שהם חיכו, כאילו שהם ציפו. זה פשוט אי אפשר להסביר. האמא ושני הגברים, אני לא יודע אם זה היה אח, בן דוד, דוד, לא משנה מהמשפחה, איך שפתחו את הדלת ועוד לא הספקנו להוציא מילה, עם חיוך היינו כן בכוונה, חבר'ה להרגיע. האמא נתנה זעקה, צעקה ורצה אל הקיר ממול שזה שלושה מטר, שניים ומשהו מטר, התחילה למרוט לעצמה את השיער ולדפוק את הראש בקיר. אז כמובן לא הספקנו עוד 'הכל בסדר' צעקנו, 'הוא חי, הוא חי, הוא חי'. אבל שני הגברים בקושי השתלטו עליה, בקושי אספו אותה מן הקיר כשהיא כבר חבולה ולקחו אותה לחדר הסלון הקטנטן והושיבו ואנחנו אומרים הוא חי. Ehud 18:16 ועד שקצת כוס מים ונרגעו קצת הרוחות, אמרתי להם לפי הידיעות שבידינו הוא פצוע קל, הוא נלקח ואין לכם מה לדאוג כי רק לפני כמה זמן נלקח בשבי חייל וכבר הצלב האדום מעביר חבילות ומכתבים. והדבר המדהים היה שהאמא... האבא ישב קפוא לא הוציא מילה, ספינקס, כאילו נפלה עליו מהלומת מוות באותו רגע למרות שאנחנו אומרים שהוא חי ושהוא פצוע אם הוא פצוע זו פציעה קלה בכלל ולא... האמא: 'אתם משקרים, הוא מת. אתם משקרים, הוא מת'. 'אני נשבע לך בכל היקר שהוא חי, יש לנו את כל העדויות, אנחנו רואים את צעדי ההליכה על הסוללה והיו אולי שלושה כתמי דם על כל המטרים האלה. אין לכם מה לדאוג, באמת אין לכם'. ואני האמנתי בזה בכל ליבי. Ran 19:11 אבל כעבור שבוע, להפתעתם של כולם, הודיעו המצרים כי סבשי נפטר מפצעיו והחזירו את גופתו לידי ישראל. אהוד גרוס לא קונה את הגרסה המצרית. Ehud 19:25 כשאמי שפתח את הארון ידע לזהות ש... פיצצו לו את הראש. אני לא יודע אם לומר את זה, זה נשמע נורא, אבל הוא לא מת מוות טבעי. זה לא דבר שקורה לא מרימון, לא מכדור קלצ'ניקוב, זה קורה ממהלומת פטיש חזק מאוד. כאן נאסר עליי, לא אסרתי על עצמי, נאסר עליי בכלל ללכת להלוויה. אני הבטחתי שהוא חי. אבל האמא ידעה שהוא מת. זה רגש של אמא, אי אפשר עליו, אי אפשר עליו. אז זה דבר שחרות לי כדבר מאוד מאוד קשה אבל אני האשמתי את עצמי שהטעיתי כמה זמן, אבל אני מבין שאני עשיתי באמת את מה שהאמנתי בו ואת הדבר הכי נכון. וכן, זה היה מקרה מאוד מאוד קשה. Moshe 20:19 הבחור שהחליף אותי נלקח בשבי והחזירו את הגווייה שלו. וכשזה קרה אני הלכתי שלושה חודשים עם הראש באדמה בגדוד כי התביישתי שאני לא הייתי שם והוא הלך במקומי למעשה. וכנראה שאמא שלי ניבאה את זה שאם אני הולך יקרה לי משהו. אני לא יודע, הם היו אנשים אומנם עתיקים אבל מיוחדים. כנראה הייתה לה רוח נבואה באותו רגע והיא ניבאה את זה שאם אני הולך אני אמות והיא לא נתנה לי ללכת וזה מה שהציל את החיים שלי. Ran 21:17 ב-1969 האי גרין נראה כמו משהו שלקוח מתוך סרט אקשן הוליוודי. האי המלאכותי הקטנטן, 140 מטר אורכו ו-50 מטר רוחבו, נבנה על ידי הבריטים בימי מלחמת העולם השנייה כדי להגן על הפתח הדרומי של תעלת סואץ מפני תקיפות של הצבא הגרמני. הבריטים זיהו שונית אלמוגים גדולה ויציבה מספר קילומטרים דרומית לפתח התעלה ובנו עליה מבצר מעורר יראה. חומות עבות התרוממו הישר מקו המים לגובה של שניים וחצי מטרים והקיפו מתחם שהכיל לא פחות משישה תותחים כבדים ועוד כ-20 מקלעים כבדים מסוגים שונים. המצרים, שקיבלו לידיהם את האי בתום מלחמת העולם, הציבו בו תחנת מכ"ם ואיישו אותו בכוחות קומנדו מובחרים. Ran 22:11 זאב אלמוג, מפקדה של שייטת 13, הקומנדו הימי של חיל הים, שם את עינו על האי גרין עוד מימיה הראשונים של מלחמת ההתשה. השייטת, לתחושתו, לא קיבלה עד כה הזדמנות ראויה להשתתף ולהטביע את חותמה על הלחימה במלחמת ההתשה ולא היה לו ספק כי פשיטה נועזת על האי המבוצר הזה תסייע מאוד להרים את קרנה של היחידה. אבל שייטת 13 של 1969 לא הייתה שייטת 13 של ימינו. Ran 22:44 ראשית, היא הייתה קטנה מאוד. בסך הכל כ-20 לוחמים פלוס מינוס. בהחלט לא כוח צבאי משמעותי. שנית, עד מלחמת ההתשה שייטת 13 לא ביצעה כלל פשיטות על יעדים יבשתיים, אלא התמקדה אך ורק במבצעי קומנדו ימי קלאסיים כדוגמת הצמדת מוקשים ומטעני חבלה לכלי שיט בנמלי האויב. והכי גרוע מבחינה תדמיתית היו הכישלונות שחווה חיל הים כולו ושייטת 13 בפרט במלחמת ששת הימים. Ran 23:31 בזמן שכמעט כל שאר צה"ל חגג את הניצחונות המפוארים והכיבושים ההיסטוריים, בשייטת 13 ליקקו את הפצעים בעקבות סדרה של מבצעים כושלים במהלך המלחמה. שישה צוללנים שניסו לחדור לנמל אלכסנדריה שבמצרים נתגלו ונפלו בשבי. צוללנים שפשטו על נמל פורט סעיד לא מצאו בו שום מטרה צבאית ראויה ונאלצו לשוב כלעומת שבאו. ושלוש פשיטות על נמלים בסוריה נכשלו כישלון חרוץ כשהלוחמים אפילו לא הצליחו לחדור לנמלים עצמם. אין פלא אם כן שבמטכ"ל לא ממש החזיקו משייטת 13 ולא אישרו לה לצאת למבצעים נועזים כדוגמת מבצע 'הלם' של סיירת הצנחנים שהכתה עמוק בעורף המצרי. Ran 24:09 ביוני 1969, שלושה שבועות לפני הקרב במוצב המזח, ביצעה השייטת פשיטה מוצלחת על תחנת מכ"ם מצרית בחצי האי עדבייה וכל המתקנים הצבאיים שהיו בתחנה הושמדו. הפעולה המוצלחת עודדה את הלוחמים וחיזקה מעט את תחושת הביטחון של צמרת הפיקוד הצה"לית ביכולותיה של היחידה, אבל רק במעט. הכוחות המצריים שהגנו על המתקן בעדבייה היו חלשים יחסית ולא מאומנים ולא נתפסו כאתגר אמיתי לכוחות קומנדו. לכן כשציע זאב אלמוג לרמטכ"ל שהשייטת תפשוט על האי גרין, הוא נדחה על הסף. לכולם היה ברור שהמבצר המאיים שבאי, על התותחים הכבדים שהגנו עליו וכוחות הקומנדו המצרי שאיישו אותו, הוא אתגר שונה מאוד מזה של כיבוש תחנת המכ"ם בעדבייה. למעשה, צה"ל מעולם לא ניסה לפשוט על מתחם כל כך מבוצר וכל כך מוגן וההערכה הרווחת הייתה שפשיטה כזאת תהיה יקרה מדי במונחים של חיי הלוחמים שעלולים ליהרג בה. Ran 25:19 אבל אז הגיעה התקרית במוצב המזח והפכה את הקערה על פיה. הדיווחים על שבעת ההרוגים והחייל השבוי שבהמשך נרצח על ידי שובביו העמידו את הממשלה והקצונה הבכירה של צה"ל במבוכה. זאב אלמוג זיהה את ההזדמנות שניצבה בפניו. עוד באותו היום הוא העלה שוב במטכ"ל את ההצעה לפשוט על האי גרין והפעם הצעתו התקבלה. בניגוד להצעה הקודמת שנשפטה על פי ערכה הצבאי של הפשיטה, הפעם השיקולים היו אחרים לגמרי. ישראל רצתה נקמה. אומנם מטרתו הרשמית של המבצע הייתה השמדתו של המכ"ם שהיה מוצב באי, אבל אל תטעו. את המכ"ם אפשר היה להשמיד מהאוויר בקלות. פצצה אחת במשקל של 1,000 קילוגרם שמושכלת ממטוס הייתה הופכת את האי גרין כולו לפנקייק. Ran 26:23 אלמוג ניסח היטב את מטרתו האמיתית של המבצע. ציטוט: 'הבנו כי מטרת חיזוק כוח ההרתעה תושג במקרה זה על ידי הוכחת עליונותו של הלוחם הישראלי המסתער ולא על ידי הטכנולוגיה האמריקאית, ובכלל זה מטוסי הסקייהוק שהגיעו באותו זמן לצה"ל כפי שהדבר נתפס על ידי המצרים. פיצוחו כאמור של מבצר כל כך מוגן וחמוש כמו האי גרין אשר הצטייר בעיני המצרים כיעד שאינו ניתן לחדירה, אמור היה איפה לערער על תפיסה זו שלהם'. סוף ציטוט. במילים אחרות המטרה הייתה אחת ויחידה: להרוג כמה שיותר חיילים מצריים ולעשות את זה מקרוב, פנים אל פנים, כדי להפגין את עליונותו הצבאית של צה"ל באופן שאינו משתמע לשני פנים. Ami 27:23 גם לוחמי שייטת 13 שהיו אמורים להדגים בשטח את העליונות הצבאית הזאת הבינו היטב לקראת מה הם הולכים. סגן עמי איילון, לימים מפקד חיל הים וראש השב"כ, היה אחד הקצינים שהיו אמורים להוביל את חוליות השייטת. בראיון עיתונאי הוא סיפר: ציטוט, 'יש מעט פעמים בהיסטוריה שאתה הולך לקרב שבו אין שום דרך נסיגה, לא לנו ולא להם. לנו משום שבעצם אנחנו הופכים ללוחמי יבשה, משאירים את הציוד מתחת למים ואי אפשר לחזור אם לא כובשים את האי. להם על אחת כמה וכמה כי הם מוצבים במקום ללא אפשרות בריחה. זה קרב גלדיאטורים, קבוצת לוחמים אחת מול השנייה בלי שום דרך לצאת. קרב לחיים ולמוות'. סוף ציטוט. Ran 28:18 תוכנית הפעולה שגובשה למבצע הייתה מבוססת על שיתוף פעולה בין שייטת 13 וסיירת מטכ"ל. לוחמי השייטת יהיו הראשונים שיגיעו לאי בצלילה, ישתלטו על אחד מגגות המבנים שחלשו על החצר הפנימית של המבצר ואז יאותתו לכוח של סיירת מטכ"ל שיצטרף אליהם באמצעות סירות גומי. כוח שלישי, קטן יותר, התמקם מאחורי מצוף גדול שעמד כמה מאות מטרים מהאי וברגע המתאים יפתח באש לעבר המבצר כדי להסיח את דעתם של המצרים מהכוחות הפושטים. Ran 28:52 בהתאם לאופיו המסוכן של המבצע גם תוכנית הפעולה הזאת הייתה שאפתנית ומסוכנת במיוחד. שלושת הכוחות התוקפים יצטרכו להיות מסונכרנים זה עם זה בצורה מושלמת. כל עיכוב בלתי צפוי באש הרתק או בהגעתו של כוח התגבור של סיירת מטכ"ל עלול להשאיר את לוחמי השייטת לחודים על הגג באי, מוקפים בכוחות מצריים מכל עבר וללא דרך מילוט. זאב אלמוג דרש מחיל האוויר לבצע גיחת צילום מעל האי כדי לאסוף מודיעין מעודכן. בתחילה נתקלה הבקשה הזאת בהתנגדות מחשש שגיחת הצילום תעורר את חשדם של המצרים ותיידע אותם לגבי התקיפה המתקרבת, אבל בסוף עלה המטוס לאוויר והתמונות שנתקבלו הראו שהאי גרין מבוצר אפילו יותר משנדמה היה בהתחלה. 13 עמדות מקלעים נוספות נתגלו בצילומים שהעידו על כך שהמצרים נמצאים בכוננות גם כנגד תקיפת שטח, דהיינו מהים ולא רק נגד תקיפה אווירית. Ran 29:55 במשך תשעה ימים התאמנו הלוחמים על כיבוש מבנים מבוצרים. השייטת התאמנה במבצר הצלבני העתיק בעתלית וסיירת מטכ"ל במבנה נטוש לא רחוק מהגבול עם ירדן. במהלך אחד התרגילים של הסיירת החלו הירדנים להפגיז את המבנה, אולי מכיוון שחשדו שהישראלים מתכננים פשיטה עליהם. אחד ממפקדי הצוותים נפצע והוחלף. Ran 30:21 בבוקר המבצע, ב-19 ביולי 1969, עמדו זאב אלמוג שנבחר לפקד על הפעולה ורפאל איתן - רפול, קצין חיר וצנחנים ראשי, על שובר הגלים של מוצב המזח ותצפתו על האי גרין באמצעות משקפות. לפתע הם הבחינו בסירת מנוע קטנה שמתקרבת לאי. הם עקבו אחריה. הסירה הקטנה ניגשה לפינה הצפון מערבית של המבצר ונראה היה שהיא פורקת שם אנשים או ציוד. המשמעות הייתה שבאותה נקודה היה ככל הנראה פתח או מעבר בתוך החומה, פתח שעד אז איש לא היה מודע לקיומו. זו הייתה תגלית חשובה שכן פריצה דרך הפתח הזה עשויה להיות מהירה וקלה יותר מאשר טיפוס על החומות הגבוהות או פיצוץ שלהן. ותוכנית הפעולה של המבצע שונתה בהתאם. Ran 31:15 לילה ירד על מפרץ סואץ. שלוש סירות גומי ועליהן לוחמי השייטת יצאו מחוף סיני והפליגו באפלה מוחלטת כשניים-עשר קילומטר לתוך המפרץ. בשעה רבע ל-11 בלילה הגיעו הסירות למרחק של כ-900 מטר מהאי גרין. הלוחמים קפצו למים והחלו לשחות לעבר המבצר. כקילומטר וחצי משם עמדו סירות הגומי של רפול, אלמוג ולוחמי סיירת מטכ"ל וחיכו. וחיכו וחיכו. המועד שנקבע לפריצת כוחות השייטת לאי היה חצי שעה לאחר חצות. זו הייתה שעת הגאות שתחת חסותה יוכלו הצוללנים להתקרב לחומות מבלי שיתגלו על ידי השומרים. אבל הדקות נקפו ואז השעות ושום דיווח לא נתקבל מכוח השחיינים. אלמוג ורפול החלו להילחץ. אם משהו בסנכרון שבין הכוחות לא יעבוד כמו שצריך המבצע כולו עשוי להסתיים בקטסטרופה. Ze'ev 32:22 מספר אלמוג: ציטוט, 'שלוש פעמים במשך זמן זה ניסינו רפול ואני ליצור קשר עם דוב מפקד חוליית הצוללנים אך לא קיבלנו כל מענה. היינו בערפל מוחלט ולא ידענו היכן נמצא כוח המאחז ומה מצבו. היה ברור לנו שלא ננסה להתקרב ליעד כל עוד לא הגיעה השעה האחרונה לפריצה, דהיינו אחת ושלושים אחרי חצות. סברנו שניסיונות להקדים את ההתקרבות ישבשו את סיכוייו של כוח המאחז לפרוץ ויקשו על חילוצו אם ייווצר צורך שכזה, דבר שעלול היה לגרום לאסון'. סוף ציטוט. Ran 33:05 ואכן חוליית הצוללנים הייתה בצרות. 20 הלוחמים שחו במרץ לעבר היעד אבל לא משנה כמה מהר הם הניעו את רגליהם, נדמה היה שהמרחק לאי נותר כשהיה. דוב בר, מפקד הכוח, מספר: ציטוט, 'היינו רגילים לשחיות ארוכות. חצינו כבר את מפרץ חיפה, קפצנו שם משובר הגלים לכיוון עכו בערך מרחק של 14 קילומטרים. זה לא בשמיים. אבל זה נמשך הרבה זמן. כמו גלויה, אתה רואה את עכו מרחוק והיא לא מתקרבת. ככה זה היה עם האי גרין. לא מתקרב. התחילו להיווצר לחצים. הרי יש שעה לביצוע ואין לך עם מי להתייעץ. אמרתי לעצמי שאולי הרוח חזקה ומשום שאנחנו שוחים עם חגורות הצלה מנופחות הן כמו מפרש. הרוח לוקחת אותנו לאן שהיא רוצה'. סוף ציטוט. Ran 34:01 חוק מרפי עבד כמו תמיד שעות נוספות. מכשיר הקשר של דוב התקלקל והוא לא יכול היה לדווח לרפול ולאלמוג על העיכוב הצפוי. הברירה היחידה שנותרה בידו הייתה להורות לצוות שלו לצלול אל מתחת לגלים כבר במרחק רב יחסית מהמבצר כדי לנסות ולחמוק מהרוח הנושבת. אבל אז הוא נתקל בבעיה חדשה. שתי בעיות ליתר דיוק. הראשונה הייתה זרמים תת-מימיים חזקים יותר משהעריכו המתכננים שהאטו את ההתקדמות באופן ניכר. הבעיה השנייה לא נבעה מאיתני הטבע אלא משאלה של אמון. לוחמי השייטת היו ותיקים ומנוסים יחסית, אבל כוח התגבור של סיירת מטכ"ל היה מורכב ברובו מלוחמים צעירים, טירונים, כמעט נטולי ניסיון קרבי. ובשייטת לא סמכו על המטכ"ליסטים. Dov 34:54 דוב בר: ציטוט, 'בגלל חוסר האמון בסיירת הצטיידנו בהמון ציוד. לוחמי מטכ"ל היו צריכים להביא לנו תחמושת בסירות הגל השני של התקיפה על מנת להקל עלינו בצלילה שלא נסחב יותר מדי, אבל לא סמכנו על זה. כל לוחם יצא עם 15 עד 17 מחסניות של קלצ'ניקוב, רימוני הלם, רימוני עשן ומגזרי תיל. הציוד הגיע למשקל של 30 עד 37 קילוגרם. ומי שמבין בצלילות יודע שזו כמות גדולה'. סוף ציטוט. Ran 35:27 המשקל הרב שנשאו עליהם הצוללנים גרם להם לשקוע עמוק מדי בתוך המים והקשה עוד יותר על ההתקדמות. דוב בר החל להילחץ. הוא סימן ללוחמים שלו לעלות על פני המים ושם הוא שטף אותם בקללות וצעקות. וזה עבד. בשעה 1:25 דקות, קרוב לשעה אחרי המועד המתוכנן לתחילת הפשיטה, עלו לוחמי השייטת אל החוף והחלו לחתוך את גדר התיל שחסמה את הדרך אל הפתח שבחומה. הם עבדו בזריזות ובדממה מוחלטת אבל לפתע הבזק של אור. Ran 36:06 חייל מצרי הופיע מעבר לפינה, פנס בידו והתקרב לעבר הכוח. האם שמע רחש כלשהו והחליט לבדוק את העניין או שהיה זה סתם פטרול שגרתי? לעולם לא נדע. הלוחמים הבינו שהם עומדים להתגלות בכל רגע והחליטו להקדים תרופה למכה. צרור אחד והשומר המצרי חוסל. Ran 36:32 האי גרין התעורר לחיים. פצצות תאורה מצריות האירו את השמיים וצרורות נותבים החלו חולפים מעל ראשי הלוחמים. רימון שגולגל מאחת העמדות שבראש החומה התפוצץ ופצע את אחד הלוחמים. שערי הגיהינום באי גרין נפתחו. מסירת הגומי שלו במרחק של כקילומטר וחצי מהאי ראה זאב אלמוג את הפיצוצים והיריות. זה היה סימן רע מאוד. כוח הצוללנים היה אמור לעדכן אותו דרך הרשת לפני שעלו על החוף כדי שכוח התגבור של סיירת מטכ"ל יוכל להתקרב עוד יותר אל המבצר ולהצטרף ללוחמי השייטת בתוך דקות ספורות. אבל שום הודעה לא נתקבלה בקשר וחלו לוחמי הסיירת היו רחוקים מדי מהקרב ויחלפו עוד דקות ארוכות עד שיגיעו אליו. אלמוג הורה לסירות שלו לשוט בשיא המהירות אל עבר המבצר והתפלל שיספיקו להגיע אליו בזמן. Ran 37:33 בינתיים לכוח הצוללנים לא הייתה שום ברירה פרט להסתערות קדימה. מהרגע שנתגלו הסיכוי היחיד שלהם לצאת בחיים מהאי גרין היה להפעיל לחץ בלתי פוסק על המצרים. שש עמדות תותחים גדולות ניצבו בנקודות שונות לאורך החומות שהקיפו את האי גרין וכדי לכבוש אותן היה על הלוחמים להשתלט על גג של אחד המבנים בקצה הצפוני של האי, נקודה שקונתה 'המאחז' וממנה להתקדם דרומה ולנטרל את עמדות התותחים אחת אחרי השנייה. הלוחמים רצו לאורך החומה והשליכו רימונים לתוך עמדות המקלעים. Ran 38:15 יעקב פונדיק, שהיה הלוחם החסון והגבוה ביותר, נעמד לצד החומה מתחת לגג המאחז והפך למעין סולם אנושי שעליו טיפסו אנשי השייטת בזה אחר זה. עמי איילון, סגנו של דוב בר, היה הראשון שטיפס על כתפיו של פונדיק ועלה לגג המאחז. מיד כשהגיע למעלה השליך רימון עשן כדי למסך את עצמו מעיני המצרים, אבל הרימון לא פעל. איילון שלף רימון נוסף, הפעם נפיץ, והשליך אותו לתוך אחת מעמדות המקלעים, אבל גם הרימון הזה לא התפוצץ. בדיעבד התברר כי מים חדרו לתוך הרימונים ככל הנראה בגלל העומק הרב אליו שקעו צוללים בדרכם אל האי. Ran 38:59 אבל לאיילון כבר לא הייתה דרך חזרה. הוא היה על הגג, חשוף לחלוטין למקלעי המצרים. ללא רימונים וללא מיסוך עשן הוא ולוחם נוסף בשם זלי הסתערו על עמדת התותח הקרובה. אש מקלעים פגעה בידו של זלי וקטעה את אחת מאצבעותיו וקליע שניתז מאחד הקירות פגע במצחו של עמי איילון ופצע אותו. אבל השניים לא נעצרו לרגע. הם נכנסו לתוך עמדת התותח ובקרב יריות מטווח אפס חיסלו את החיילים המצריים שאיישו את המקלעים. שאר הלוחמים טיפסו על כתפיו של סולם יעקב המאולתר והצטרפו לזלי ואיילון על גג המאחז. Ran 39:42 בעודו שועט בראש כוח התגבורת אל עבר האי, הורה זאב אלמוג לכוח השלישי, כוח הרתק שהמתין מאחורי המצוף הימי בצידו השני של המבצר, לפתוח באש על המצרים כדי להפחית את הלחץ על הכוח הפושט. לוחם שייטת טיפס על המצוף הגדול, כיוון מטול RPG אל עבר אחת מעמדות התותחים וירה. הפגז אומנם פגע בקרבת אחת העמדות, אבל ההדף מהירי גרם ללוחם לאבד את שיווי משקלו וליפול מהמצוף אל המים. חלפו עוד דקות ארוכות עד שהוא הצליח לטפס מחדש על המצוף ולחדש את אש הרתק, ובזמן הזה המטירו המצרים אש תופת על כוח השייטת שעל גג המאחז. Ran 40:27 דוב בר היה בדילמה. על פי התוכנית המקורית הוא היה צריך להמתין לכוח התגבורת של סיירת מטכ"ל כדי שיפעלו נגד עמדות התותחים והמקלעים בקצה הדרומי והמרוחק יותר ובכך יסיטו אליהם חלק מהאש של המצרים. אבל הוא וחייליו כבר היו על הגג וכוח התגבורת עדיין לא הגיע. בהחלטה אמיצה החליט בר לחרוג מהתוכנית המקורית ולהמשיך בהסתערות קדימה כדי שלא לאפשר למצרים לרתק אותם אל נקודה אחת בגג. כפי שניבא עמי איילון, הלחימה על גג המבצר הייתה עזה ואינטנסיבית. המצרים שהיו בגבם אל הקיר ולא הייתה להם שום דרך למלט את עצמם מזירת הגלדיאטורים, נלחמו בכל כוחותיהם. שני לוחמים, חיים שטורמן ויואב שחר, התקדמו דרומה וחלפו על פני עמדת מקלע שכבר טוהרה קודם לכן. לפתע חצה רימון את האוויר. חייל מצרי אחד הסתבר הסתתר עדיין בעמדה המטוהרת. הרימון התפוצץ וחיים ויואב נהרגו במקום. חבריהם חיסלו את החייל המצרי וכוח הפריצה המשיך להתקדם לאורך הגג. Ran 41:43 חמש דקות לאחר מכן נחתו סירות הגומי של הכוח השני בחופיו הצפוניים של המבצר. לוחמי סיירת מטכ"ל שעטו דרך המעבר שבחומה והצטרפו אל הקרב בחצר הפנימית של המבצר. זאב אלמוג ומספר לוחמים אחרים טיפסו אל גג המאחז והצטרפו לכוח של דוב בר. שישה אנשי שייטת התקדמו לעבר עמדת תותח בפינה הדרומית מזרחית של המבצר, אבל צלף מצרי מעמדה אחרת ירה עליהם ופצע את אחד הלוחמים ברגלו. פצצת בזוקה שנורתה אל עמדת הצלף לא התפוצצה, אבל פצצה שנייה פגעה בה ושיתקה אותה באופן זמני. לפתע נזרק אל הלוחמים רימון מעמדה אחרת ופצע חמישה מתוך שישת הלוחמים. אחד מהם, ידידיה - דידי יערי, נפצע קשה בבטנו. אהוד רם, מפקד הכוח של סיירת מטכ"ל, חבר אל דוב בר כדי לקבל ממנו עדכון, אך בטעות הרים את ראשו מעט גבוה מדי מעל קיר המסתור. כדור מצלף פגע בו והרג אותו במקום. עמי איילון ולוחם נוסף המטירו אש תופת ורימונים על עמדת תותח אחרת והשביתו אותה, אבל במהלך הטהור נפגע עמי איילון שוב מרימון מצרי ונאלץ להתפנות לאחור. מטח יריות נוסף פגע בשני לוחמים אחרים: דני ואזה מסיירת מטכ"ל ודני לוי מהשייטת והרג אותם. Ran 43:08 אחרי כמעט 40 דקות של לחימה עיקשת ועקובה מדם, חמש מתוך שש עמדות התותחים באי היו משותקות, אך עמדה אחת - תותח מספר חמש - הייתה עדיין פעילה. זאב אלמוג קיבל בקשר הוראה מהחפ"ק להפסיק את הלחימה ולסגת, אבל הוא החליט להתעלם ממנה ולסיים את המשימה. הוא הורה לשני לוחמים להסתער על העמדה האחרונה ואלו השליכו לתוכה מספר רימוני זרחן. ארגזי תחמושת שהיו מאוחסנים בתוך העמדה התלקחו והתפוצצו ושלושה חיילים מצריים עפו מתוכה. Ran 43:55 בשעה 2:15 דקות הסתיים הקרב ואלמוג הורה לכל הכוחות להתפנות בחזרה אל סירות הגומי. בדרך השליכו לוחמי מטכ"ל רימונים לתוך חדרים פנימיים במבנים השונים וחיסלו עוד מספר חיילים מצריים שניסו להסתתר בתוכם. יובל מירון, איש סיירת מטכ"ל, נהרג במהלך טיהור אותם חדרים פנימיים. חומר נפץ במשקל של כ-80 קילוגרם הוצמד לקיר המבנה החיצוני כדי למוטט אותו סופית. Ran 44:27 עקב הלחימה וריבוי הפצועים וההרוגים הפינוי ארך זמן רב מהצפוי ובעוד הלוחמים מתארגנים לעזוב את האי בסירות הגומי החלו נופלים מסביבם פגזי ארטילריה. המצרים מסתבר לא התכוונו לתת לכוחות הישראליים לעזוב את האי כמנצחים, גם במחיר חייהם של החיילים המצריים שאולי הצליחו להינצל מהפשיטה. הם החלו בהפגזה ארטילרית קשה על האי הקטן ועל כל מי שהיה בו - מצרי וישראלי כאחד. Ze'ev 45:03 סירות הגומי מיהרו להתרחק מהאי גרין. רפול כתב מאוחר יותר כי ציטוט: 'אני סבור שכמעט כל המצרים שנמצאו באי נהרגו. מי שנשאר שם חי אחרי הפעולה שלנו ולא נהרג אחר כך בהפגזה של המצרים הרי זה נס מהשמיים. אני יכול להכריז על עצמי כעד ראייה. יצאתי מן היעד בסירה לפני האחרונה. הייתה אז הפגזה כבדה, כל מטר במים היה מופגז'. סוף ציטוט. Ran 45:31 החיילים הישראליים לא נפצעו בהפגזה הזאת, אבל אחת מסירות הגומי המתנפחות ספגה רסיס והחלה מאבדת אוויר במהירות. כעבור זמן מה לששת הלוחמים שאישו אותה לא הייתה ברירה אלא לנטוש את הסירה הטובעת ולהתחיל לשחות לכיוון חופי סיני. מסוקים של חיל האוויר שניסו לחלץ אותם נתקלו בתחילה באש נ"מ חזקה שאילצה אותם לסגת, אבל ניסיון החילוץ השני הצליח וכל ששת הלוחמים חזרו בשלום אל החוף. Ran 46:05 צה"ל שילם מחיר כבד על הפשיטה הנועזת על האי גרין. שישה הרוגים: שלושה מסיירת מטכ"ל ושלושה משייטת 13, ועוד 11 פצועים בדרגות שונות. שיעור אבדות של כמעט 50 אחוזים. האם הצדיקו תוצאות הפשיטה את המחיר הגבוה בחיי אדם? מבחינה טקטית כנראה שלא. חשיבותו הצבאית של האי לא הייתה גבוהה במיוחד, הוא לא הפריע יותר מדי לכוחות צה"ל במשימותיהם השונות במהלך המלחמה ואפילו המכ"ם המצרי שהיה מוצב עליו התברר תוך כדי הפעולה כמכ"ם דמה שנועד והצליח להטעות את צה"ל. וכפי שציינתי קודם אפשר היה להפציץ את האי במקום לפשוט עליו. ביום שלאחר הפשיטה הקרקעית נשלחו מטוסי חיל האוויר להשלים את המלאכה והטילו על המבצר כמה וכמה פצצות כבדות ששיטחו את כל המבנים והחומות והפכו אותם לגל הריסות אחד גדול ללא אף אבדה מיותרת. Ran 47:12 אבל מכל בחינה אחרת אין ספק שהפשיטה על האי גרין הייתה אחד האירועים מכוננים של מלחמת ההתשה ואחד המבצעים המכוננים בהיסטוריה של צה"ל. ראשית מטרתו הלא רשמית של המבצע הושגה במלואה. בין 70 ל-80 חיילים מצריים, חלקם כאמור לוחמי הקומנדו המצרי, נהרגו בפעולה הנועזת. אם למישהו בצד המצרי היה ספק כלשהו בעליונותו המקצועית של הצבא הישראלי על פני זה המצרי, הפשיטה על האי גרין הסירה את הספק הזה בוודאות. Ran 47:51 ההיסטוריון המצרי דוקטור מוסטפא כבהא כתב כי ציטוט: 'הפשיטה היוותה נקודת מפנה במלחמת ההתשה. היא סימלה את התחלתו של שלב חדש במלחמה שרוב החוקרים המצריים קראו לו שלב ההתשה הנגדית שבו עברה היוזמה הצבאית מידי מצרים לידי ישראל'. סוף ציטוט. זאת ועוד בעולם כולו הביטו בהשתאות על המבצע הנועז שכאילו נשלח הישר מסרט אקשן. עד היום נחשבת הפשיטה על האי גרין לאחד המבצעים הנועזים ביותר של כוחות מיוחדים מאז ומעולם. לא פחות משישה לוחמים שהשתתפו בפשיטה זכו לעיטורי גבורה, ביניהם דוב בר וסגנו עמי איילון. Ran 48:36 שנית הפשיטה על האי גרין שינתה לחלוטין את מצבה ותדמיתה של שייטת 13. מי שמכיר את השייטת היום יתקשה להאמין לזה, אבל עד הפשיטה על האי גרין אנשי שייטת 13 לא נחשבו כלוחמים מן המניין. השייטת הייתה גוף צבאי קטן וכמעט חסר חשיבות שכל עיסוקו פחות או יותר היה במסגרת המצומצמת של חבלה בספינות אויב. המקצועיות והאומץ שהפגינו לוחמי השייטת במבצע שינו את התפיסה הזאת והזניקו את שייטת 13 למעמד חדש לגמרי של אחד הכוחות המובחרים והאיכותיים ביותר של צה"ל. Uzi 49:24 כך כתב עוזי ליבנת, לוחם שייטת שהשתתף בפשיטה: ציטוט, 'חשוב לציין מה הייתה המשמעות של ההליכה לאי גרין מנקודת המוצא של השייטת כאשר הפער בין היכולת הנדרשת ליכולת הקיימת בכל התחומים היה גדול מאוד. בהכנות למבצע ובפשיטה עצמה נכנסה השייטת בתחומים רבים לעולם חדש לחלוטין עבורה. תחום הפשיטה בצלילה התחיל במבצע לאי גרין והגיע בסופו של דבר הרבה שנים לאחר מכן לרמות בלתי רגילות בזכות ההתחלה שהייתה שם. חלק גדול מהאשראי לעובדה שעשינו את זה מגיע לזאב אלמוג. השייטת שיצאה פגועה מאוד פיזית מהמבצע לאי גרין ידעה לצאת מכך לדרך חדשה לגמרי. הפקת הלקחים פתחה עולם אחר בכל מה שקשור לניהול היחידה. מושגים רבים שנטבעו בימים של נוהל הקרב למבצע, איך באמת מנהלים קרבות, איך מתכוננים, איך בונים כוח ואיך מכינים ציוד, שמורים עד היום כנכס צאן ברזל בשייטת 13. המבצע על האי גרין היה בעל תכונה מכוננת. בין השאר יצאו ממנו שלושה שהגיעו לדרגת אלוף והיו למפקדי חיל הים: זאב אלמוג, עמי איילון וידידיה יערי. עוד ארבעה הגיעו לדרגת אלוף משנה בחיל הים, ביניהם גם ליבנת עצמו, ושניים נוספים לדרגת סגן אלוף'. סוף ציטוט. Ran 50:54 אבל גם הפשיטה על האי גרין נועזת והחלטית ככל שהייתה לא שינתה במעט את המצב בחזית התעלה. נאצר לא נסוג לרגע מהחלטתו להתיש את ישראל וההפגזות הכבדות, הצליפות ופשיטות הקומנדו על מעוזי התעלה לא פסקו. ואם זה לא היה מספיק גרוע, מעבר לפינה חיכתה לצה"ל הפתעה מאוד לא נעימה. ברית המועצות, מעצמת העל שהייתה הפטרונית של מצרים, עמדה להיכנס לתוך הקלחת היוקדת של מלחמת ההתשה. ובניגוד לקונפליקטים בין-לאומיים אחרים כדוגמת מלחמת וייטנאם שבהם הקפידה ברית המועצות להשתתף בקרבות רק באופן עקיף בלבד כספקית של ציוד, ייעוץ או הדרכה, הפעם התכוונו הסובייטים להשתתף במערכה באופן פעיל. טייסי קרב וכוחות נ"מ של הצבא האדום יילחמו כתף אל כתף עם החיילים המצריים כנגד כוחותיו של צה"ל. האם יוכל צבא ההגנה של מדינה קטנטונת וצעירה להתמודד כנגד אחד משני הצבאות החזקים ביותר בעולם? כל זאת ועוד בפרק הבא של עושים היסטוריה. Ran 52:30 זהו עד כאן. תודה רבה לנתן פוזניאק על התחקיר והראיונות ולאורחינו בפרק זה: משה בן שבת, צביקה שרמן ואהוד גרוס. מיד נמשיך עם עדכונים לגבי הנעשה ברשת הפודקאסטים שלנו, אך ראשית כמידי פעם חסות קצרה. מה חדש ברשת עושים היסטוריה? ב'בריאה ומאושרת', הפודקאסט היומי של פאולה רוזנברג, עלו השבוע הפרקים: 'למה כדאי לכעוס על עצמנו?', 'כמה ביצים כדאי לאכול בשבוע?', 'איך לבחור שוקולד איכותי?' ו'איזו חליטה כדאי לשתות לעיכול טוב יותר?'. פרקים קצרים של חמש דקות בערך עם טיפים מבוססי מחקרים מדעיים לאורח חיים בריא. Ran 53:18 ב'עושים זיכרון', הפודקאסט של יד ושם, 'משפטי הקאפו', סדרה בשני חלקים על האנשים שהועמדו לדין בעקבות חקיקת החוק לעשיית דין בנאצים ובעוזריהם. אחד הנושאים הכואבים והבעייתיים בהיסטוריה של ישראל. בפודקאסט 'יוצאים בשאלה' של עמותת הילל, אטילה שומפלבי בשיחה עם גיל בניסטי, שבגיל צעיר חווה פגיעה מינית ששינתה את מסלול חייו. מתלמיד ישיבה הוא הפך לאומן רגיש שעוסק בכתיבה ובצילום. ב'עושים תוכנה', 'בין פיתוח למוצר: סודות מזירת הקרב', בועז לביא משוחח עם דנה ואיתמר, שני שותפים בסטארט-אפ שמגיעים משני העולמות השונים. ב'עושים חשבון', פרופסור עומר מואב וגיל מרקוביץ' על כלכלת החלטורה. פרק מרתק על הגורמים וההשלכות של השינוי הדרמטי שמתחולל בשוק התעסוקה. זו גם הזדמנות בשבילי לאחל ברוכה הבאה לגיל, שחלקכם בוודאי מכירים אותה מהפודקאסט המשובח 'המעבדה' שהגישה במסגרת התאגיד. המון המון בהצלחה גיל. ואחרונה חביבה 'עושים פוליטיקה', 'טראמפ ונתניהו: הסיפור האמיתי', דפנה ליאל מארחת את העיתונאי והסופר ברק רביד על מערכת היחסים המורכבת של שני הפוליטיקאים. Ran 54:32 את כל הפודקאסטים האלה ועוד רבים אחרים תוכלו לשמוע באפליקציית עושים היסטוריה באנדרואיד, באתר הבית שלנו osimhistoria.com ובכל אפליקציות הפודקאסטים באשר הן. כתמיד אם אתם אוהבים את עושים היסטוריה עזרו לנו להביא מפרסמים ונותני חסות לתוכניות השונות. אני מזכיר שבנוסף לפודקאסטים שאנחנו מפיקים במסגרת הרשת אנחנו גם מפיקים עוד כמה עשרות פודקאסטים בעברית ובאנגלית עבור מגוון רחב של חברות וארגונים. מגופים קטנים יחסית כמו עמותות ועסקים קטנים ועד גופים גדולים כדוגמת IBM, חברת החשמל, משטרת ישראל, Wix, Cybereason, דיסקונט ועוד. פנו אליי למייל בכתובת ran@ranlevi.com. תודה על תמיכתכם ברשת עושים היסטוריה. Ran 55:21 עושים היסטוריה הם הדס דרוקר, שלי נוי, יותם הלחמי ודור שפיר בעריכה ובהפקה, מיכל ברטובסקי מנהלת הסיפור המשפחתי, אביבית ברק במכירות, אביב שם טוב מנהל ההפקה, דני תימור הוא המנהל העסקי ואני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 370: מלחמת ההתשה,חלק ד' - תרנגול 53</title>
        <link>https://mat-mo.github.io/podtext/episodes/vshym-hystvryh/vshym-hystvryh-370-mlkhmt-hhtshh-khlq-d-trngvl-53.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-370-mlkhmt-hhtshh-khlq-d-trngvl-53.html</guid>
        <pubDate>13 במרץ 2022</pubDate>
        <description>Transcript for [עושים היסטוריה] 370: מלחמת ההתשה,חלק ד' - תרנגול 53 from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 371: מלחמת ההתשה, חלק ה' ואחרון - רימון 20</title>
        <link>https://mat-mo.github.io/podtext/episodes/vshym-hystvryh/vshym-hystvryh-371-mlkhmt-hhtshh-khlq-h-vkhrvn-rymvn-20.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-371-mlkhmt-hhtshh-khlq-h-vkhrvn-rymvn-20.html</guid>
        <pubDate>27 במרץ 2022</pubDate>
        <description>Transcript for [עושים היסטוריה] 371: מלחמת ההתשה, חלק ה' ואחרון - רימון 20 from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 372: ההיסטוריה של ההרדמה, ש.ח</title>
        <link>https://mat-mo.github.io/podtext/episodes/vshym-hystvryh/vshym-hystvryh-372-hhystvryh-shl-hhrdmh-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-372-hhystvryh-shl-hhrdmh-sh-kh.html</guid>
        <pubDate>19 באפריל 2022</pubDate>
        <description>Transcript for [עושים היסטוריה] 372: ההיסטוריה של ההרדמה, ש.ח from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 373: המילואימניק שהפיל מיג-25 מהמיטה (רימייק)</title>
        <link>https://mat-mo.github.io/podtext/episodes/vshym-hystvryh/vshym-hystvryh-373-hmylvymnyq-shhpyl-myg-25-mhmyth-rymyyq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-373-hmylvymnyq-shhpyl-myg-25-mhmyth-rymyyq.html</guid>
        <pubDate>8 במאי 2022</pubDate>
        <description>Transcript for [עושים היסטוריה] 373: המילואימניק שהפיל מיג-25 מהמיטה (רימייק) from עושים היסטוריה</description>
        <content:encoded><![CDATA[
            קריין 00:00 אתם אוהבים חידות? לא כאלו של מה ההבדל בין חלב, אלא חידות שגורמות לכם לבהות בתקרה ולמלמל. תקשיבו לזה: יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, הוא הולך לדלת של אחד החדרים האחרים, מפרק אותה וסוחב אותה למחסן. אם הוא מתעורר ומגלה שאין לו דלת, הוא הולך למחסן, לוקח דלת, מתקין אותה בחדר שלו וחוזר לישון. מה המספר המקסימלי של דלתות שיכולות להיות במחסן בסוף הלילה? קריין 01:41 במהלך חודש פברואר מתקיים השלב הראשון של המיונים לנבחרות ישראל במדעים. למדינת ישראל יש נבחרות בוגרות שמתחרות באולימפיאדות הבינלאומיות בכימיה, פיזיקה, מתמטיקה, ביולוגיה ומדעי המחשב. פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות. רן לוי 02:29 שלום וברוכים הבאים לעושים היסטוריה. פרק 373: מבצע גוזל, או המילואימניק שהפיל מיג-25 מהמיטה. רימייק. הפרק שתשמעו מיד הוקלט במקור לפני קרוב לשבע שנים במסגרת מפגש מאזינים שקיימנו בקמפוס של מיקרוסופט בהרצליה. בגלל איכות ההקלטה המקורית, החלטתי לקראת יום העצמאות להקליט מחדש פרק ישן. למה? כי זה פשוט סיפור יותר מדי טוב בשביל להשאיר אותו כמו שהוא. רן לוי 04:13 בנובמבר 1971 המריאו שני מטוס פאנטום של חיל האוויר למשימת יירוט. זו לא הייתה משימה שגרתית. המטוס שאותו ניסו ליירט היה מטוס ריגול שהמריא משדה תעופה מצרי. המטוס המצרי טס בגובה של כמעט שמונים אלף רגל. טייסי הפאנטום שיגרו טילי 'ספארו', אבל המהירות של המטוס המצרי הייתה כה גבוהה שהטילים פשוט לא הצליחו להתמודד איתה. המטוס הזה היה מיג-25, מטוס הקרב המתקדם ביותר בארסנל של ברית המועצות באותה התקופה. רן לוי 14:01 ויקטור בלנקו היה טייס של מיג-25. בספטמבר 1976 הוא המריא לטיסת אימון בסיביריה, ובמקום לחזור לבסיס הוא הפנה את חרטום המטוס מזרחה ודרומה ונחת ביפן. עבור האמריקאים, עריקתו של בלנקו הייתה שקולה לזכייה בלוטו. הם פירקו את המטוס לגורמים ולמדו את כל המערכות שלו, כולל המכ"ם המבוסס על שפופרות ואקום שאפשר לו לשדר בעוצמה גבוהה מאוד. רן לוי 22:26 פיני שפטר נכנס לפרק הזה בדרך בלתי שגרתית. נתן פוזניאק שערך את התחקיר לפרק נתקל בשמו, ואני נזכרתי שעבדתי עם פיני לפני שנים באלביט. פיני הוא מהנדס מבריק עם הבנה נדירה במעגלים אלקטרוניים אנלוגיים. הלכתי לבקר אותו בביתו בחיפה כדי לשמוע את הסיפור ממקור ראשון - איך הוא, כסמל ראשון במילואים, הצליח להביא להפלתו של המיג-25. פיני שפטר 26:18 הגעתי לבית ספר טכני, ובדיוק אז היה מיון למערכת הוק (Hawk). הוק זו מערכת נ"מ. בגלל הידע שלי באלקטרוניקה, הצלחתי להבין מערכות, לנתח סכמות ולפתור תקלות מורכבות. הפכתי להיות האחראי המקצועי על המערכת. בתחילת יוני 1982 פרצה מלחמת לבנון הראשונה וגויסתי למילואים. הסוללה שלי הוקמה על פסגת ג'בל ברוך, במטרה ליירט את המיג-25 הסורי שעשה לנו הרבה צרות. פיני שפטר 34:45 הבעיה הייתה שהמכ"ם של ההוק לא הצליח להינעל על המיג בגלל הגובה והמהירות שלו. מצאתי פתרון: הוספתי נתון של גובה לחיפוש המכ"ם. בניתי קופסה עם טבלה שחישבה סינוס וקוסינוס לפי המרחק של המטוס, כדי לתת למכ"ם את הזווית המדויקת. המערכת עבדה בניסויים, וב-31 באוגוסט 1982, בשעה שבע חמישים ותשע בבוקר, הסוללה הצליחה להינעל על המיג ולשגר טילים שהפילו אותו. רן לוי 48:57 מה חדש ברשת עושים היסטוריה? ב'כשבגרוש היה חור' רועי גרון חוזר לפרשת ויסות מניות הבנקים. ב'בריא ומאושר', פאולה רוזנברג מסבירה למה חשוב לתמוך באחרים ברגעים קשים. וב'עושים משפט', ד"ר מתן גוטמן ואתילא סומפלבי מסבירים מהי חוקה. כל הפרקים זמינים באתר הבית שלנו ובאפליקציות הפודקאסטים. תודה רבה לכם שהייתם איתנו.
        ]]></content:encoded>
    </item>
    
    <item>
        <title>[עושים היסטוריה] 374: ההיסטוריה של המכונית החשמלית</title>
        <link>https://mat-mo.github.io/podtext/episodes/vshym-hystvryh/vshym-hystvryh-374-hhystvryh-shl-hmkvnyt-hkhshmlyt.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-374-hhystvryh-shl-hmkvnyt-hkhshmlyt.html</guid>
        <pubDate>7 ביוני 2022</pubDate>
        <description>Transcript for [עושים היסטוריה] 374: ההיסטוריה של המכונית החשמלית from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 374: ההיסטוריה של המכונית החשמלית. הפרק בחסות לקסוס, יצרנית רכבי היוקרה היפנית. פרטים נוספים בפינת החסות שבסוף הפרק. רשת עושים היסטוריה. רן לוי 00:46 בשנת 1990 נערכה תערוכת רכב גדולה בלוס אנג'לס שבארצות הברית. אחת המכוניות שמשכו את מירב תשומת הלב בתערוכה הייתה מכונית ניסיונית בשם 'אימפקט'. המראה החיצוני של האימפקט היה בלתי שגרתי, מעין הכלאה בין עיצוב מאופק של מכונית משפחתית לקווי המתאר האווירודינמיים של מכונית ספורט. אבל זו לא הייתה הסיבה לעניין הרב שגילו העיתונאים וחובבי הרכב במכונית הניסיונית. הסיבה להתעניינות הייתה העובדה שהאימפקט הייתה מכונית חשמלית. ויותר חשוב - מי שעמדה מאחורי האימפקט הייתה לא אחרת מאשר ג'נרל מוטורס, אז יצרנית הרכב הגדולה ביותר בעולם. רן לוי 01:42 העובדה הזאת עוררה תקוות רבות בקרב המבקרים, שאולי בפעם הראשונה מזה 70 שנה מכוניות חשמליות שקטות וירוקות יחזרו לנסוע בכבישים. מנכ"לה של GM רוג'ר סמית' היה כל כך מרוצה מהתגובות הנלהבות ומהביקורות החיוביות עד שהוא החליט להרים את הכפפה. הוא הצהיר כי בכוונתה של החברה להפוך את האימפקט למכונית החשמלית הראשונה אי פעם שתיוצר באופן סדרתי - דהיינו מכונית 'אמיתית' במירכאות, כזו שאפשר לקנות ולקחת הביתה. ההצהרה השאפתנית הזו הסתבר הייתה תחילתו של אחד הסיפורים המוזרים ביותר בתולדות תעשיית הרכב. סיפור שדרכו נכיר כמה מהאתגרים והקשיים שעומדים בדרכה של מהפכת הרכב החשמלי. רן לוי 02:41 מי שקיבל על עצמו את המשימה להפוך את האימפקט האקספרימנטלית למכונית שמתאימה לייצור סדרתי היה קן בייקר, ראש קבוצת Advanced Vehicle Engineering בחטיבת שברולט פונטיאק של GM. בייקר שנושא הרכב החשמלי היה קרוב לליבו, הקים קבוצת פיתוח חדשה וגייס אליה כמה מאות עובדים מחטיבות אחרות של החברה. אולי אתם שואלים את עצמכם למה לגייס כל כך הרבה עובדים לקבוצת פיתוח אם האימפקט שהוצגה בתערוכה כבר הייתה למעשה מכונית מוכנה וגמורה? אז זהו, שהיא לא הייתה. על הנייר האימפקט הציגה נתונים מרשימים - מהירות מרבית של כ-180 קמ"ש וטווח נסיעה של לא פחות מ-200 קילומטרים בין טעינה לטעינה. מספר מדהים, הרבה מעל כמעט כל המכוניות החשמליות שיוצרו עד אז. רן לוי 04:35 אבל כדי להגיע למספרים האלה, גילו בייקר ואנשיו, החברה שפיתחה את האימפקט (קבלנית משנה שעבדה בשירותה של GM) עיגלה כל מיני פינות שאפשר לעגל רק במכונית ניסיונית, כזו שלא אמורה להגיע לידיהם של לקוחות אמיתיים. למשל כדי להפחית את התנגדות האוויר, מהנדסיה של האימפקט הסירו את מראות הצד של המכונית וכיסו את כל חריצי הדלתות והחלונות במסקנטייפ. רכיבים אלקטרוניים במכונית כשלנו אחרי בסך הכל 20 שעות על הכביש. והכי גרוע, כדי להשיג את טווח הנסיעה המרשים של האימפקט המכונית החשמלית נהגה עד שהסוללות שלה התרוקנו במלואן, ממש עד לאפס. מסיבות שנרחיב עליהן בהמשך, פריקה מלאה שכזו היא הרסנית לסוללות, ומכאן שטווח נסיעה של 200 קילומטרים הוא לא משהו שאפשר לשחזר בעולם האמיתי. רן לוי 05:16 כן, אני יודע, זה נשמע משונה. להחזיר עטרה ליושנה? מתי הייתה למכונית החשמלית עטרה שאפשר להחזיר אותה לאיפה שלא מחזירים עטרות? ובכן, לא רבים יודעים זאת, אבל לתקופה קצרה בראשית המאה ה-20 המכונית החשמלית הייתה המובילה ללא עוררין של עולם הרכב הצעיר. סיפורה של המכונית החשמלית מתחיל ב-1859 כשהפיזיקאי הצרפתי גסטון פלאנטה פיתח סוג חדש של סוללה בשם 'סוללת עופרת חומצה'. זו הייתה הסוללה הנטענת הראשונה. הסוללה החדשה אפשרה לממציא צרפתי אחר, גוסטב טרוב, לפתח ב-1881 את המכונית החשמלית הראשונה ותוך שנים ספורות צצו מכוניות חשמליות נוספות גם באנגליה ובגרמניה. רן לוי 06:23 שתי האלטרנטיבות העיקריות להנעה החשמלית היו מנועי הבעירה הפנימית מבוססי הבנזין, שעשו גם הם את צעדיהם הראשונים באותה התקופה, ומנועי קיטור שהיו ותיקים ומוכרים יותר. המכונית החשמלית הייתה עדיפה על שתי האלטרנטיבות האלה בפער ניכר. ראשית, מנועי הבנזין והקיטור היו רועשים מאוד ופלטו עשן מסריח לעומת המנוע החשמלי השקט והנקי. שנית, מנועי הבנזין והקיטור דרשו קירור מתמיד, ומכיוון שמערכת קירור במעגל סגור (רדיאטור) עדיין לא הומצאה, המשמעות הייתה שבעלי המכוניות האלה נאלצו לעצור כל 20 עד 30 קילומטרים כדי למלא מים לקירור, בעוד שמכונית חשמלית ממוצעת הייתה יכולה לעבור כ-70 קילומטרים בין טעינה לטעינה. רן לוי 08:28 אבל למכוניות החשמליות היה גם חיסרון אחד משמעותי, החיסרון שהוביל בסופו של דבר לנפילתן - תשתית החשמל, או ליתר דיוק היעדרה של תשתית כזו. כפי שסיפרתי לכם בפרק אודות מלחמת הזרמים בין אדיסון, טסלה ווסטינגהאוז, בראשית המאה ה-20 עדיין לא היו תקנים שהגדירו כיצד יש להוליך חשמל מתחנת הכוח אל בתי הצרכנים. מכיוון שכך, התקנה של מערכת טעינה בביתו של הלקוח הייתה יקרה מאוד, וגם לא היה פשוט למצוא מקום להטעין את הרכב שלך בדרכים. בנזין לעומת זאת הוא עניין פשוט בהרבה, קל להובלה וקל לאחסון. עם העלייה בפופולריות של כלי הרכב, החלו עסקים רבים להציע פחי דלק לנהגים, ובשנות ה-20 החלו לצוץ תחנות דלק אמיתיות כפי שאנחנו מכירים אותן היום. רן לוי 09:47 ב-1908 בא לעולם הפורד מודל T, המכונית שהשיקה את עידן הרכב המודרני. המודל T הייתה מצוידת במנוע בנזין והפופולריות האדירה שלה סימנה שינוי מגמה ברור לרעת המכוניות החשמליות. מכת המוות של ההנעה החשמלית הגיעה ארבע שנים לאחר מכן ב-1912 עם המצאת הסטרטר החשמלי. עד אז, התנעה של מנועי בנזין נעשתה באמצעות מנואלה, שלא רק שדרשה מאמץ פיזי, גם הייתה לה נטייה לשבור אצבעות לאנשים לא זהירים. הסטרטר החשמלי הפך את ההתנעה לעניין פשוט וקל, ויחד עם התפוצה ההולכת ומתרחבת של תחנות דלק, המכוניות החשמליות הלכו ונדחקו החוצה מהשוק. רן לוי 10:58 קנת' בייקר ואנשיו ידעו שנפלה לידם הזדמנות נדירה. הזדמנות לנצל את העוצמה התעשייתית והמשאבים הכבירים של חברת הרכב הגדולה ביותר בעולם כדי לחולל מהפכה בעולם הרכב, ואולי גם לתרום תרומה מכרעת למאבק בשינוי האקלים שהמודעות אליו החלה הולכת וגוברת בראשית שנות ה-90. עם המוטיבציה הזו ורוח גבית מההנהלה הבכירה, החל פיתוחה של המכונית החשמלית החדשה שקיבלה את השם 'ג'נרל מוטורס EV1', קיצור של Electric Vehicle. שני אתגרים עקרוניים ניצבו בפני הצוות - טכנולוגי ושיווקי. האתגר הטכנולוגי התמקד ברובו בצריכת האנרגיה של המכונית. לאימפקט היו לא פחות מ-27 סוללות עופרת חומצה, אבל תכולת האנרגיה הכוללת של כל 27 הסוללות האלה גם יחד הייתה שוות ערך לשני ליטרים של בנזין. רן לוי 12:03 כדי לאפשר למכונית החדשה טווח נסיעה סביר, על המהנדסים היה לתכנן מחדש כמעט כל מערכת ומערכת ברכב, ממערכת ההיגוי והבלימה ועד מערכת מיזוג האוויר. העיצוב החיצוני של ה-EV1 היה כל כך אווירודינמי עד שהיו מי שהשוו אותה למטוס F16, והגוף עצמו היה עשוי מאלומיניום קל משקל בשילוב חלקי פלסטיק. כל אלה העניקו למכונית טווח נסיעה של כ-110 קילומטרים בנסיעה בתוך העיר, וקצת יותר מזה בנסיעה בכביש מהיר. בדור השני של ה-EV1 שיצא ב-1999, הוחלפו סוללות העופרת חומצה בסוללות ניקל מתכת הידריד, שתכולת האנרגיה שלהן הייתה קצת יותר טובה, ואפשרו להכפיל את טווח הנסיעה לכ-200 קילומטרים. רן לוי 13:35 כך תיאר דאבלס את הפגישה הראשונה שלו עם קנת' בייקר מנהל התוכנית. ציטוט: "הריאיון היה קצר. קן שאל אותי אם אני מעוניין להצטרף לתוכנית. 'ולעשות מה?' שאלתי אותו. הוא השיב 'ליצור דרישה בקרב הציבור למכוניות חשמליות בכל רחבי העולם'. שאלתי אותו אם יש לו הנחיות כלשהן עבורי. קן בייקר דחף לעברי דף נייר לבן וריק ואמר: 'אתה זה שצריך לפתור את הבעיה הזו'. זה היה סוף הריאיון." סוף ציטוט. בהשוואה למכוניות רגילות מונעות בנזין, ה-EV1 לא הייתה מכונית טובה. כדי להפחית במשקל היו בה רק שני מושבים כך שהיא לא התאימה למשפחות. תא המטען היה קטן יחסית ואפילו הצמיג הרזרבי סולק כדי להפחית עוד כמה קילוגרמים. למעשה, ה-EV1 נבחרה על ידי המגזין 'טיים' ב-2008 לאחת מ-50 המכוניות הגרועות ביותר בכל הזמנים. רן לוי 15:10 סיבה ראשונה היא שכדי לפצות על חסרונותיה של ה-EV1, המהנדסים שלה ציידו אותה במגוון רחב של טכנולוגיות מתקדמות ביחס לשאר המכוניות באותם הימים. למשל התנעה בלחיצת כפתור במקום באמצעות מפתח, מערכת בקרת נהיגה מתקדמת, זכוכיות מיוחדות ששומרות על הרכב קריר גם בימים שטופי שמש, חיישני לחץ אוויר בצמיגים וכולי וכולי. סיבה נוספת היא היתרונות הטבעיים של רכב חשמלי על פני רכב מונע בדלק. אותם יתרונות שגם מי שנוהג בימינו בפעם הראשונה במכונית חשמלית לא יכול שלא להתרשם מהם. הנה דברים שכתב אדם שערך נסיעת מבחן על ה-EV1. ציטוט: "הדבר הראשון שאתה שם לב אליו במכונית הזו הוא מה שחסר בה. כמעט ואין רעש, רק המהום קל וקליקים שקטים כשלוחצים על דוושת הבלם. שנית, אין אגזוז. אין אדים שנפלטים מאחור כמו גל שרודף אחרי סירת מנוע. ואז כשאתה מתיישב מול ההגה, אין עיכוב בין לחיצה על הדוושה ועד ההאצה. והו בוי, איזו האצה יש למכונית הזו. אתה מרגיש כאילו משגרים אותך ברקטה, ואז אתה חווה את ההתלהבות הילדותית הזו שיש מי שמכנים אותה 'החיוך של המכונית החשמלית'." סוף ציטוט. רן לוי 18:18 אבל ב-1996 כשהחלה GM למסור את ה-EV1 ללקוחות הפרטיים שהזמינו אותה, החל להתגנב חשש כבד לליבם של חלק מאוהדי המכונית החדשה, שאולי חברת הרכב הגדולה לא באמת רוצה שה-EV1 תצליח. שאולי GM מעוניינת בכך שה-EV1 תיכשל. הסימן הראשון לכך שמשהו בהתנהלות של GM לגבי ה-EV1 אינו כשורה היה העובדה ש-GM לא מכרה את המכונית החדשה ללקוחות אלא החכירה להם אותה, או בעברית - נתנה להם אותה בליסינג. העלות החודשית של תוכנית הליסינג לא הייתה גבוהה במיוחד, משהו בין 350 ל-650 דולר. אבל מכיוון שמדובר בליסינג, המשמעות היא שהמכונית לא שייכת ללקוחות. זאת אומרת הבעלות על הרכב נשארת אצל GM, שיכולה לדרוש מהם להחזיר את הרכב בתום תקופת הליסינג. ולמה שיצרנית רכב תרצה לעשות דבר שכזה? רן לוי 19:30 הסימן השני והמאיים אפילו יותר היה המאבק שניהלה GM לצד יצרניות רכב אחרות בתקנות חדשות שחוקקה ממשלת מדינת קליפורניה. התקנות הללו נולדו כתוצאה מלחץ ציבורי מסיבי על נבחרי הציבור לפתור את מה שנחשבה לאחת הבעיות החמורות ביותר במדינה - זיהום האוויר. ערים צפופות ועתירות כלי רכב כדוגמת לוס אנג'לס סבלו מערפיח (סמוג) כבד מאוד שפגע באיכות החיים של התושבים וגרם למחלות. ב-1990 קבעה ועדה מיוחדת בשם CARB, ראשי תיבות באנגלית של 'ועדת משאבי האוויר של קליפורניה', כי על שבע יצרניות הרכב הגדולות במדינה להקצות 2% מכלל המכירות השנתיות שלהן לרכבים שאינם פולטים גזים מזהמים, כדוגמת רכבים חשמליים. אם לא תעמודנה היצרניות בדרישה הזו, ייאסר עליהן למכור כלי רכב בקליפורניה. רן לוי 20:34 GM ושאר יצרניות הרכב העריכו שהן לא תצלחנה לעמוד בדרישה הזו. למרות ההתלהבות הראשונית כלפי ה-EV1, יצרניות הרכב לא האמינו שיהיה מספיק דרישה לרכבים חשמליים בקרב הציבור הרחב. האנשים הרגילים, אלה שלא יכולים להרשות לעצמם להחזיק רכב שני אך ורק עבור נסיעות קצרות. על כן יצרניות הרכב החלו להפעיל לחץ מסיבי על ועדת ה-CARB כדי שתבטל את ההחלטה שלה. הלחץ מצד יצרניות הרכב אמנם גרם לוועדה להגמיש מעט את דרישותיה ולהאריך את הדדליין שנתנה לחברות, אבל לא לבטל את הדרישות האלה. בתגובה GM הגישה תביעה משפטית כנגד הוועדה בטענה שהדרישות שהציבה לא הגיוניות ומטילות עומס לא פרופורציונלי על יצרניות הרכב. רן לוי 21:32 נוצר אם כן מצב אבסורדי שבו זרוע אחת של GM בונה מכונית חשמלית ומשווקת אותה כפתרון תחבורתי לגיטימי, בעוד שזרוע אחרת של החברה טוענת בתוקף שמכוניות חשמליות עדיין לא בשלות מספיק כדי להיות פתרון תחבורתי לגיטימי. בקרב חובבי ה-EV1 החל להתגנב חשש שאולי החברה מתכננת לחבל במכוון בסיכויי ההצלחה של ה-EV1 כדי להוכיח שהדרישות של ועדת ה-CARB לא הגיוניות ולא ישימות במציאות. רן לוי 22:11 בעליהן של ה-EV1, כ-800 איש בערך, החליטו להתאגד ולנסות לשכנע את GM שלא להרוג את המכונית החדשה. במילותיו של אחד הנהגים, ציטוט: "התחושה בקרב הקבוצה שלנו הייתה שאנחנו יכולים להכריח אותם. אנחנו הולכים להכריח את החברה הגדולה ביותר בעולם החופשי לעשות משהו שהיא לא רוצה לעשות, אם רק נצליח לבנות קייס מספיק גדול למכונית החשמלית וליצור מספיק נראות לפרויקט." סוף ציטוט. ונהגי ה-EV1 לא הסתפקו בהצהרות בלבד. למשל 58 מהם שלחו ל-GM מיוזמתם צ'קים בסכום כולל של למעלה מ-20 אלף דולר כמקדמה למקרה ש-GM תחליט לאפשר לנהגים לרכוש את המכוניות שלהם בתום תקופת הליסינג. GM עם זאת החזירה להם את הצ'קים מבלי שפדתה אותם. רן לוי 23:09 לקוח אחר, כוריאוגרף במקצועו, השקיע עוד 20 אלף דולר מכיסו כדי להפיק ארבע פרסומות רדיו עצמאיות ל-EV1, מכיוון שהוא חשב ש-GM לא משווקת את המכונית החשמלית כמו שצריך. והלקוחות החשדנים לא טעו. בינואר 2000 הודיעה GM כי היא מפסיקה לייצר את ה-EV1 ושלוש שנים לאחר מכן ב-2003 כשהחלו חוזי הליסינג מול הלקוחות לפקוע, החלה אוספת את המכוניות החשמליות מבתי הלקוחות. רן לוי 23:45 נהגי ה-EV1 הציפו את GM במכתבים ושיחות טלפון, מתחננים שהחברה תרשה להם לרכוש את המכונית החשמלית ולהשאיר אותה אצלם. "ה-EV1 היא יותר מסתם מכונית", כתב אחד מהם לנשיא החברה, "היא הדרך לגאולה לאומית". אבל ללא הועיל. אחת אחת הגיעו המשאיות אל בתי הלקוחות ואספו את המכוניות שלהם. לפחות שני לקוחות נעצרו על ידי המשטרה כשניסו למנוע בכוח מעובדיה של GM להעמיס את המכוניות. לקוחות מפורסמים יותר קיבלו טיפול קצת יותר מלטף. למשל הבמאי פרנסיס פורד קופולה שזכור מסרטים כגון 'הסנדק' ו'אפוקליפסה עכשיו'. ב-GM ידעו שקופולה הוא חובב מכוניות מושבע, וכדי להקל עליו את המכה שלחו את אחד המנהלים הבכירים של התוכנית כדי לאסוף ממנו את ה-EV1 שלו באופן אישי. רן לוי 24:51 קופולה הזמין את המנהל המדובר לארוחת ערב באחוזתו. ציטוט: "לפני ארוחת הערב הוא אמר לי 'בוא נעשה סיבוב עם המכונית'. יצאנו שנינו לנסיעה ברחבי נאפה ואלי. הוא היה כל כך נלהב לגבי המכונית וכל הזמן הוא הצביע על כל מיני דברים בה. הוא אמר לי 'בפעם הבאה שאתם עושים מכונית חשמלית כזו, תעשו את הדבר הזה אחרת ותעשו את הדבר ההוא גדול יותר, תשנו שם ותשנו פה'. הוא היה מאוד ידידותי ומאוד אופטימי." סוף ציטוט. כשחזרו לאחוזתו של קופולה התיישבו לשולחן, ובזמן שהם אכלו ארוחת ערב ושתו יין, העמיסו עובדיה של GM בשקט בשקט את ה-EV1 של קופולה על משאית ולקחו אותה. מבצע קופולה הוכתר בהצלחה. או ליתר דיוק, זה מה שחשבו ב-GM. רן לוי 25:44 שנים לאחר מכן ב-2017 ביקר הקומיקאי וחובב המכוניות ג'יי לנו באחוזתו של קופולה והבמאי הוותיק הציג בפניו בגאווה גלויה את ה-EV1 שלו. מסתבר שבדרך כלשהי הצליח קופולה בכל זאת לקבל את המכונית שלו בחזרה, או שאולי הייתה לו עוד מכונית שהצליח להסתיר מעיניהם הבוחנות של המנהל שהגיע לאסוף אותה. שאר הנהגים שהיו קצת פחות מפורסמים מקופולה החליטו לנקוט בתעלול שיווקי משל עצמם וב-2003 הם ארגנו הלוויה במירכאות ל-EV1 שלהם. עיתונאים וערוצי טלוויזיה רבים הוזמנו לסקר את מסע ההלוויה שבו השתתפו 24 מכוניות EV1 עטופות בבדים שחורים. נגן חמת חלילים הוביל את המסע השקט אל בית הקברות של הוליווד, וכשהגיעה השיירה ליעדה נשאו הנהגים הספדים הומוריסטיים למכונית שכל כך אהבו. רן לוי 26:47 אחד מהם, רבי בשם בריאן מאייר, אמר בנאומו, ציטוט: "היום אנחנו חווים תחושת אובדן קשה בעודנו מנתקים את הפלאג של ה-EV1. קשה לדעת מה לומר ברגעים שכאלה. במלוא הכנות חיפשתי בחוברת ההדרכה לרבנים ולא מצאתי שום דבר לגבי איך קוברים מכונית." רן לוי 27:19 וכך למרות כל המחאות והתחנונים, הגיע לסיומו הניסוי יוצא הדופן של ה-EV1. כיום אפשר למצוא מספר עותקים שלה במוזיאונים ברחבי ארצות הברית ואצל קומץ לקוחות תחמנים כדוגמת פרנסיס פורד קופולה שהצליחו להערים על GM ולשמור את המכונית שלהם לעצמם. ב-2006 יצא לאור סרט דוקומנטרי בשם 'מי הרג את המכונית החשמלית' שפרס את סיפורה של ה-EV1 ואת הנסיבות שהובילו לנפילתה. הסרט שבו מתארחים כמה וכמה כוכבים הוליוודיים שזכו לנהוג על ה-EV1 כגון טום הנקס ומל גיבסון, מקדם את הרעיון שלפיו GM הרגה את ה-EV1 כדי לשמר את מודל ההכנסה הקיים שלה ממכירת חלקי חילוף, שהרי מכוניות חשמליות לא צריכות הרבה טיפולים ותיקונים, וגם כדי לפייס את חברות הנפט הגדולות שהמכונית החשמלית החדשה איימה על ההכנסות שלהן ממכירת בנזין. רן לוי 28:23 וכמובן כפי שהזכרתי קודם, ש-GM הקריבה את ה-EV1 כדי להוכיח לוועדת ה-CARB שהדרישות שלה מיצרניות הרכב להקדיש כמה אחוזים מסך כל הרכבים שהן מייצרות להנעה חשמלית הן דרישות בלתי הגיוניות. הטענה הזו נשמעת כמו תיאוריית קונספירציה קלאסית, וכמו כל תיאוריית קונספירציה שמכבדת את עצמה יש מידה מסוימת של אמת בטענות האלה. ג'ון דאבלס, מנהל השיווק של ה-EV1, תיאר את ההתנהלות של GM בנוגע למכונית החשמלית כמקרה של סכיזופרניה ארגונית. רן לוי 29:04 ציטוט: "אני זוכר שישבתי ליד אחד הלוביסטים שלנו והוא אמר לי 'דאבלס, אתה האויב הכי גדול שלי. התפקיד שלי זה לשכנע את הקונגרס והממשלה שאסור ליישם את התקנות של ועדת CARB, ואתה מוכיח לכולם שאני טועה. אתה צריך להפסיק עם זה'. שאלתי אותו 'אתה זה שחותם על הצ'ק של המשכורת שלי? לא, נכון? הקבוצה שלנו מדווחת ישירות ליושב הראש של הדירקטוריון ועד שלא יגידו לי אחרת, זה מה שנמשיך לעשות'." סוף ציטוט. גם האופן שבו החליטה GM להיפטר מהמכוניות שאספה מהלקוחות היה מחשיד ובלתי שגרתי. GM לא הסתפקה בלאחסן את המכוניות האלה באיזה מחסן נידח, אלא שלחה אותן למגרש גרוטאות שם נגרסו המכוניות החשמליות לאלפי פיסות מתכת קטנטנות. עבור הלקוחות החשדנים זו הייתה הוכחה לכך ש-GM לא רק רצתה לבטל את התוכנית, אלא גם ביקשה לוודא שמכוניות חשמליות לעולם לא יעלו עוד על הכביש. רן לוי 30:12 אבל כמו כמעט כל תיאוריית קונספירציה, האמת מאחורי הסיפור של ה-EV1 הרבה יותר פשוטה ובנאלית - כסף. תוכנית הפיתוח של ה-EV1 הייתה תוכנית יקרה מאוד עבור GM, בעיקר בגלל שהמכונית החשמלית הייתה כל כך שונה מכל שאר הרכבים של החברה. ל-GM היו מאה שנות ניסיון בתכנון וייצור מכוניות, אבל ה-EV1 הייתה מכונית שונה מאוד מכל מה שהחברה עשתה בעבר, כך שכל הניסיון העשיר הזה היה חסר תועלת ואי אפשר היה אפילו להשתמש בחלקים או טכנולוגיות שכבר פותחו עבור דגמים אחרים. רן לוי 30:55 אל עלויות הפיתוח הגבוהות צריך להוסיף את החשש המוצדק מאוד יש לומר, שהציבור פשוט לא ירצה לרכוש מכונית שהיא מצד אחד יקרה יחסית, ומצד שני יש בה רק שני מושבים, טווח נסיעה שהוא פחות מחצי מטווח הנסיעה של מכונית מבוססת מנוע בנזין, ואין איך להטעין אותה פרט למטען מיוחד בביתו של הלקוח. אמנם ההתלהבות מצידם של לקוחות הליסינג הייתה מרשימה, אבל ב-GM חששו שההתלהבות הזו לא מייצגת את כלל הציבור אלא רק קבוצה קטנה של אידיאליסטים חובבי איכות הסביבה, שבמקרה גם יש להם כיסים עמוקים מספיק כדי להשתעשע במירכאות בצעצוע בצורת מכונית חשמלית. אחד ממנהליה של GM אמר בעדות לפני ועדת ה-CARB כי החברה השקיעה קרוב למיליארד דולר בתכנון וייצור ה-EV1, אבל הביקוש בפועל למכונית היה נמוך פי 20 מכפי שקיוותה. רן לוי 32:01 ציטוט: "השוק למכוניות חשמליות לא התממש. לא בגלל חוסר רצון מצידנו, אלא מכיוון שהלקוחות לא היו מוכנים להקריב את הנוחות של מכוניות מונעות בבנזין." סוף ציטוט. גם ג'ון דאבלס איש השיווק של ה-EV1 דוחה את הטענות לגבי קונספירציה. ציטוט: "כשאנשים שואלים אותי לגבי קונספירציה אני אומר להם שלא הייתה שום קונספירציה להרוג את המכונית בגלל שלא היינו חכמים מספיק כדי לחשוב על קונספירציה כזו. חשבתי על זה הרבה ואני חושב שה-EV1 מתה בעיקר בגלל חוסר הבנה בתוך החברה לגבי הערך שהיא מביאה, יותר מאשר כוחות חיצוניים. לא עשינו עבודה טובה בלחנך אנשים בתוך החברה לגבי היתרונות של ה-EV1 כפי שעשינו לאנשים מחוץ לחברה. לקחנו את זה כמובן מאליו שאנשים בתוך GM מבינים את הערך של התוכנית הזו. בדיעבד זו הייתה טעות רצינית, הטעות הכי גדולה שלנו אני חושב." סוף ציטוט. רן לוי 33:06 לדבריו של דאבלס, האנשים שהכי התקשו להבין את החשיבות של ה-EV1 ל-GM היו אנשי הכספים של החברה. ציטוט: "מה שהרבה אנשי כספים לא מבינים זה מאיפה מגיעים הרווחים. אני יודע שזו הצהרה משונה, אבל אנשי כספים משקיעים את עיקר זמנם בלהבין איך אפשר לקצץ בעלויות ופחות בלהבין איך להביא עוד הכנסות. תראה לי חברה אחת שהצליחה לקצץ את דרכה אל ההצלחה. אני ועמיתיי הדגשנו כמה חשוב של-GM תהיה תדמית חיובית בקרב הדור הצעיר, אנשים שנוטים לא לרכוש מוצרים של החברה. נשיא חברה שאל: 'האם הרבה מהצעירים האלה מבוגרים מספיק כדי לרכוש מכוניות? ואם לא, מה אכפת לנו מה הם חושבים?'. השאלה הזו היא דוגמה מושלמת לכמה קשה היה לחנך את אנשי הכספים לגבי חשיבותה של התוכנית. קח מישהו שהוא בן 14 היום. אתה יודע כמה מכוניות הוא עומד לקנות במרוצת חייו? משהו כמו 20 מכוניות, אולי יותר. אתה רוצה שהאדם הזה יחשוב על המוצר שלנו. אל תרגיז אותו." סוף ציטוט. רן לוי 34:24 בראשית שנות ה-90 GM נקלעה למשבר כלכלי חמור. מנכ"ל החברה הוחלף ומשקלם של אנשי הכספים בתהליכי קבלת ההחלטות עלה בצורה משמעותית. ב-1992 הונפה חרב הקיצוצים ורוב המהנדסים בקבוצה של קנת' בייקר פוטרו. אמנם תוכנית הפיתוח עצמה שרדה את הטלטלה וה-EV1 עלתה על הכביש בסופו של דבר, אבל ה-EV1 מעולם לא הייתה לוקרטיבית ל-GM כמו מכוניות מדגמים אחרים, כמו ה'האמר' המפלצתי וזולל הדלק שהיה פופולרי מאוד בשנות ה-90 כשמחיר הנפט היה נמוך במיוחד. רן לוי 35:08 ומה לגבי סירובה של GM לאפשר ללקוחות שלה לרכוש את ה-EV1 בתום תקופת הליסינג? האשמה במקרה הזה היא הרגולציה הממשלתית, שקובעת שיצרנית רכב חייבת לספק שירות וחלקי חילוף לכל כלי הרכב מתוצרתה במשך 15 שנה לפחות. בניתן שב-GM חששו שה-EV1 תהיה כישלון מסחרי, אפשר להבין מדוע הם לא רצו לקחת על עצמם את המחויבות ארוכת השנים הזו. רן לוי 35:43 אבל למרות ההיגיון הכלכלי שבהחלטה להרוג את ה-EV1, זה לא היה מספיק כדי להציל את GM. שילוב של תחרות עזה מול יצרניות רכב מהמזרח הרחוק, יחד עם התחייבויות כלכליות כבדות עבור הפנסיות וביטוחי הבריאות של העובדים הובילו לכך שב-2005 רשמה החברה הפסד עצום של כ-8 מיליארד דולר וב-2008 בשיא משבר הסאבפריים העולמי הפסידה GM לא פחות ממיליארד דולר בכל חודש, ונאלצה למכור או לסגור את פסי הייצור של כמה וכמה מותגים מפורסמים שלה כדוגמת פונטיאק, סאב והאמר. ב-2009 הכריזה GM על פשיטת רגל וחולצה בעור שיניה על ידי הממשל הפדרלי של ארצות הברית. רן לוי 36:39 אם נעשה לרגע זום אאוט על השתלשלות האירועים שתיארתי לכם עד כה, קל לראות שכל צרותיה של ה-EV1 נבעו ממקור אחד ויחיד - הסוללות שלה. תכולת האנרגיה הנמוכה של סוללות העופרת חומצה ובהמשך סוללות ניקל מתכת הידריד הם הסיבה לטווח הנסיעה הנמוך של המכונית, מה שהכריח את המהנדסים לעשות את המכונית קלה ואווירודינמית ככל האפשר, מה שהפך את התכנון שלה למורכב ומאתגר כל כך, ואת המכונית עצמה ליקרה מאוד ביחס לערך התחבורתי שסיפקה לרוכשים הפוטנציאליים, מה שבסופו של דבר הכשיל את הפרויקט כולו. אילו רק הייתה תכולת האנרגיה של הסוללות גבוהה יותר, רבות מהבעיות של ה-EV1 היו נעלמות כלא היו. רן לוי 37:35 האירוניה הגדולה ביותר של כל הסיפור הזה היא שבזמן התרחשותה של כל הסאגה הזו - המריבות עם הלקוחות, הוויכוחים הפנימיים בתוך החברה, הפיטורים וההאשמות - הטכנולוגיה שהייתה עשויה למנוע את הצרות האלה הייתה ממש ממש מתחת לאף של GM. רן לוי 38:07 סטנלי ויטינגהאם הוא כימאי אנגלי שבשנות ה-60 עבד באוניברסיטת סטנפורד האמריקאית על מחקרים בתחום האלקטרוכימיה של חומרים מוצקים, ובתחילת שנות ה-70 הוא עבר לעבוד באקסון, ענקית האנרגיה הבינלאומית. הימים היו ימי משבר הנפט הגלובלי. בעקבות מלחמת יום הכיפורים ותמיכתן של מדינות המערב בישראל, יצרניות הנפט המזרח תיכוניות הכריזו כי הן יפסיקו את ייצוא הנפט אל המערב. מחירי הדלק זינקו לשחקים וחברות רבות החלו מתעניינות בפתרונות אנרגיה חלופיים. אקסון בפרט החלה לבחון ברצינות את הרעיון של מכוניות חשמליות כתחליף למנועי בנזין, ועל ויטינגהאם ועמיתיו הוטלה המשימה לתכנן את הדור הבא של הסוללות שישמשו במכוניות האלה. רן לוי 39:01 הסוללות הנפוצות ביותר בעולם הרכב באותה התקופה היו אותן הסוללות שבחרו מהנדסיה של GM עבור ה-EV1 - סוללות עופרת חומצה, שהן אותן הסוללות שמשמשות כמצברים במכוניות מונעות בבנזין. אבל לכולם היה ברור שסוג זה של סוללות לא יכול להתאים למשימה. אמנם סוללות עופרת חומצה היו סוללות נטענות, דרישת בסיס עבור סוללות לרכב חשמלי, אבל כאמור הן יכלו לאגור רק כמות נמוכה יחסית של אנרגיה. וזו הייתה רק חלק מהבעיה, מכיוון שאפילו אם טענת סוללת עופרת חומצה עד הסוף, עד שהסוללה מלאה לחלוטין, אפשר היה לנצל רק חצי בערך מהאנרגיה האצורה בה. מדוע? רן לוי 39:52 ובכן, המבנה העקרוני של סוללת עופרת חומצה הוא פשוט למדי. דמיינו לעצמכם אקווריום, רק שבמקום מים יש באקווריום נוזל שמכונה 'אלקטרוליט'. האלקטרוליט של סוללת עופרת חומצה הוא - תראו מופתעים - חומצה גופרתית. מה שאומר שבאקווריום הזה אין דגים, ואם היו בו דגים הם כבר מזמן הפכו לחריימה. בתוך האלקטרוליט טובלים שני מקלות ארוכים - אלקטרודות. אלקטרודה אחת עשויה מעופרת ואותה אנחנו מכנים 'אנודה'. השנייה עשויה מתרכובת של עופרת וחמצן (או תחמוצת עופרת) ואותה אנחנו מכנים 'קתודה'. רן לוי 40:31 כאלקטרודת העופרת פוגשת את החומצה נוצרת תגובה כימית שאחד התוצרים שלה הם אלקטרונים חופשיים, אלקטרונים שהם למעשה החשמל שהסוללה מספקת למנוע ולשאר מערכות הרכב. אבל לתגובה בין העופרת והאלקטרודות יש תוצר לוואי נוסף בדמות תרכובת חדשה בשם 'עופרת גופרתית'. התרכובת הגבישית הזו מצטברת על האלקטרודות כמו אלמוגים על סלע תת-ימי. כל עוד יש רק שכבה דקה יחסית של עופרת גופרתית על האלקטרודות, אז אין בעיה. החומצה יכולה לעבור דרך הפתחים והחרירים בגביש כך שהתגובה הכימית בינה ובין האלקטרודות ממשיכה ללא הפרעה והסוללה ממשיכה לייצר חשמל. כשנטען את הסוללה (זאת אומרת נחבר אותה למקור מתח חיצוני) העופרת הגופרתית תתפרק, השכבה הגבישית תיעלם והסוללה תחזור למצבה המקורי. רן לוי 41:30 אבל אם נמשיך לפרוק את הסוללה לאורך זמן, השכבה הגבישית שמצטברת על האלקטרודות תלך ותתעבה, עד שהיא עשויה למנוע מהחומצה לגעת באלקטרודות. ובמקרים מסוימים אפילו לגרום ללחץ פנימי כל כך חזק בתוך הסוללה עד שהיא עלולה להתבקע. זו הסיבה שאנחנו לא נרצה לתת לסוללת עופרת חומצה להתרוקן עד הסוף. סטנלי ויטינגהאם ביקש למצוא דרך לאפשר לסוללה לאגור הרבה יותר אנרגיה מחד, וגם לפרוק את האנרגיה הזו מהסוללה מבלי להרוס אותה. רן לוי 42:07 ההחלטה הראשונה של ויטינגהאם הייתה להחליף את העופרת שבאנודה בליתיום. כמו עופרת, גם ליתיום היא מתכת, אבל מתכת קלה בהרבה. למעשה ליתיום היא המתכת הקלה ביותר מכל המתכות. וזה אומר שאפשר לדחוף הרבה יותר ליתיום לתוך סוללה והיא עדיין תהיה הרבה יותר קלה מסוללת עופרת חומצה. וחשוב יותר לענייננו, ליתיום נוטה לשחרר את האלקטרונים שלו בקלות רבה, ומכאן שהוא מסוגל לספק אנרגיה חשמלית רבה יותר. זאת אומרת קיבולת האנרגיה של הסוללה עולה במידה משמעותית. רן לוי 42:47 ההחלטה השנייה של ויטינגהאם הייתה למצוא פתרון שיאפשר לו להימנע איכשהו מתגובה כימית שיוצרת שכבה של חומר מבודד על האלקטרודות, כמו זו שמתרחשת בתוך סוללת עופרת חומצה. למזלו במסגרת עבודתו בסטנפורד, ויטינגהאם נחשף לסוג חדש ושונה של תגובה כימית בשם 'אינטרקלציה'. מהי אינטרקלציה? ובכן דמיינו לעצמכם שאתם עומדים מול מקרר ויש לכם ביד מגנטים. אתם רוצים להיפטר מהמגנטים האלה. ומה הדרך הקלה ביותר לעשות זאת? פשוט. מצמידים את המגנטים לדלת של המקרר והם 'נדבקים' אליה במירכאות. זו אנלוגיה לתגובה כימית כמו זו שגורמת להיווצרותה של שכבת העופרת הגופרתית. רן לוי 43:36 הבעיה היא שלא קל להפריד אחר כך את המגנטים מדלת המקרר, או באנלוגיה שלנו לפרק את התרכובת בחזרה לשני היונים המקוריים שלה. אז מה עושים? ובכן אפשרות אחרת היא לפתוח את דלת המקרר ולשים את המגנטים על המדפים שבתוכו. מכיוון שהמגנטים לא נצמדים למדפי הפלסטיק, אפשר להוציא אותם אחר כך מהמקרר בלי שום בעיה. וזה הרעיון העקרוני שמאחורי אינטרקלציה. ויטינגהאם החליף את הקתודה של הסוללה מתחמוצת עופרת לחומר בשם 'טיטניום דיסולפיד'. לטיטניום דיסולפיד יש מבנה של שכבות. אפשר לדמיין את השכבות האלה כמו מדפים במקרר. ובין השכבות האלה אפשר 'לאחסן' במירכאות אטומים גם מבלי ליצור תרכובת חדשה. זאת אומרת האטומים פשוט יושבים שם והם לא זזים, בלי להיצמד לשום דבר ומבלי ליצור שכבה מבודדת שתפריע לאלקטרודה לבוא במגע עם הנוזל שבסוללה. רן לוי 44:42 התוצאה הייתה סוללה מסוג חדש לגמרי, שקיבלה את השם 'סוללת ליתיום-יון', Lithium-Ion. בואו נסקור את אופן הפעולה של הסוללה הזו ונבין מדוע היא עדיפה על פני סוללת עופרת חומצה. אנחנו חוזרים אל האקווריום המלא באלקטרוליט ושתי אלקטרודות שקועות בתוכו - אנודה שעשויה מליתיום וקתודה מטיטניום דיסולפיד. נחבר את הסוללה החדשה למכשיר כלשהו, למשל מנורה. הליתיום באנודה מוותר בקלות על האלקטרונים שלו, שעכשיו דוהרים אל עבר המנורה. הם משאירים מאחוריהם את האטומים של הליתיום שמכיוון שחסרים בהם אלקטרונים, הם הפכו ליונים, אטומים בעלי מטען חשמלי חיובי במקרה הזה. רן לוי 45:33 יוני הליתיום החיוביים צפים להם בתוך האלקטרוליט הנוזלי, בעוד שהאלקטרונים עוברים דרך המנורה וגורמים לה להאיר. ומשם, מכיוון שחשמל תמיד זורם במעגל סגור, חוזרים אל הסוללה אבל הפעם אל האלקטרודה השנייה - הקתודה. לאלקטרונים יש מטען חשמלי שלילי וכשהם מצטברים על הקתודה, הם מושכים אליהם את היונים החיוביים של הליתיום. אבל כשיוני הליתיום מגיעים אל הקתודה הם לא נצמדים אליה כמו מגנט לדלת של מקרר, אלא חודרים לתוך הקתודה ומתמקמים ברווחים שבין שכבות אטומי הטיטניום. התהליך הזה ממשיך כל עוד יש מספיק ליתיום באנודה של הסוללה ומספיק רווחים פנויים בקתודה כדי לקבל את היונים. רן לוי 46:24 ומה יקרה כשנטען את סוללת הליתיום-יון? נחבר את הסוללה למקור מתח חיצוני, את הקתודה להדק החיובי של המתח ואת האנודה להדק השלילי. הקתודה שהפכה לפתע לחיובית תגרש במירכאות את יוני הליתיום שמאוחסנים בתוכה, מכיוון שמטענים חיוביים דוחים זה את זה. בצד השני של הסוללה מקור המתח החיצוני יזריק המון אלקטרונים שליליים לתוך האנודה והאלקטרונים השליליים האלה ימשכו אליהם את יוני הליתיום החיוביים שצפים בנוזל, עד שכל היונים החיוביים ישובו בחזרה אל האנודה והסוללה חוזרת למצבה המקורי הטעון. במילים אחרות, הטעינה והפריקה של הסוללות מבוססת על תנועה של יוני ליתיום הלוך ושוב בין האלקטרודות. כשהסוללה מספקת חשמל היונים נעים אל הקתודה, וכשהיא נטענת בחשמל היונים חוזרים אל האנודה. התנועה המחזורית הזו מצד לצד, קדימה ואחורה, היא הסיבה שסוללות ליתיום-יון מכונות לעיתים 'סוללות כיסא נדנדה'. רן לוי 47:35 הסוללה החדשה של סטנלי ויטינגהאם הייתה בבירור פריצת דרך. תכולת האנרגיה שלה הייתה גבוהה עד פי שלושה מזו של סוללות עופרת חומצה, ובזכות האינטרקלציה אפשר גם היה לנצל את האנרגיה הזו בצורה טובה מבלי לחשוש מפריקת יתר שתהרוס את הסוללה. ב-1977 הציג ויטינגהאם את הסוללה החדשה שלו בתערוכת טכנולוגיה והדגים כיצד היא מסוגלת לספק חשמל לפנס של אופנוע במשך שבוע שלם ללא הפסקה. רן לוי 48:13 אבל אליה וקוץ בה. הסוללה החדשה של ויטינגהאם הייתה גם מסוכנת מאוד. הטיטניום דיסולפיד שמבנה השכבות שלו אפשר את תופעת האינטרקלציה, הוא חומר יקר, קשה לייצור ואם הוא נחשף לאוויר הפתוח הוא עלול לפלוט גזים רעילים. הליתיום שבאלקטרודה השנייה היה אפילו עוד יותר בעייתי. הקלות שבה הליתיום נוטה לאבד אלקטרונים פירושה שהוא גם מגיב בפרעות עד כדי התפוצצות ממש כשהוא בא במגע עם חומרים מסוימים, כמו מים למשל. ובנוסף העובדה שסוללות ליתיום-יון מכילות יותר אנרגיה באותו נפח פחות או יותר, גורמת לכך שכשטוענים את הסוללה הזו היא עשויה להתחמם באופן קיצוני. רן לוי 49:03 ההתחממות הזו יכולה לגרום למעין מפולת שלגים במירכאות שבה יותר ויותר יוני ליתיום נפלטים לתוך הנוזל וגורמים לסוללה להתחמם אפילו עוד יותר, עד שבסוף הסוללה מתלקחת ואפילו מתפוצצת. ויטינגהאם לא הצליח לגבור על בעיות הבטיחות האלה ולכן הוחלט באקסון לא לייצר סוללות ליתיום-יון נטענות, אלא רק סוללות לשימוש חד-פעמי שהיו מעט בטוחות יותר. אבל גם זה לא ממש עזר. בתחילת שנות ה-80 החליטה הנהלת אקסון לבחון מחדש את הכדאיות הכלכלית של ההשקעה בפיתוח טכנולוגיית סוללה חדשה. מכיוון שבשלב הזה משבר הנפט כבר חלף מזמן ומחירי הנפט חזרו להיות שפויים, הם הגיעו למסקנה שאין טעם להמשיך ולהשקיע כסף בפיתוח סוללה חדשה. רן לוי 50:11 זו עשויה הייתה להיות מכת המוות לסוללות הליתיום-יון החדשות אילמלא פרופסור ג'ון גודינף. גודינף נולד ב-1922 והחל את הקריירה המדעית שלו כפיזיקאי. הוא עבד בחברת וסטינגהאוז ואז ב-MIT שם נחשף גם לכימיה, ובמרוצת השנים צבר ידע רב גם בתחום הזה. בשנות ה-70 פנתה אל גודינף אוניברסיטת אוקספורד הבריטית והציעה לו להצטרף לשורותיה כפרופסור לכימיה. גודינף מספר שהוא הופתע מההצעה הזו מכיוון שכלל לא ראה את עצמו ככימאי אלא כפיזיקאי, אבל בסופו של דבר הוא קיבל את ההצעה ועבר לאנגליה. הייתה זו המומחיות הייחודית של גודינף כפיזיקאי שהוא גם כימאי - או כימאי שהוא גם פיזיקאי - שאיפשרה לו לקחת את סוללת הליתיום-יון של סטנלי ויטינגהאם צעד אחד קדימה. רן לוי 51:02 הוא החליף את הטיטניום דיסולפיד שבקתודה בתרכובת של ליתיום וקובלט שהייתה זולה וקלה יותר לייצור. ההחלפה הזו הכפילה את תכולת האנרגיה של הסוללה מכיוון שכעת גם הליתיום שבקתודה תרם את היונים החיוניים לפעולתה, בנוסף ליונים שתרם הליתיום שבאנודה. עבודתו של ג'ון גודינף תרמה רבות לפיתוחה של סוללת הליתיום-יון אבל עדיין לא פתרה לחלוטין את הבעיות הבטיחותיות שלה, בעיקר בגלל האנודה שעדיין הייתה עשויה כולה מליתיום מתכתי שהיה מסוכן ונוטה להתפוצץ. את התרומה השלישית והמכרעת לפיתוחה של הסוללה החדשה עשה דוקטור אקירה יושינו היפני, שב-1983 נתקל במאמר מדעי שבו תיאר גודינף את עבודתו על הסוללה החדשה. רן לוי 51:58 יושינו הרים את הכפפה והמשיך את העבודה מהמקום שבו עצר גודינף. הוא החליף את האלקטרוליט שבתוך הסוללה לנוזל מסוג אחר, ובכך שיפר עוד יותר את יכולתה של הסוללה לאגור אנרגיה. בנוסף הוא הצליח להחליף את הליתיום המסוכן שבאנודה בחומר מבוסס פחמן, חומר שניחן גם כן במבנה מרובה שכבות ולכן מסוגל לאחסן את יוני הליתיום באמצעות אינטרקלציה. ההחלפה הזו סייעה להפחית במידה ניכרת את הסכנה של התפוצצות הסוללה. ולבסוף השינוי השלישי והאחרון שהוסיף יושינו לסוללת הליתיום-יון תרם גם כן לבטיחות של הסוללה. כאמור התחממות לא מבוקרת של הסוללה בזמן טעינה עלולה לגרום למפולת שלגים שבה יותר ויותר יוני ליתיום נפלטים מהקתודה ועוברים אל האנודה. רן לוי 52:55 אקירה הציב בתוך הסוללה ממברנה דקיקה שהפרידה בין שתי האלקטרודות. במצב רגיל יוני הליתיום עוברים דרך החורים שבממברנה בלי שום בעיה, אבל אם הסוללה מתחממת מאוד אז הממברנה נמסה, החורים שלה נסתמים ואז היונים לא מסוגלים לעבור דרכה, מה שבולם באופן מיידי את מפולת השלגים, מפסיק את ההתחממות ומונע מהסוללה להתלקח. כדי להוכיח עד כמה בטיחותיות הסוללות החדשות יושינו לקח כמה סוללות כאלו למגרש חניה מתחת למשרד שלו והפיל להן כדורי ברזל כבדים. הסוללות לא התפוצצו. רן לוי 53:41 החברה הראשונה שהסכימה להמר על הסוללות החדשות הייתה סוני, שהוציאה לשוק סוללות ליתיום-יון נטענות לשימוש מסחרי. השינויים שהכניס אקירה יושינו לסוללה הוכיחו את עצמם והסוללות של סוני היו אמינות ובטוחות. חברות נוספות החלו לבחון אותן ברצינות, ואחת החברות האלה הייתה מוטורולה שבראשית שנות ה-90 הייתה חלוצה עולמית בתחום הטלפונים הסלולריים. ה'דיינה-טאק', הטלפון הנייד הראשון של מוטורולה ולמעשה הטלפון הסלולרי הראשון בעולם, שקל כמעט קילוגרם שלם והסוללה שלו החזיקה בקושי 30 דקות. ב-1996 הוציאה מוטורולה את ה'סטאר-טאק', הנייד הראשון עם סוללת ליתיום-יון. הסטאר-טאק שקל רק 88 גרם, אבל הסוללה שלו החזיקה יותר מפי שניים מזו של הדיינה-טאק. רן לוי 54:39 ביצועים כמו אלה הם שהביאו לכך שלכל אורך שנות ה-90 ושנות ה-2000 הלכו סוללות הליתיום-יון ותפסו תאוצה בעולם הטכנולוגיה, ובכל מקום אליו הגיעו הן חוללו מהפכה דרמטית. הסוללות רבות העוצמה סללו את הדרך לשורה ארוכה של מוצרים ופיתוחים שהיום אנחנו לוקחים כמעט כמובנים מאליהם. מטלפונים חכמים דקיקים וקלים, דרך מחשבים ניידים ואוזניות אלחוטיות זעירות שיכולות להחזיק מעמד שעות בלי חיבור לחשמל, וכלו בקורקינטים ובאופניים חשמליים שהולכים ומשנים את האופן שבו אנחנו מתניידים בתוך ערים גדולות. זו לא תהיה הגזמה לומר שחלק ניכר מהטכנולוגיה המתקדמת שאנחנו משתמשים בה היום לא הייתה אפשרית אילמלא עבודתם של ויטינגהאם, גודינף ויושינו, והשלושה אכן זכו להכרה על תרומתם זו ב-2019 בדמות פרס נובל לכימיה שחלקו ביניהם. ג'ון גודינף היה אז בן 97, הזוכה המבוגר ביותר בפרס נובל אי פעם. רן לוי 55:53 אבל תעשיית הרכב ידועה בשמרנות שלה, וקל להבין מדוע חברות שמהססות להוסיף אפילו שקע USB למכוניות שלהן לא ששו לשלב בהן סוללות בעלות מוניטין בעייתי כל כך. כש-GM החליטה להחליף את סוללות העופרת חומצה של הדור הראשון של ה-EV1 בסוללות חדשות, היא העדיפה סוללות ניקל מתכת הידריד, למרות שהביצועים שלהן היו נחותים במידה משמעותית ביחס לסוללות ליתיום-יון. רן לוי 56:30 ואז ב-2008 הופיעה על הבמה שחקנית חדשה, חברה קטנה ואלמונית בשם טסלה, שפיתחה מכונית חשמלית ראשונה - ה'טסלה רודסטר' שהייתה מבוססת על סוללות ליתיום-יון. 6,831 סוללות כאלו ליתר דיוק, שהעניקו לרודסטר טווח חסר תקדים של למעלה מ-390 קילומטרים על טעינה אחת. ההצלחה של טסלה גרמה למנהליה של GM להבין איזו טעות הם עשו עם ה-EV1. ה-EV1 העניקה ל-GM יתרון של יותר מעשור לעומת כל מתחרותיה בתחום הרכב החשמלי, והייתה עשויה להזניק את החברה לגבהים חדשים. אבל GM בחרה בשמרנות על פני חדשנות. ה-EV1 סיימה את חייה בתור ערימת פתיטי מתכת גרוסים, וטסלה הקטנה עקפה אותה והפכה להיות יצרנית הרכב בעלת השווי הגדול ביותר בעולם. רן לוי 57:35 ב-2009 הודה ריק וואגונר, המנכ"ל היוצא של GM, שביטולה של ה-EV1 היה הטעות הגדולה ביותר שלו כמנהל. בכיר אחר ב-GM, סגן יושב ראש הדירקטוריון, אמר ב-2009 בריאיון למגזין 'הניו יורקר', ציטוט: "כל הגאונים שלנו ב-GM כל הזמן אמרו שטכנולוגיית ליתיום-יון נמצאת 10 שנים בעתיד. ופתאום בום - טסלה מופיעה. אז אמרתי למהנדסים שלנו 'איך יכול להיות שסטארט-אפ קטן מקליפורניה שמי שמנהלים אותו לא מבינים שום דבר בעסקי המכוניות מצליחים לעשות את זה ואנחנו לא?'." סוף ציטוט. הצלחתה של טסלה העירה לחיים את השוק המנומנם של המכוניות החשמליות. מיצובישי וניסאן מיהרו לפתח מכוניות חשמליות משלהן, בישראל שי אגסי הימר על כל הקופה עם 'בטר פלייס', ואפילו GM עצמה יצאה עם רכב חשמלי משלה ב-2013, השברולט ספארק EV. כיום אנחנו יכולים לראות בכבישים יותר מכוניות חשמליות מאי פעם, ובכל שנה הולך מספרן וגדל. רן לוי 58:56 לאן מועדות פניה של המכונית החשמלית? קשה לדעת, אבל אין ספק שעתידה של המכונית החשמלית תלוי במידה רבה בהתפתחויות הטכנולוגיות בתחום הסוללות. וכאן עושה רושם שיש לנו עוד המון מקום להתקדם. על פי הערכות סוללות ליתיום-יון מודרניות מנצלות בסך הכל רק שליש מקיבולת האנרגיה התיאורטית שלהן, ובכל שנה קיבולת האנרגיה שלהן משתפרת בכ-5% נוספים. ועם זאת לא קל לפתח טכנולוגיית סוללה חדשה. כימיה היא תחום מורכב ומאתגר, ולא בכדי נדרשו למעלה מ-20 שנה ועבודה משותפת של כמה וכמה מדענים בכל רחבי העולם כדי להתגבר על כל החסרונות של סוללות הליתיום-יון. בטיחות, קיבולת, חיי מדף, מספר מחזורי טעינה - כל סוללה היא בהכרח פשרה בין כמה וכמה דרישות מורכבות שלעיתים סותרות זו את זו. למשל היכולת לאגור כמות גדולה של אנרגיה בסוללה באה לעיתים על חשבון המהירות שבה יכולה הסוללה לספק את האנרגיה הזו לצרכן, וטעינה מהירה עשויה לבוא על חשבון אורך החיים של הסוללה. יש לא מעט אנשים חכמים שעובדים על הבעיות האלה, אבל בינתיים תעשיית הרכב לא עוצרת. בואו נעבור עכשיו לפינת החסות של לקסוס שבה נכיר כמה מטכנולוגיות ההנעה האלטרנטיביות שצמחו לצד ההנעה החשמלית, כגון הנעה היברידית ומערכות פלאג-אין, וכיצד הן משנות את עולם הרכב מהקצה אל הקצה. רן לוי 60:49 דרור גורלניק: "הנקודה הראשונה שאנחנו רואים שינוי זה בעצם ב-1992 הייתה ועידת קיוטו, שיצא משם פרוטוקול קיוטו, שבעצם כל המדינות המתקדמות בעולם התכנסו לוועידה ראשונה על הסביבה, וקיבלו החלטה עקרונית שצריך להוריד את פליטות ה-CO2 שפוגעות באקלים." רן לוי 61:15 הקול ששמעתם שייך לדרור גורלניק. במרוצת 34 שנות קריירה החזיק דרור במגוון תפקידים בשוק הרכב, ביניהם 10 שנים כמנהל השיווק והמכירות של טויוטה, ובשבע השנים האחרונות כמנכ"ל לקסוס ישראל. למרות החשיבות הברורה של ההחלטות שהתקבלו בוועידת קיוטו מספר דרור, לא כולם לקחו את ההחלטות האלה ברצינות. דרור גורלניק 61:39 חלק גדול מהמדינות יצאו, ואנחנו רואים שאחר כך היו עוד ועידות, ואגב עד היום בחלק מהוועידות האלה הן נכשלות, המדינות יוצאות, אומרות כן כן ולא כולם רוצים לעשות מסיבות כאלה ואחרות, כל אחד מהאינטרס שלו. כי יש מחיר וגם יש מדינות למשל כמו רוסיה שמתפרנסת מדלק, אז ממה היא תתפרנס? רן לוי 62:09 רק חברה אחת החליטה לקחת את החלטות ועידת קיוטו ברצינות הראויה - טויוטה היפנית. דרור גורלניק 62:21 זה מעניין, היפנים בנושא של אנחנו רואים יותר קיימות ואיכות הסביבה הם יותר רגישים לעניין הזה, גם בתרבות שלהם. החיבור לטבע הוא הרבה יותר עמוק שם מאשר אנחנו רואים במקומות אחרים, בטח בעולם המערבי. רן לוי 62:39 מהנדסיה של טויוטה בחנו את האפשרות לתכנן רכב חשמלי, אבל כפי שלמדנו מהסיפור של ה-EV1, בראשית שנות ה-90 הטכנולוגיות של הרכב החשמלי היו בוסריות מאוד. על כן החליטו בטויוטה ללכת על כיוון אחר - הנעה היברידית. בעולם הביולוגיה היבריד הוא צאצא של שני בעלי חיים או צמחים ממינים שונים, ובהתאם הנעה היברידית ברכב היא שילוב של מנוע חשמלי ומנוע בנזין כדי ליהנות מהיתרונות היחסיים של כל אחת משני סוגי ההנעות. דרור גורלניק 63:17 אחד, הרכב ההיברידי הוא Standalone. הוא לא צריך תשתיות מסביב. הוא נוסע עם עצמו, לא צריך מתקני הטענה למשל. ממש לא. זה מערכת סגורה וזה ההיגיון שלה כי בעצם, איך עובדת המערכת ההיברידית? בעצם כשהרכב נע ונוסע נוצרת אנרגיה קינטית של תנועה. ובדרך כלל האנרגיה הזאת, אנחנו רואים אותה כשבולמים את האוטו, נוצר חום אדיר על הבלמים. החום הזה בכל רכב רגיל הולך לאוויר העולם וזהו, והאנרגיה הולכת לשם, הופכת לחום. ברכב היברידי המכונית ממירה אותה לאנרגיה חשמלית ואוגרת אותה בסוללה שיש לרכב. היא יעילות מלאה, אין פה בזבוז אנרגיה. כל האנרגיה שנוצרת מהתנועה של האוטו מומרת לאנרגיה חשמלית והאנרגיה החשמלית הזאת מפעילה מיד את המנוע החשמלי שבמערכת, ובעצם הם עובדים במשולב ועל זה זה נקרא הייבריד. רן לוי 64:17 יצרניות רכב אחרות שבחנו את ההנעה ההיברידית מספר דרור, הבינו את היתרונות הטמונים בה אבל לא היו מוכנות לקחת על עצמן את הסיכון שבפיתוח טכנולוגיה חדשה שכזו. דרור גורלניק 64:30 זה דרש השקעות מאוד מאוד גדולות ונקיטת סיכונים. אתה יודע, כשאתה בוחר טכנולוגיה אתה בעצם לוקח סיכון, אתה שם הרבה הרבה כסף והרבה הרבה אינג'ינירינג בשביל לבנות כזה רכב. תהליך מאוד מורכב ואמרו 'בוא כל זמן שאפשר ללכת אולי לכיוונים אחרים, בוא ננסה'. טויוטה התמידה בעניין והשקיעה הרבה כסף והימרה על זה בגדול, זה השקעות של מיליארדים. רן לוי 65:00 ההימור של טויוטה השתלם. בזמן שג'נרל מוטורס דשדשה עם ה-EV1 שלה ושאר יצרניות הרכב עמדו על הקווים, טויוטה יצאה ב-1997 עם ה'פריוס' ההיברידית שהפכה ללהיט ונמכרה בכ-17 מיליון עותקים בכל רחבי העולם. ב-20 השנים שחלפו מאז טויוטה צברה ניסיון משמעותי, ניסיון שאיפשר לה לשכלל ולשפר את מערכות ההנעה ההיברידיות שלה. דרור גורלניק 65:29 היום כבר המערכות ההיברידיות דור 4 מגיעות למעל ל-50% מהזמן שעובד רק על חשמל. וככל שהמערכת הזאת יותר יעילה, אז אתה מקבל טווח יותר גדול ורמת זיהום ה-CO2 יורדת משמעותית. והיותר מעניין שהמערכת הזאת מאוד מאוד אמינה. זאת אומרת היא רצה כבר בחברה, אתה רואה מיליוני מכוניות, ומכוניות שכבר הגיעו שהן נמכרו ביד שנייה פעם שנייה ופעם שלישית והאוטו ממשיך לנסוע בלי במינימום בעיות. להיפך אנחנו ראינו לאורך זמן שזה אחת המכוניות הכי אמינות שיש. זאת אומרת ברגע שהיא היברידית יש לה אמינות יותר גבוהה מכל רכב אחר. רן לוי 66:10 ב-2009 ערכה טויוטה את הניסוי הראשון שלה בטכנולוגיית הנעה חדשנית נוספת - פלאג-אין. הפלאג-אין מבוססת על ההנעה ההיברידית המוכרת בתוספת של סוללה קטנה יחסית שמעניקה לרכב טווח נסיעה של כ-50 קילומטרים. דרור גורלניק 66:29 הם בנו את זה על טווח של 50 ק"מ טווח נסיעה, שהוא לכאורה לא גדול. זאת אומרת אתה לא יכול לנסוע רק על זה אבל מכיוון שברגע שהסוללה הזאת נגמר בה החשמל אתה עובר למערכת ההיברידית. זאת אומרת אם אתה נוסע לסופר, לבית קולנוע, משהו כזה באזור, אתה בנסיעה חשמלית נטו. זה בדיוק מה שהם רצו לבדוק. הם רצו לראות על התנהגות יומיומית איך אנשים מתנהלים עם האוטו כשהרעיון הוא בדיוק מה שאתה אומר שחלק גדול מהאנשים הנסיעה היומיומית שלהם הלוך חזור והביתה וכל מה שהם עושים זה 50-60 ק"מ. זאת אומרת שביום-יום הם יכולים לנסוע רק על חשמל. ואז אם פתאום אתה אומר 'בואו ניסע בשבת לחרמון', אז אנחנו נוסעים, לא צריך לדאוג בדרך להטענה. המערכת ההיברידית עושה את העבודה ואם צריך לתדלק אתה יכול לתדלק בכל מקום. רן לוי 67:25 עד כה דיברנו בעיקר על טויוטה, אבל מה הקשר בין טויוטה ולקסוס? דרור גורלניק 67:31 תראה המותג לקסוס נולד בתוך טויוטה וכבר בשנת 1983 נשיא טויוטה דאז איג'י טויוטה, הוא החליט שהם ייצרו את מכונית היוקרה הטובה ביותר בעולם. ולשם כך הם גייסו את כל הכוח ההנדסי בקונצרן והם עשו משהו שהם עשו הרבה הרבה שנים לפני כשהם התחילו בטויוטה זה רוורס אינג'ינירינג. אספו מלא מלא מכוניות יוקרה והפטנט זה לפרק ולהרכיב, לפרק ולהרכיב. פירקו אותם והרכיבו אותם, פירקו והרכיבו מתוך למידה איך זה בנוי, מה טוב מה לא טוב ובסופו של דבר הם תכננו רכב, ואז בעצם ב-1989 שש שנים אחרי בעצם משיקים את לקסוס ואיפה הם משיקים את זה? בארצות הברית. ובלב השוק הזה שהוא נחשב השוק הכי תחרותי והכי חזק הם משיקים את לקסוס עם דגם שנקרא LS400 ודי מדהימים את המתחרים כי האיכות שלו הייתה מדהימה. רן לוי 68:40 כמותג שנולד מתוך טויוטה, לקסוס נהנתה מהרגע הראשון משני יתרונות חשובים. הראשון הוא הניסיון שצברה טויוטה כחלוצה עולמית בהנעה היברידית. דרור גורלניק 68:53 לכן אנחנו בלקסוס כבר ב-2005 יצא הרכב ההיברידי הראשון. שאם אנחנו מדברים על שאר המתחרים בפרימיום, אתה רואה שזה קרה באזור של 2018-2019. זאת אומרת יש פער גדול מאוד בזמנים. רן לוי 69:12 היתרון השני הוא קצת פחות מובן מאליו ואפשר לכנות אותו יתרון תרבותי. דרור גורלניק 69:18 והם הלכו לתוך התרבות היפנית שהיא עתיקת יומין והכניסו שם מרכיבים מרכזיים. אחד זה השאיפה לשלמות. מי שמבקר ביפן רואה את זה בכל מקום. אתה נכנס לחנות לא משנה מה אתה קונה, אתה רואה איך זה מסודר. שיא השלמות. יש התייחסות מאוד מאוד גדולה לכבוד למקצוע שלי. זאת אומרת זה שאני עושה משהו טוב אני מכבד את עצמי אבל אני מכבד אותך, אני לא אגיש לך משהו שהוא פחות ממושלם בהסתכלות שלי. זה משהו מאוד מאוד טבוע בתרבות. אז זה נדבך אחד שמכניסים פנימה מתחת לכותרת 'The Pursuit of Perfection'. דרור גורלניק 70:09 והדבר השני שלקסוס עושה וזה מדי-1 וזה רמת השירות שהיא נותנת ללקוח. כל מי שמבקר ביפן רואה שהם לא משרתים אותך הם מארחים אותך. אתה נכנס למסעדה מארחים אותך, אין שירות אין מילה כזאת שירות. אתה נכנס לחנות מארחים אותך, בכל מקום מארחים אותך. המותג עצמו הוא הושק ב-2006 כמו בישראל, ואנחנו פה בהשקה בארץ מתחילת ההשקה הכנסנו מהלכים כמו למשל ב-3 שנים ראשונות אתה לא צריך לבוא אלינו, אם אתה רוצה אנחנו נבוא אליך ניקח את האוטו, כל מה שצריך נעשה. אתה בא אלינו אנחנו מארחים אותך. יש אצלנו תבוא אלינו למרכזי השירות ואולמות התצוגה, מארחים אותך מעל לבי ואת. יש לקוחות שמתעקשים לבוא כי זה נעים. ולכן אנחנו עושים אירועים ללקוחות, הרצאות, לפעמים אירועי נסיעה, לפעמים טיולים, הופעות, כל מיני דברים כאלה. אצלנו למשל באולמות תצוגה תמצא ספריות עם ספרים ואנחנו אומרים 'אם אתה רוצה תקרא, אם אתה אוהב את הספר קח אותו'. רן לוי 71:27 כמנכ"ל של לקסוס דרור אחראי על יישום העקרונות החשובים האלה של איכות ושירות, אבל כמי שגם אמון על עתידה של החברה הוא משתדל לצפות הרחק קדימה ולנסות לחזות את כיוון השוק מוקדם ככל האפשר. וכשהוא מביט קדימה הוא רואה לא פחות מאשר מהפכה של ממש - הנעה באמצעות מימן, או בשמה המוכר יותר - תאי דלק. דרור גורלניק 71:53 למימן יש כמה יתרונות. אחד אתה ממלא אותו כמו דלק. זאת אומרת מבחינת קיבולת האנרגיה והעבודה איתו זה כמו דלק. התדלוק הוא קל ונכנס למכל דלק שהוא פחות כבד, לא צריך סוללה. המימן נכנס לתאי דלק ובראקציה הוא מוציא חשמל, ובעצם מפעיל, נקרא לזה חשמל נוזלי. זה בא מנוזל והוא מפיק חשמל ואז הרכב נע על חשמל, מצד שני אין את הסוללה. רן לוי 72:22 במילים אחרות תאי דלק מבוססי מימן מאפשרים ייצור של חשמל בזמן אמת ללא צורך בסוללה כבדה ויקרה. יש להם יתרון משמעותי נוסף - הם אינם מזהמים, שכן תוצרי הלוואי של תאי הדלק הם מים. כן, מים רגילים לגמרי. כל אלה הם יתרונות חשובים ומהותיים, אבל המאפיין המהפכני והדרמטי ביותר מספר דרור הוא בכלל בתחום הגיאופוליטי. דרור גורלניק 72:49 יש עוד דבר מעניין - מימן אתה יכול לייצר בעצם בכל מקום בעולם. זאת אומרת הנושא של מה שאנחנו רואים עכשיו במלחמה באוקראינה, פתאום התלות של מי שולט בנפט, מי שולט בגז... אז אתה טכנית יכול לייצר לעצמך מימן. נכון שאתה תוכל לעשות את זה באיזה אנרגיה שאתה רוצה, אתה רוצה באנרגיות חלופיות, אתה רוצה באנרגיה סולארית, אבל טכנית אתה יכול לייצר את זה בכל מקום. ואז גם ה-'Well to Wheel' הוא יותר קצר. זאת אומרת השינוע זה לא שאתה צריך להתחיל להסיע מיכליות בכל העולם. זאת אומרת שזו מהפכה כלל עולמית עם השלכות מאוד דרמטיות. רן לוי 73:29 אחד הגורמים שמגבילים את תפוצתם של תאי הדלק כיום הוא בעיית הבטיחות. מימן הוא חומר נפיץ מאוד וניצוץ אחד בזמן הלא נכון עלול לגרום לאסון כבד. גם כאן דרור מביט אל העתיד באופטימיות. דרור גורלניק 73:44 נזכיר לך שגם הדלק בעבר היה חומר נפיץ. אנחנו היום כמעט ולא רואים את זה כי התעשייה למדה להתמודד עם זה - איך מאחסנים אותו, וגם המכלי דלק הם יותר בטיחותיים. אבל פעם מכוניות, אתה יודע גם היו רואים את זה בסרטים, מקבל מכה ואוטומטית עולה באש. היום אתה רואה את זה פחות כי המכל דלק מוגן יותר. יש בפנים דברים שמונעים את זה. אז גם חלק מהעבודה זה להגיע למצב שהעסק יהיה יותר בטיחותי. אני חושב שרואים את השיפור הזה אבל יש עוד דרך לעשות. אבל התהליך כולו הוא הרכבת יצאה מהרציף, בוא נגיד ככה. רן לוי 74:26 אם כן כיצד ייראה שוק הרכב העתידי? האם ניסע במכוניות חשמליות, היברידיות, פלאג-אין או בכלל במכוניות המבוססות על תאי מימן? קשה לדעת, אבל ברור למדי שמנועי הבנזין סיימו את תפקידם ההיסטורי בעולם הרכב. העתיד נמצא בחשמל, ואם אתם לקוחות של לקסוס - הבחירה תהיה בידיכם. דרור גורלניק 74:52 אנחנו כבר לפני שנה ורבע השקנו רכב חשמלי ואנחנו תוך שנה נשיק עוד רכב חשמלי, כך שאתה תוכל לבחור בין היבריד, פלאג-אין היבריד וחשמל - הכל בהתאם לצרכים שלך, לתקציב שאתה רוצה לשים וגם ליכולות. לפעמים היום לא כל הבתים אפשר לשים שם עמדת טעינה. אז כל אחד יבחר והטווחים שהוא רוצה יוכל לבחור. וזה עוד פעם הרעיון שאני נערך לצרכים שלך. אני לא בא וקובע לך 'אתה תקנה חשמל, אתה תקנה זה בגלל שאני החלטתי שזה טוב'. אני שם מבחר ותבחר אתה מה שמתאים לך. רן לוי 75:31 ולא משנה באיזו אפשרות תבחרו, די בטוח שלא תהיו היחידים. דרור גורלניק 75:39 אנחנו רואים בסך הכל שהשוק הישראלי מגיב יפה מאוד היום להנעות חלופיות. אנחנו רואים שבשנה שעברה כמעט 20% מהמכוניות שנמכרו בשוק היו היברידיות. המון. ויש לנו גם פלאג-אין 7% וחשמל קרוב ל-6-7%. זאת אומרת יש תגובה מאוד יפה בגלל העידוד של המדינה וההבנה שזה חשוב. רן לוי 76:24 זהו עד כאן. תודה שהאזנתם. עושים היסטוריה הם דור שפיר, יותם לחמי, שלי נוי והדס סטרוקר בעריכה ובהפקה. מיכל ארבל-טובסקי מנהלת את סיפור משפחתי. אפי בריק במכירות. אביב שם-טוב מנהל ההפקה. דני תימור המנהל העסקי. ואני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 375: האם כולנו ביסקסואלים?</title>
        <link>https://mat-mo.github.io/podtext/episodes/vshym-hystvryh/vshym-hystvryh-375-hm-kvlnv-bysqsvlym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-375-hm-kvlnv-bysqsvlym.html</guid>
        <pubDate>14 ביוני 2022</pubDate>
        <description>Transcript for [עושים היסטוריה] 375: האם כולנו ביסקסואלים? from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. רן לוי 01:15 כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 375: האם כולנו ביסקסואלים? הפעם אני רוצה להביא בפניכם פרק מתוך פודקאסט חדש יחסית ברשת שלנו, עושים פסיכולוגיה. את ד"ר מעיין בוימן משיטה אתם אולי כבר מכירים. היא אחת מהפסיכולוגיות שמלוות את 'חתונה ממבט ראשון', וכשהיא לא מככבת על המסך הקטן היא מרצה במגוון קורסי פסיכולוגיה במוסדות אקדמיים שונים וחוקרת בתחומי זוגיות ופסיכולוגיה חיובית. פגשתי את מעיין לראשונה כשהגיעה להתארח ב'יחסנו לאן', תוכניתם של פאולה וליאון רוזנברג. הראיון היה מרתק, אבל כמו תמיד אתם יודעים, הדברים המעניינים באמת קורים מחוץ לאולפן. בשיחה על כוס קפה סיפרתי למעיין על הבקשות הרבות לאורך השנים ממאזיני הרשת שלנו שנפתח פודקאסט בנושאי פסיכולוגיה וחקר המוח, ולשמחתי מעיין קפצה על ההזדמנות הזאת. התוצאה היא עושים פסיכולוגיה, פודקאסט שבו צוללת מעיין לתוך נבכי המוח האנושי על כל התכונות המופלאות והמוזרויות המשונות שלו. בין הפרקים שכבר עלו לאוויר בחודשים האחרונים: פרק על חלומות הדרך אל הלא מודע, האם אנחנו יכולים לסמוך על הזיכרון שלנו, סמים פסיכדליים, הפסיכולוגיה של כתות ועוד ועוד. החודש אנחנו מציינים את חודש הגאווה, ולכן הפרק שבחרתי להשמיע לכם מתוך פרקי עושים פסיכולוגיה הוא פרק שמספר על האופן שבו תפסו הפסיכולוגים את ההומוסקסואליות לאורך ההיסטוריה. סיפור שמדגים באופן יוצא מן הכלל עד כמה דק הקו בין הנורמלי והלא נורמלי ועד כמה התפיסה שלנו של מהי מחלה ומהו מוח תקין תלויה בתרבות שבתוכה אנחנו גדלים. את עושים פסיכולוגיה תוכלו למצוא באתר הבית שלנו, באפליקציית עושים היסטוריה באנדרואיד או בכל אפליקציות הפודקאסטים באשר הן. חפשו 'עושים פסיכולוגיה'. האזנה נעימה. ד"ר מעיין בוימן משיטה 05:14 היי לכם. דמיינו לעצמכם שיום אחד, ברגע אחד, היו מחלימים בו זמנית מיליוני אנשים ממחלת נפש. ללא טיפולים פסיכולוגיים ארוכים, ללא תרופות פסיכיאטריות, ולמעשה ללא טיפול בכלל. כך, באיבחה אחת מיליונים היו הופכים בריאים פתאום. ועכשיו תנו לי לספר לכם שזה בדיוק מה שקרה ביום אחד באמצע דצמבר בשנת 1973. יום אחד שהוא תוצר מאמציהם של אנשים רבים במשך שנים רבות, תוצאה של מאבקים, נחישות ואומץ. יום אחד שמסמל פרוגרסיביות אחרי שנים רגרסיביות. יום אחד ששינה את חייהם האישיים של מיליונים ושינה גם את פני החברה כולה. עוד נחזור ליום הזה, אבל בואו ונחזור קודם כמה עשרות שנים אחורה אל שנת 1869. השנה בה עיתונאי אוסטרי בשם קארל מריה קרטבני טבע מונח חדש, הומוסקסואליות. אומרים ששפה יוצרת מציאות ובמקרה הזה יצירת המונח והמונח המשלים הטרוסקסואליות שינתה את אופן ההסתכלות על הנטייה המינית והולידה את הדיכוטומיה שאפיינה את ההסתכלות על הנטייה המינית עד לאחרונה. אם עד אז יחסי מין בני מינך גם אם היו אסורים העידו על העדפה או על תשוקה, לא על רכיב קבוע בזהות, הגיעה הטרמינולוגיה החדשה והובילה להגדרת אדם לפי סוג יחסי המין שהוא מקיים. לא הרבה זמן אחרי קביעת המונח, בשנת 1886, פרסם הברון, הפסיכיאטר והסקסולוג האוסטרו-הונגרי ריכרד פון קראפט-אבינג ספר בשם 'פסיכופתיה מינית', ובו מחקר מקיף על מיניות האדם. את הספר כיוון לרופאים ושופטים, וכדי למנוע ממנו להגיע לקוראים חובבנים כתב חלקים ממנו בלטינית והשתמש במונח מדעי עבור שם הספר. זה לא עזר לו והספר תורגם לשפות רבות והפך לפופולרי גם אצל קוראים פחות מקצועיים בשל הנושאים העסיסיים שנדונו בו. בכל אופן, הספר הזה היה אחד הספרים הראשונים שדנו במיניות האדם. נטבעו בו מונחים שמשמשים אותנו עד היום כמו סדיזם ומזוכיזם, ונוצרה בו גם הבחנה בין מיניות נורמלית לבין מיניות אבנורמלית. ההבחנה פשוטה מאוד: מיניות נורמלית היא מיניות שמשמשת לרבייה, וציטוט: 'כל ביטוי שאינו תואם את מטרת הטבע חייב להיחשב כסוטה'. או במילים אחרות, כל פעילות מינית שלא יכולה להוביל להיווצרות תינוק היא סוטה. על כן לפי משנתו של קראפט-אבינג יחסים חד מיניים הם סוטים. לעבודתו של קראפט-אבינג הייתה השפעה עצומה על הקהילה המדעית והמשפטית שנמשכה שנים ארוכות והתבטאה בין השאר בכך שכמעט כל הפסיכיאטרים עד שנות ה-70 של המאה ה-20 האמינו שהומוסקסואליות היא מחלת נפש. זה היה כל כך ברור מאליו עבורם שאפילו הפסיכיאטרים ההומוסקסואלים שהיו בארון האמינו בזה. וכשהרוב המוחלט של הפסיכיאטרים מאמינים שמשהו הוא מחלה, הרי זה רק עניין של זמן עד שהעניין יוסדר גם בכתבים. הזמן הגיע בשנת 1968. אז במהדורה השנייה של התנ"ך של הפסיכיאטרים, הלא הוא ה-DSM, המדריך לאבחון וסטטיסטיקה של הפרעות נפשיות, הוגדרה אבחנה מספר 302, אבחנה המורכבת מ-81 מילים המגדירה את הנטייה ההומוסקסואלית כאחת מהפרעות הנפשיות, ובכך הפכה באופן רשמי את כל האנשים בעלי נטייה מינית הומוסקסואלית לחולים. איתי נמצא היום ד"ר רועי יעקובסון, פסיכולוג קליני ומומחה בסוגיות של מיניות וזהות מגדרית כדי לדבר על הפסיכולוגיה של הנטייה המינית ההומוסקסואלית ועל התמורות שעברה הקהילה הפסיכולוגית והפסיכיאטרית ביחסה לנטייה מינית זו. לפני שנמשיך אני רוצה לעשות הבהרה קטנה. אני אשתמש במונח נטייה מינית הומוסקסואלית כדי לתאר נטייה מינית הכוללת משיכה לבני ובנות המין שלך. במונח זה אני מתייחסת להומוסקסואלים, ללסביות, לפאנסקסואלים, לביסקסואלים ולכל מי שנמשך או נמשכת באיזשהו אופן לבני ובנות מינו או מינה. הייתי רוצה למנות בכל פעם את כל גוני קשת הנטיות המיניות השונות, אבל זה מעט ארוך ולכן אני אשתמש במונח כוללני, נטייה מינית הומוסקסואלית, לתיאור כל האנשים והנשים הנכבדים והנכבדות הנכללים בקשת הנטיות המיניות השונות. היי רועי. ד"ר רועי יעקובסון 09:49 היי מעיין. תודה שהזמנת אותי. ד"ר מעיין בוימן משיטה 09:53 תודה רבה שהגעת. אני רוצה לפתוח בשאלה: מה היא בכלל נטייה מינית? ד"ר רועי יעקובסון 09:57 בעצם כשאנחנו מדברים על נטייה מינית אנחנו מדברים על המשיכה המינית היחסית של אדם לגברים, לנשים או לשני המגדרים. גם את המושג הזה של משיכה אנחנו יכולים לפרק לכל מיני ממדים. בעצם מה אנחנו שואלים? עד כמה אנשים מפנטזים על בני המין שלהם או על המין השני, עד כמה הם מקיימים יחסי מין בפועל עם בני המין שלהם או בני המין השני, וכנ"ל לגבי מערכות יחסים. כל אחד מהממדים האלה יכולים להיות בהלימה אחד עם השני או לסתור. כלומר אדם יכול לשכב רק עם נשים, להתאהב רק בנשים, להיכנס למערכות יחסים רק עם נשים, אבל מדי פעם לפנטז גם על גברים. בהקשר הזה אני חושב שגם אפשר לעשות הבחנה בין נטייה מינית שהיא בעצם המשיכה של אדם לבין הזהות המינית שהיא התווית שהאדם נותן לחוויה המינית שלו. ד"ר מעיין בוימן משיטה 10:46 אדם למשל שמתאהב בנשים אבל מפנטז מדי פעם על גברים, האם הוא ייחשב בעל נטייה מינית הומוסקסואלית? ד"ר רועי יעקובסון 10:53 אוקיי, זה שאלה מורכבת כי אני חושב שבדרך כלל מה שאנחנו שואלים במחקרים זה למי אתה נמשך, ורוב המחקרים לא טורחים לעשות את הפירוק הזה לממדים. ובסוף בסוף מה שחשוב זה איך שהאדם מגדיר את עצמו. כלומר אני מניח שברוב המקרים אדם שרוב הפרקטיקות שלו בחיים, כלומר ההתאהבות שלו, המערכות יחסים שלו, הקשרים שלו הם עם נשים ורק מדי פעם הוא מפנטז על גברים, רוב הסיכויים שהוא יגדיר את עצמו כהטרוסקסואל או כמעט הטרוסקסואל, אבל ההגדרה העצמית היא אמורה להיות עצמית, אנחנו לא נוכל להגדיר אותה עבורו. ד"ר מעיין בוימן משיטה 11:25 אז אתה אומר משהו מאוד חשוב. אדם הוא היחיד בעצם שיכול להגדיר את עצמו ואת הנטייה המינית שלו. מה קורה ברגע שה-DSM מחליט שהומוסקסואליות היא הפרעה נפשית? ד"ר רועי יעקובסון 11:36 צריך להגיד שגם לפני שה-DSM הפך את ההומוסקסואליות להפרעה נפשית, היא הייתה בהרבה מקרים אסורה בהרבה מקומות או נחשבה לדבר לא מוסרי או לא ערכי או לא אתי. ההבדל הוא שלפני שהיא נכנסה ל-DSM אז בעצם כל אדם או קהילה יכלו להחליט בעצמם מה העמדה שלהם כלפי הדבר הזה וזה יכול לנוע בין שלילה מוחלטת דרך אדישות ועד גישה חיובית. ובעצם כשההומוסקסואליות הופכת לקטגוריה רפואית, הרעיון הזה שאדם הומוסקסואל הוא חולה או חריג או זקוק לטיפול מוחלת על כל האנשים בלי יוצא מן הכלל. ובעצם קרו כמה דברים: הרבה אנשים שעד אז עבדו בתחומי הרפואה, באקדמיה, בחינוך, פוטרו מהעבודות שלהם בגלל שאז הם נחשבו כחולים. ודברים אחרים שקרו זה כמובן נוצרו תיאוריות חדשות על מה מוביל למחלה הזאת במרכאות וגם היו צריכים להיווצר טיפולים חדשים, כי אם יש מחלה אז גם צריך לתת לה מענה. וגם טופחו כל מיני עלילות כאלה שגם היו קיימות גם קודם לגבי זה שאם הומוסקסואליות היא מחלה אז גם יכול להיות שהיא מדבקת ויכול להיות שזה האופן שבו היא מתפשטת בחברה. ד"ר מעיין בוימן משיטה 12:50 בעצם אם לוקחים אותנו קצת אחורה ביוון העתיקה זה היה מאוד נהוג, ולא רק שזה היה נהוג אני קראתי שהיה בצבא גדוד שמורכב מזוגות של מאהבים גברים מתוך מחשבה שאם מישהו נלחם לצד מישהו שהוא אוהב אז הוא יילחם הכי חזק שהוא יכול והכי טוב שהוא יכול, ובאמת הגדוד הזה היה מאוד מוצלח והוא ניצח צבאות חזקים ממנו. זה היה בסדר לקיים יחסי מין עם גברים ואחר כך לקיים יחסי מין עם נשים או להתחתן עם אישה אחרי שהיה לך מאהב גבר והכל היה בסדר והכל היה מקובל. יותר מאוחר נכנסו הדתות, הנצרות, והתחילו להתייחס לזה קצת אחרת ובעצם ההגדרה הזו שמגיעה בשנת 1968 היא רק תוצר של תהליכים, היא לא משהו שהוא נקודתי לזמן הזה. כמו שאמרת, התייחסו לזה לא מאוד טוב גם קודם לכן, אבל יש משהו בהגדרה הזו שמשנה את הכל. אז ממה נובעת הנטייה המינית? תלוי את מי שואלים. נתחיל מפרויד? פרויד היה אבי הפסיכואנליזה. יש כאלה שאומרים שפרויד הוא גם אבי ההומופוביה המודרנית. אחרים אומרים שהוא דווקא ליברלי במחשבותיו ולמרות שהוא אמר שהנטייה המינית הטרוסקסואלית היא הנורמלית, הומוסקסואליות אינה פתולוגית. זאת אומרת כן נורמלי להיות הטרוסקסואל אבל אם אתה לא, זה בסדר, זה גם בסדר, זה לא נחשב למחלה. אז רועי, מה פרויד היה אומר על זה? ד"ר רועי יעקובסון 14:15 אוקיי, אז התשובה שלו היא משהו מורכב. בעצם את רוב הדברים שפרויד אמר על הומוסקסואליות הוא אמר במסגרת המודל ההתפתחותי הפסיכוסקסואלי המפורסם שלו ובאופן ספציפי בנוגע לשלב האדיפלי. שלב אדיפלי זה בדרך כלל שלב שקורה בין גילאי 3 עד 5, 4 עד 6, ובאופן נורמטיבי הילד מפתח רגשות ארוטיים לאמא שלו ובמקביל גם מאוים על ידי אביו במשהו שנקרא חרדת סירוס. הפתרון התקין או האופטימלי של המצב הזה הוא שהילד יזדהה עם אביו ובהמשך חייו יעתיק את הרגשות הארוטיים שהוא רוכש בתחילת החיים לאמא לנשים אחרות. ד"ר מעיין בוימן משיטה 14:58 אתה אומר שלפי פרויד בתהליך התפתחותי תקין בין גילאי 3 לערך עד 5-6 הילד נמשך מינית לאמא שלו ובעצם נמצא באיזושהי תחרות עם אבא שלו על מי יהיה המאהב של האמא. ד"ר רועי יעקובסון 15:13 ממש ככה. ד"ר מעיין בוימן משיטה 15:15 קוראים לזה תסביך אדיפוס ומה קורה אצל נשים? ד"ר רועי יעקובסון 15:18 אצל נשים לכאורה קורה משהו דומה. בתחילת החיים הבת מגלה שאיבר המין שלה שונה מזה של הבנים ואז במרכאות ואני עכשיו עושה איזושהי הפשטה מאוד גסה היא כועסת על זה והייתה רוצה למצוא איזשהו פתרון לחוסר הזה. הפתרון הזה לפי פרויד הוא איזושהי פנטזיה על התעברות, כלומר אין לי פין ולא יכול להיות לי פין ולכן הדבר הכי קרוב שאני יכולה להשיג זה להתעבר מאבא. כמובן שהדבר הזה הוא לא אפשרי ולכן הפתרון האופטימלי של השלב הזה הוא הזדהות עם האמא. בניגוד לתסביך האדיפלי הקלאסי, בגלל שפה במקרה הזה אין באמת חרדת סירוס, כלומר אין איזה אבא מאיים שצריך לפחד ממנו ולכן להזדהות איתו, תסביך אלקטרה לפי פרויד אף פעם לא באמת נפתר לגמרי ולכן במשך הרבה מאוד שנים הייתה איזושהי טענה או איזשהו הלך רוח בפסיכואנליזה שנשים הן פחות מוסריות או שהזהות שלהן היא הרבה פחות פתורה. ד"ר מעיין בוימן משיטה 16:15 זאת תיאוריה שחשוב להגיד שהיא קיבלה גם הרבה מאוד ביקורת. ד"ר רועי יעקובסון 16:19 בהחלט. ד"ר מעיין בוימן משיטה 16:21 מצד שני כן יש דברים נכונים, זה גיל שמתחילה להתעורר ההתעניינות המינית, לא ההתעניינות הארוטית כמו שאנחנו מכירים בתור מבוגרים, אבל כן הילדים מתחילים להבין שלאחר לבן המין האחר יש משהו אחר בין הרגליים. אני ראיתי שיחה של ילדים בני שנתיים שהם היו ערומים באיזה ממזרקות כאלה ואז הילד בא לילדה והוא אומר לה 'מה זה? איפה הבולבול שלך?' אז היא אמרה לו 'עוד לא צמח לי'. כן. אוקיי, אז פרויד מאמין בעצם שהילד נמשך או רוצה להתעבר תלוי אם אתה גבר או אישה להורה מהמין הנגדי ואז הפתרון של השלב הזה זה הבנה שזה לא אפשרי ולכן הוא מזדהה עם ההורה מהמין שלו ובעצם בהתפתחות נורמלית בעתיד אז הם יתאהבו בבן המין האחר בצורה תקינה בעצם, לא יכולתי להיות עם אבא אז אני אהיה בעתיד עם גבר אחר, תחליף שלו. זה דבר אחד שאמר פרויד, אבל מה עוד הוא אמר לגבי ההומוסקסואליות? ד"ר רועי יעקובסון 17:17 אוקיי, אז מה שפרויד אומר שלפעמים הדבר הזה לא קורה בדיוק כמו שאנחנו מצפים לו. ואז הוא טוען שבמקרים מסוימים שבהם למשל יש אמא שמעודדת מדי את התחושות הארוטיות האלה או איזשהו חיבור דביק וקרוב מדי עם הילד, או לחילופין אבא שהוא חלש, נעדר, במקרים כאלה הקונפליקט האדיפלי לא מגיע לפתרון ואז עלולה להיווצר הומוסקסואליות לפי פרויד. אבל גם במובן הזה היחס של פרויד לכל הנושא הזה הוא מורכב. הוא מכיר בזה שברוב המוחלט של המקרים להומוסקסואליות לא נלווים קשיים נפשיים פסיכופתולוגיה או קשיים תפקודיים אחרים ולכן הוא גם לא רואה בה משהו שהוא צריך לפתור. ד"ר מעיין בוימן משיטה 17:58 וזה מאוד חשוב כי פרויד באמת טוען זה שאדם נמשך לבין המין הנגדי זה לא עושה אותו חולה כי אם לא צריך לפתור את זה אז זה לא בעיה. נכון. עדות לזה שפרויד לא חשב שהומוסקסואליות היא דבר שצריך לפתור אנחנו יכולים למצוא במכתב שהוא כתב בתגובה למכתב שקיבל מאמא של נער הומוסקסואל שביקשה ממנו לפתור את הבעיה של הבן שלה ואז הוא ענה לה כך, התרגום הוא של פרופסור גידי רובינשטיין, תרגום לעברית. קריין (קולו של פרויד) 18:31 שלום גברת. אני מבין ממכתבך שבנך הוא הומוסקסואל. אני מתרשם מאוד מהעובדה שהנך מזכירה מילה זו בעצמך כשאת מתארת את התופעה. אם יורשה לי לשאול אותך, מדוע את נמנעת מכך? אין ספק שהומוסקסואליות אינה יתרון, אך אין היא דבר שיש להתבייש בו או להרגיש מושפל בגללו. אין היא יכולה להיות מסווגת כמחלה. אנו רואים בה צורה של תפקוד מיני הנוצר מעכבה מסוימת בהתפתחות המינית. אנשים רבים ונכבדים מאוד מהעת העתיקה ומימינו אנו הומוסקסואלים. ביניהם כמה מהדמויות הנסגבות ביותר כמו אפלטון, מיכלאנג'לו, ליאונרדו דה וינצ'י ועוד. חוסר צדק משווע ואכזרי הוא לרדוף הומוסקסואלים כאילו הם פושעים. אם אינך מאמינה לי, קראי את ספריו של האבלוק אליס. בכך שאת שואלת אם אני יכול לעזור את מתכוונת כך אני משער אם אני יכול להכחיד את ההומוסקסואליות ולהחליפה בהטרוסקסואליות נורמלית. התשובה היא שכלל איננו יכולים להבטיח זאת. במספר מסוים של מקרים אנו יכולים להצליח לפתח את הניצנים הקמלים של הנטיות ההטרוסקסואליות הקיימות בכל הומוסקסואל. ברוב המקרים אין הדבר אפשרי. זו שאלה של מהות האדם וגילו. לא ניתן לחזות את תוצאות הטיפול. מה שהאנליזה יכולה להציע לבנך הוא דבר שונה לחלוטין. אם הוא אומלל, נוירוטי, נקרא על ידי הקונפליקטים שלו, עצור בחייו החברתיים, האנליזה יכולה להביא אותו לכדי הרמוניה, שלווה נפש, יעילות מרבית, בין אם הוא יישאר הומוסקסואל ובין אם ישתנה. שלך בברכה, פרויד. ד"ר מעיין בוימן משיטה 20:16 השלמה עם הנטייה המינית וקבלה שלה היא הדבר הרצוי ומלמדת על בריאות נפש. פרויד האמין שרוב האנשים בעלי הנטייה המינית ההומוסקסואלית מגיעים לטיפול רק כדי לגרום לו להיכשל ואז ללכת במצפון נקי לממש את רצונם. אגב, ישנן התכתבויות של פרויד עם חברו הקרוב ויליאם פליס שהוא רופא ברלינאי וההתכתבויות אלה מלמדות שפרויד האמין שבכולנו קיימת ביסקסואליות מולדת, כלומר כולנו נולדים עם היכולת להימשך לשני המינים ופנטזיות הומוסקסואליות הן נורמטיביות. פרויד עצמו אבחן את מערכת היחסים שלו עם פליס כמערכת יחסים הומוסקסואלית פסיבית והוא אפילו ביקש להשמיד את ההתכתבויות ביניהם כי הן היו אינטימיות בצורה בלתי רגילה. ויש עוד משהו שאני רוצה לספר לכם על פרויד. דורותי ברלינגהם הייתה אישה אמידה, יורשת של מותג תכשיטי יוקרה, גרושה עם ארבעה ילדים שהיגרה מניו יורק לווינה כדי לעבור פסיכואנליזה אצל בתו של זיגמונד פרויד, אנה פרויד. אנה פרויד הייתה ממשיכת דרכו של זיגמונד פרויד, פסיכואנליטיקאית מפורסמת שעסקה בטיפול בילדים, תאורטיקנית שיזמה את זרם פסיכולוגיית האגו והבת הקרובה ביותר לפרויד מבין ששת ילדיו. אנה ודורותי פיתחו מערכת יחסים קרובה ביותר. הן הפכו לחברות נפש כל כך קרובות עד שדורותי עברה לגור בדירה שמעל דירתה של אנה והן קיננו קו טלפון ישיר בין החדרים של שתיהן כדי שיוכלו לנהל שיחות ארוכות לתוך הלילה. בהמשך בעקבות עליית הנאצים לשלטון עברו השתיים ללונדון אך השאירו את סידור המגורים על כנו וגרו שוב בשכנות. אנה פרויד תפקדה כהורה נוסף עבור ילדיה של ברלינגהם. היא עצמה מעולם לא התחתנה ומקורבים למשפחה נהגו להתייחס לאנה כאישה מסכנה ובודדה, מסורה מדי לאביה מכדי לחיות חיים מלאים. הביקור בביתו של פרויד גרם לי לתהות, האם בתו הקרובה ביותר ממשיכת דרכו אנה פרויד ניהלה מערכת יחסים רומנטית עם ברלינגהם? שיטוט קצר באינטרנט העלה שככל הנראה כן. אומנם אנה הכחישה קיום של מערכת יחסים מינית בין השתיים, אבל עוזרת הבית שעבדה אצל דורותי במשך 54 שנים מאז השנה בה היא ואנה נפגשו סיפרה שלמרות שלכל אחת מהן היה חדר משלה הן היו נוהגות לישון יחד. מאז שנפגשו השתיים לא הייתה לאף אחת מהן מערכת יחסים רומנטית אחרת ומשתמע שהשתיים נהנו מ-54 שנים של מונוגמיה מאושרת. ממשיכי דרכו של פרויד בחרו באופן סלקטיבי מה לקחת מהתיאוריה שלו ומה להשאיר מאחור. הם לקחו רק את החלק בתיאוריה שלפיו הומוסקסואליות היא תוצר של בעיה שהתגלתה בין ההורים לילד בילדות המוקדמת. השאלה שהעסיקה את מיטב המוחות היא מה בדיוק השתבש עם האנשים האלה. היחסים עם האמא, היחסים עם האבא, הקונפליקט בשלב האדיפלי? מי בדיוק אשם? מה שלא יהיה יש בעיה ואם יש בעיה הרי להם להציע דרך לפתור אותה. וכך נסללה הדרך לתיאוריות הזויות ולטיפולי המרה, טיפולים המנסים לשנות את הנטייה המינית של האדם מהומוסקסואלית להטרוסקסואלית. אחת התיאוריות המפורסמות ביותר באשר למקור הנטייה המינית ההומוסקסואלית הייתה של פסיכיאטר אמריקאי בשם ד"ר אירווינג ביבר אשר טען שהגורם להומוסקסואליות הוא שילוב של נשים דומיננטיות ומגוננות יותר על המידה או חונקות מבחינה רגשית ששפכו את ילדיהם לחלשים ונשיים ושל אבות עוינים, מנותקים ודוחים המונעים מהבן להזדהות עם האב. לפי ולפי תומכיו מטרת הטיפול היא ברורה: יש לרפא את התשוקה ההומוסקסואלית ולהפוך את המטופל להטרוסקסואל. לשם כך כמעט כל האמצעים היו כשרים. חלק מהמטפלים ניסו לטפל בהומוסקסואלים באמצעות טיפולי סלידה והם חיברו את המטופל למכונות הלם חשמלי, נתנו להם לצפות בפורנוגרפיה של הומואים ובכל פעם שהחלה אצל המטופלים התעוררות מינית בתגובה לסרט ניתן להם שוק חשמלי בניסיון ליצור התניה בין עוררות מינית בתגובה למין הומוסקסואלי לבין תחושות אברסיביות. אחרים הציעו טיפול באמצעות הורמונים כפי שניתן לאלן טיורינג המתמטיקאי הבריטי. מטפלים אחרים טענו שהומוסקסואליות היא פוביה, כלומר פחד עוצמתי מהטרוסקסואליות ומאיברי המין הנשיים ולכן כדי להפוך את המטופל להטרוסקסואל יש לטפל בפוביה שלו כמו שמטפלים בפוביות בשיטות התנהגותיות השונות לחלוטין מהגישות הפסיכואנליטיות, לעודד חשיפה לגירוי המפחיד. ליונל אובסיי, אחד הדוגלים בשיטה, כתב שהדרך היחידה שבה הומוסקסואל יכול להתגבר על הפוביה שלו היא קיום יחסי מין עם אישה. על המטפל לעודד או שמה יש לומר ללחוץ על המטופל לקיים יחסי מין עם נשים גם אם הן יצאניות וטיפול מוצלח הסתיימה בנישואים יציבים עם אישה. והיו גם טיפולים באמצעות דיבור. בטיפול הפסיכואנליטי הקלאסי כפי שרובכם יודעים המטפל צריך להיות ניטרלי ועליו להימנע מחשיפת עמדותיו או דעותיו. אך מסתבר כשמדובר היה בטיפול פסיכואנליטי במטופלים בעלי נטייה הומוסקסואלית החוקים היו שונים ולפתע אותה ניטרליות שהיא אחת מאבני היסוד של הטיפול הפסיכואנליטי נחשבה להרסנית. איך זה ייתכן? פשוט עלתה טענה כי הוריו של המטופל עודדו אותו באופן לא מודע להיות הומוסקסואל ולכן המטפל צריך להוות מודל הפוך להורים ועליו להיות אקטיבי ולהצהיר באופן גלוי כנגד הומוסקסואליות ולדחוף את המטופל להתנסויות מיניות עם נשים. רועי, הגישות האלה נשמעות לי מעוותות לחלוטין. מה הנזק שבגישות האלה? ד"ר רועי יעקובסון 26:21 כשמטפל דוחף או מוביל באופן שהוא או סמוי או גלוי לשינוי הנטייה המינית, דבר שאנחנו יודעים שברוב המוחלט של המקרים הוא לא אפשרי, התוצאה כמעט בלתי נמנעת: תחושות של כישלון, החמצה מצד המטופל. במובן הזה אם אנחנו בדרך כלל חושבים על טיפול כמרחב שהוא מאפשר, לא שיפוטי, במקרים כאלה הוא הופך באמת למרחב תוקפני שמצד אחד מהדהד את אותם פידבקים שהמטופל כנראה מקבל בחוץ וגם את הביקורות העצמיות והשיפוט העצמי שהוא מסתובב איתם בדרך כלל. ד"ר מעיין בוימן משיטה 27:02 מה ידוע היום על טיפולי המרה? אמרת קודם שברוב המוחלט של המקרים, לא בכל המקרים, זה לא יכול לעבוד. ד"ר רועי יעקובסון 27:09 אם אנחנו מקבלים רגע את ההנחה שמחקר על טיפולי המרה או אנשים שנערכו עליהם טיפולי המרה הוא לגיטימי ואתי, אנחנו צריכים להתחשב בשני קריטריונים עיקריים. אחד, לא קורה פה מה שאמור להתבצע במחקר מדעי שזה הקצאה רנדומלית. הדבר הבעייתי השני הוא שברוב המקרים המחקרים האלה מבוססים על דיווח עצמי. וכשאנחנו מדברים על טיפולי המרה אני חושב שלאנשים הרבה פעמים יש את אינטרס לשכנע את עצמם או להרגיש הדבר שהם כל כך חוששים ממנו מצד אחד ומקווים לשנות אותו מצד שני באמת התממש ולכן התוקף של מחקרים כאלה הוא מאוד נמוך. מה שכן אפשר להגיד שרוב המחקרים האלה לא מצא שום אישוש לזה שאנשים יכולים לשנות את הנטייה המינית שלהם. ד"ר מעיין בוימן משיטה 27:54 מה יודעים היום לגבי התיאוריות שהציעו פסיכיאטרים כמו אירווינג ביבר שדיברנו עליו קודם? יודעים היום לומר מה מקור הנטייה המינית? האם זה באמת אמא חונקת ואבא חלש? ד"ר רועי יעקובסון 28:07 בדרך כלל המחקר הזה שהוא די שכיח היום לגבי הגורמים או הבסיס לנטייה מינית נהוג לחלק לשלושה סוגים. מחקר שעוסק בסביבה החברתית, ומחקר שעסוק בסביבה הלא חברתית, ומחקר ביולוגי. אז אפשר היום די בביטחון להגיד שכל מה שקשור בסביבה החברתית לא קיבל אישוש. וזה כולל מחקרים שבדקו את ההשפעה האפשרית של יחסים כאלה או אחרים עם ההורים, וגם מחקרים שטענו שלהומואים וללסביות יש בשכיחות יותר גבוהה הורים שהם הומואים וללסביות. אף אחד מהכיווני המחקר האלה לא הראה תוצאות. ד"ר מעיין בוימן משיטה 28:44 אוקיי, מה לגבי שאר המחקרים? ד"ר רועי יעקובסון 28:46 כיוון אחד שהראה תוצאות מרשימות הוא בעצם הכיוון הגנטי. הדוגמה הקלאסית שנוח להתייחס אליה בדרך כלל זה מחקרי תאומים. מחקרים כאלה הראו כיוון די ברור שבהרבה מאוד מקרים הסבירות שזוג תאומים זהים יהיו שניהם הומואים הוא יותר גבוה מזוג תאומים שלא חולקים מטען תורשתי. ד"ר מעיין בוימן משיטה 29:07 זה נכון שהמחקרים באמת מצאו שכשהתאומים חולקים בדיוק את אותו ההרכב הגנטי, זאת אומרת שהם תאומים זהים, אז יש יותר סיכוי שהם יחלקו גם את הנטייה המינית, אבל עדיין אנחנו חייבים לומר שזה רחוק מ-100%. תאומים זהים חולקים בדיוק את אותו מטען גנטי אז אם זה היה רק גנטי היינו מצפים לראות בדיוק את אותה נטייה מינית וזה ממש ממש לא המצב. אז יש באיזשהו רכיב גנטי ההשפעה שלו יחסית קטנה. ד"ר רועי יעקובסון 29:36 וזה גם נכון לנושא הבא שאני תכף אדבר עליו שזה כל מה שקשור בסביבה הלא חברתית. התיאוריה הנוספת שקיבלה איזשהו אישוש זו התיאוריה שעוסקת בסדר הלידה האחי. מה שהתיאוריה הזאת בעצם אומרת היא שגברים וזה ספציפי לגברים שככל שיש לגברים יותר אחים גדולים הסיכוי שלהם להיות הומוסקסואלים גדל. בגוף האם מתפתחת תגובה חיסונית לנוכחות הזכרית של תינוק שהולכת ומצטברת עם כל לידה של תינוק זכר נוסף עד שלבסוף היא מביאה לאיזשהו שינוי בנטייה המינית של התינוק הצעיר. ושוב זאת תיאוריה היא לא אוששה עדיין בשום צורה משכנעת. גם המרכיב הגנטי וגם המרכיב של הסביבה הלא חברתית מסבירים חלק מאוד קטן מהשונות שקיימת בנטייה המינית וכנראה מדובר באיזושהי משוואה סביבתית מורכבת שאנחנו עדיין רחוקים מאוד מלהבין אותה. ד"ר מעיין בוימן משיטה 30:32 הרעיון שנטייה מינית הומוסקסואלית היא פתולוגיה נלקחה כמובנת מאליה עד שהתפרסמו שני מחקרים חשובים. הראשון דוח קינזי שהתפרסם בשנת 1948 על ידי אלפרד קינזי זאולוג וסקסולוג וסקר את הרגלי המין של האמריקאים. קינזי טען שבכל הטבע נטייה מינית היא לא דיכוטומית אלא נמצאת על רצף. הוא המציא סולם המדרג התנהגות מינית בין 0 ל-6, כש-0 הוא אדם הטרוסקסואל לחלוטין כלומר כזה שנמשך אך ורק למין הנגדי ו-6 הוא אדם הומוסקסואל לחלוטין כלומר נמשך אך ורק לבני המין שלו. ובאמצע ישנו הרצף עליו דיבר ובו כאלה שנמשכים גם לבני מינם וגם לבני המין השני בדרגות שונות. באמצעות שימוש בדוח גילה קינזי כי כמעט 46% מהגברים הגיבו מינית לגברים אחרים מתישהו בחייהם ו-37% מהגברים הגיעו לאורגזמה בעזרת גבר אחר. זהו מספר עצום, הרבה יותר מדי גדול כדי להיחשב כסטייה. על אף הממצאים החדשניים הדוח ספג ביקורות רבות על שיטות המחקר שלו רבות מהן בצדק וממצאיו נדחו על ידי הקהילה המדעית. ואז התפרסמו תוצאות המחקר של אוולין הוקר. אוולין הייתה פסיכולוגית באוניברסיטת קליפורניה והיה לה תלמיד בשם סם. סם היה הומוסקסואל וכך גם רבים מחבריו. אוולין וסם התחברו והוא הכיר לה את חבריו. בעקבות ההיכרות תהתה אוולין לגבי ההנחה שהומוסקסואלים הם חולים, הרי האנשים שהכירה נראו לה בריאים ומתפקדים לחלוטין. היא החליטה לא לקחת כמובנת מאליה את ההנחה לגביהם ולבדוק אותה בעצמה. אוולין החלה לקרוא את המחקרים שנעשו עד אז אצל הומוסקסואלים וגילתה שכל המחקר כולו נעשה על הומוסקסואלים שהיו בטיפול פסיכיאטרי או פסיכולוגי. המשמעות: לא בחנו כלל הומוסקסואלים שלא פנו לטיפול כאלה שתפקדו בצורה תקינה ולא סבלו ממצוקות משמעותיות. זה כמו לקחת את כל תושבי חדרה שנמצאים בטיפול פסיכיאטרי לבדוק אותם ומזה להסיק שכל תושבי חדרה אינם בריאים בנפשם. זה לא מדע, זו הסקת מסקנות שגויה ומעוותת ביותר. אוולין החליטה לעשות שינוי. היא איתרה 30 גברים הומוסקסואלים שמעולם לא פנו לטיפול ו-30 גברים הטרוסקסואלים בגיל ורמת השכלה דומים. לאחר מכן העבירה לשתי הקבוצות מבחנים פסיכולוגיים שונים ואת תוצאות המבחנים ללא מידע על נטייתם המינית של הנבדקים העבירה לפסיכיאטרים מנוסים וביקשה מהם לזהות מי מבין הנבדקים הוא הומוסקסואל. אם הומוסקסואלים הם באמת פתולוגים הפסיכיאטרים כך חשבה אמורים לזהות אותם בקלות. הפסיכיאטרים באופן לא מפתיע יש לומר נכשלו בזיהוי ההומוסקסואלים ויותר מזה הם סיווגו כ-70% מהאנשים בשתי הקבוצות גם בקבוצת ההומוסקסואלים וגם בקבוצת ההטרוסקסואלים כבריאים ומתפקדים. תוצאות המחקר קראו תיגר על הרעיון שהומוסקסואליות היא מחלה והצביעו על כך שהפסיכיאטריה הכריזה על הנטייה הזו כמחלה לא בשל הוכחה מדעית אלא בשל דעות קדומות בלבד. למרות ממצאיה של הוקר פסיכיאטרים המשיכו לטעון שהומוסקסואלים הם חולים. ארגונים הומוסקסואלים החליטו להילחם. ד"ר מעיין בוימן משיטה 34:00 קבוצה של פסיכיאטרים הומוסקסואלים בכירים בארון כמובן שהיו חברים ב-APA הארגון האמריקאי לפסיכיאטריה החלו להיפגש במחתרת וכינו את עצמם 'גיי APA'. הם היו חפרפרת הפועלת מבפנים ושיחקו תפקיד חשוב בשינויים שהגיעו מאוחר יותר. הם שמו לעצמם מטרה לשנות את ה-APA מבפנים ולהחליף את הפסיכיאטרים השמרנים בדור חדש וליברלי. אט אט החלו חברי הקבוצה לאייש יותר ויותר משרות מפתח בעולם הפסיכיאטריה. בשנת 1970 איגוד הפסיכיאטרים האמריקאי APA החליט לערוך את הכנס השנתי שלו בסן פרנסיסקו שאז כמו היום הכילה קהילה הומוסקסואלית גדולה. הפעילים של הקהילה הגאה החליטו למחות והסתערו על ההזדמנות שניתנה להם. אירווינג ביבר, אותו פסיכולוג שטען שאימהות חונקות ואבות עוינים הם המקור של ההומוסקסואליות היה המטרה שלהם. לבושים בנוצות וכובעים צבעוניים פרצו אל החדר בו נאם ביבר ופוצצו את הכנס. המפגינים צעקו על הפסיכיאטרים הם קראו להם סדיסטים ומדכאים. בשנת 1971 האירוע חזר על עצמו ושוב הגיעו מפגינים, עלו על הפודיום ופוצצו את ההרצאה בכנס הפסיכיאטרי. האירועים האלה עברו ליד הפסיכיאטרים השמרנים עד שבשנת 1972 הקהילה ההומוסקסואלית ארגנה מופע שממנו לא ניתן היה להתעלם. ברברה גיטנס פעילה לסבית החליטה שהדרך הטובה ביותר לגרום לפסיכיאטרים לשינוי היא לשמוע פסיכיאטר אחר. היא פנתה לפסיכיאטר הומו בשם ג'ון פרייר שבדיוק פוטר מעבודתו באוניברסיטה ובבית החולים משום שמנהליו חשדו בו שהוא הומו. פרייר ניסה להגיש מועמדות למשרות במקומות אחרים אבל השמועה על נטייתו המינית פרשה כנפיים והוא נדחה מכל מקום אליו פנה. כשפנתה גיטנס אל פרייר הוא סירב בהתחלה כי לא רוצה לצאת באופן פומבי מהארון, נאחז בסיכוי שמתישהו אולי יצליח למצוא עוד משרה. אבל אז גיטנס הציעה לו הצעה שלה לא יכול לסרב. היא הציעה לו לעלות בתחפושת שתשנה אותו כל כך עד שאפילו הוריו לא יזהו אותו ולדבר באמצעות מיקרופון מעוות קול. פרייר הסכים. הוא לבש חליפה ענקית גדולה ממנו בכמה מידות, עטה על פניו מסכה מעוותת של ניקסון וחבש פאה לראשו. לדמות שיצרו גיטנס ופרייר הם קראו ד"ר אנונימוס. ד"ר אנונימוס עלה על הפודיום בכנס הפסיכיאטר בשנת 1972. את הנאום שלו הוא פתח במילים: 'אני הומוסקסואל. אני פסיכיאטר'. פרייר הסביר לפסיכיאטרים כיצד סיווג ההומוסקסואלים כחולים פוגעת בו ובשאר חברי הקהילה והצליח לגעת בליבם. בעודו על הבמה הבחין באדם שיושב בשורה הראשונה, האיש שפיטר אותו מעבודה. נאומו של פרייר טלטל את קהל הפסיכיאטרים אך לא היה בו די כדי להוביל לשינוי. מספר חודשים לאחר מכן בכנס שנערך בניו יורק פרצו שוב פעילי הקהילה ההומוסקסואלית אל האולם. אחד מהפסיכיאטרים שהיו במקום היה ד"ר רוברט שפיצר. שפיצר היה חבר בוועדה שכללה מאי חלל ב-DSM. כשפרצו הפעילים הגאים לכנס יצא שפיצר שיחה עם אחד הפעילים אדם בשם רונלד גולד והתרשם ממנו לטובה. גולד שכנע את שפיצר לארגן לו אפשרות לנאום מול הוועדה שאחראית על ה-DSM. וכך בוועידת ה-APA שהתרחשה בהונולולו בשנת 1973 הופיע רונלד גולד הפעיל ההומוסקסואל מול קהל של פסיכיאטרים עם נאום שכותרתו: 'תפסיק. אתה עושה אותי חולה'. גולד טען נגד הדיכוי שנגרם לקהילה הגאה. בקהל היה פסיכיאטר ביבר, הוא מהתיאוריה עם האימהות החונקות וגם מיתוס סוקרידס שתמך בדעותיו והטיח בפעילים הגאים שהיו שם שהם בוגדים במורשת היונקים שלהם. סוקרידס ביקש שיקחו את הקיבוץ כדוגמה לנורמליות. 'בקיבוץ אין הומואים'. גולד הפעיל שהיה על הבמה ובדיוק חזר מישראל סיפר לו בתגובה על רומן הקיץ שהיה לו עם קיבוצניק חתיך מישראל. הקהל היה בטירוף, חלק קראו קריאות בוז אחרים מחאו כפיים. אגב, לשמחתנו מורשתו של סוקרידס לא נמשכה אפילו בביתו ובנו יצא מהארון ואפילו שימש כיועץ לענייני להט"ב לביל קלינטון. שפיצר הפסיכיאטר שארגן את הופעתו של גולד עדיין לא החליט מה דעתו על העניין וגולד החליט לעשות מאמץ אחרון והזמין את שפיצר להצטרף אליו בערב למפגש של ה'גיי APA' של אותם פסיכיאטרים גאים שנפגשו בחשאי בפאב האזור. שפיצר הסקרן קיבל את ההזמנה וכשהגיע הוכה בתדהמה. אנשים רבים שהכיר, ראשי מחלקות פסיכיאטריות יוקרתיות, כולם היו שם. הוא לא האמין. באותו הערב החליט לשנות את ההגדרה של הומוסקסואליות ב-DSM. הוא חזר למלון ובאותו הלילה ממש שכתב מחדש את הסעיף. הוא ידע שמחיקת הסעיף לא תרד לפסיכיאטרים השמרנים בגרון אז במקום למחוק הוא החליט לשנות אותו. הוא שינה את הסעיף כך שרק אם הנטייה המינית גורמת מצוקה היא תיחשב לפתולוגיה. כלומר אם היית הומו וקיבלת את עצמך ככה הכל בסדר אתה בריא לחלוטין. ההצעה הוגשה לוועדה שאחראית על ה-DSM שבשלב זה חלק מחבריה היו חברים בעצמם ב-גיי APA אבל לא פעלו בצורה אקטיבית כי חששו להיגלות ואושרה ברוב קולות. ב-15 בדצמבר 1973 כינסו הפסיכיאטרים מסיבת עיתונאים שבה הם הודיעו לעולם שהם אישרו את מחיקת ההומוסקסואליות ממדריך האבחון והסטטיסטיקה של האגודה הפסיכיאטרית האמריקאית. מיליוני אנשים ברגע אחד הפסיקו להיות חולים. ד"ר מעיין בוימן משיטה 40:33 מה היום הגישה לגבי הנטייה המינית? האם יש עדיין כאלה שמאמינים בפתולוגיה בתוך הממסד הרפואי והטיפולי? וגם מה היא הגישה הרשמית של הממסד? ד"ר רועי יעקובסון 40:46 הגישה הרשמית היא שהנטייה המינית ההומוסקסואלית היא חלק מהמגוון הקיים והיא לא נושאת איתה שום פסיכופתולוגיה אינהרנטית שצריך לפתור אותה. היום ברוב המקומות במערב זה כבר לא אתי להציע טיפול בהומוסקסואליות ובהרבה מדינות כבר לא חוקי. האם יש אנשים שעדיין מאמינים שהיא פסיכופתולוגיה? כן. ד"ר מעיין בוימן משיטה 41:12 איך היום שואלים על נטייה מינית? דיברת על זה קצת קודם שאנחנו מפרידים בין הפנטזיות למערכות יחסים למשיכה, אבל אני רוצה לשאול באופן ספציפי על הסולם של קינזי. קינזי אני רוצה להזכיר למאזינים הציע סולם בין 0 ל-6 ש-0 זה אומר שאתה נמשך רק לבני המין השני ו-6 זה אומר שאתה נמשך רק לבני מינך ואתה צריך לדרג את עצמך איפשהו באמצע. האם הוא עדיין בשימוש? ד"ר רועי יעקובסון 41:35 סולם של קינזי היה פורץ דרך והוא בהחלט בשימוש. היום יש קצת יותר השגות לגבי הדיוק המדעי שלו. יש לנו יותר ויותר ממצאים היום שמראים שמה שנכון בעצם לשאול זה עד כמה אתה נמשך לגברים ועד כמה אתה נמשך לנשים בנפרד בלי שהדברים יהיו תלויים זה בזה. כלומר אצל קינזי אם אתה נמשך לגברים אז זה בעיקר יבוא על חשבון מידת המשיכה שלך לנשים. אז האם משתמשים בזה? כן. האם זה מדויק מדעי? כנראה שלא. ד"ר מעיין בוימן משיטה 42:04 כלומר אתה יכול להימשך במקסימום לגברים וגם להימשך במקסימום לנשים ואין פה שום סתירה. אתה יכול להימשך מאוד לשני המינים או גם הצד ההפוך של זה שאתה יכול לא להימשך לאף אחד וגם כל דבר באמצע. בוא ניקח למשל אישה שמגדירה את עצמה כסטרייטית ואישה שמגדירה את עצמה כלסבית. אפשר למצוא די בקלות דוגמאות של נשים סטרייטיות שיספגו את המשיכה שלהן לנשים אפילו יותר מחלק מהלסביות. כלומר יש משהו בהגדרה העצמית הזאת שהוא לפעמים מטשטש או מטעה את המורכבות שקיימת מלמטה. איך המטפל צריך להתנהג בטיפול? מה צריכה להיות הגישה שלו? ד"ר רועי יעקובסון 42:41 באמת עמדה שהיא כמה שיותר פתוחה, לא שיפוטית, שואלת, חוקרת ולא מכוונת. המטרה היא לעזור לאדם להכיר את העולם הפנימי שלו מתוך מפגש בלתי אמצעי עם המטפלת הפנימית, לקבל החלטות שמתאימות לו והן יכולות להתאים לתפיסת עולמו האישית והערכית של המטפל והן יכולות גם שלא. ד"ר מעיין בוימן משיטה 43:06 מה יודעים היום על הורות הומוסקסואלית? ד"ר רועי יעקובסון 43:08 הרוב המוחלט של המחקרים מראים שההתפתחות של ילדים להורים להט"בים היא שווה. אם כבר יש כל מיני מחקרים שמראים שאולי יש בכל מיני מדדים התפתחותיים אפילו יתרון, אבל אני חושב שהיתרון הזה הרבה פעמים מוסבר על ידי זה שהורים להט"בים הרבה פעמים מגיעים עם בסיס כלכלי יותר טוב, חיים במקומות יותר עמידים, אז ההסבר הוא סוציולוגי כנראה במקרה הזה. ד"ר מעיין בוימן משיטה 43:35 מה שפרויד אמר, שיש להם את היכולת לאהוב כמו אצל ההטרוסקסואלים ולקיים מערכות יחסים שהן דומות למערכות יחסים ההטרוסקסואליות, ומה שהמחקר מלמד אותנו היום זה שגם יש להם יכולת להיות הורים ולגדל ילדים בריאים בצורה דומה להורים ההטרוסקסואלים ובמקרים מסוימים אפילו טוב יותר. ובכל זאת להורים קשה לקבל הרבה פעמים את זה שהילד שלהם מדבר על נטיות מיניות שהן הומוסקסואליות. מה כדאי להורה דווקא לעשות? איך הורה שהילד מגיע וכל מה שאנחנו אומרים עכשיו לא משכנע אותו והוא עדיין מפחד לגורלו לעתידו אל בריאותו הנפשית, מה הוא צריך לעשות? ד"ר רועי יעקובסון 44:29 אני חושב שהיום כבר יש ידע ממשי מבוסס משכנע שאפשר להיעזר בו ויש גם גורמים טיפוליים, יש קבוצות תמיכה, אנשי מקצוע שמנוסים בדברים האלה. כלומר יש הרבה מאוד משאבים שאפשר לפנות אליהם ולהיעזר בהם כדי לצלוח את התהליך הזה שבאמת הרבה פעמים הוא כואב ואפילו קשה. רן לוי 44:54 זהו, עד כאן. תודה על ההאזנה. אם אהבתם את הפרק אתם מוזמנים להאזין לשאר פרקי עושים פסיכולוגיה שזמינים באתר שלנו, באפליקציית עושים היסטוריה ובכל אפליקציות הפודקאסטים. מיד נמשיך אל עדכונים מהנעשה ברשת שלנו, אבל ראשית כתמיד חסות קצרה. רן לוי 45:13 אלו פרקים מעניינים עלו ברשת שלנו בשבועיים האחרונים. בעושים תוכנה: API אחד בשביל כולם. תכנון API מעולה הוא עניין לא פשוט. מפתחים שונים עובדים עם שפות שונות ויש להם צרכים שונים, אז איך מתכננים API כדי שיהיה נוח לעבודה, מובן וברור גם מבלי שצריך לרוץ לדוקומנטציה בכל רגע ושבכלל אפשר גם לעדכן אותו בהמשך. בועז לביא משוחח עם פטריק טולוסה, ראש צוות ה-SDK ב-Cloudinary. בשעת מלחמה: תל פאחר, הקרב של גולני. המגיש שלמה רז ואהרון ורדי, מ"פ בגדוד 12 של גולני, מחזירים אותנו אל מלחמת ששת הימים ואל התעלות של תל פאחר, אחד מסמלי הניצחון המזהירים ביותר של המלחמה. בתבנו עלינו: הפודקאסט של התאחדות הקבלנים בוני הארץ. למה הפקקים מתארכים? למה המדרכות לא הושלמו ולמה צריך לנסוע שעה בשביל למצוא גן ילדים? העיתונאי אטילה שומפלבי משוחח עם ניר ינושבסקי, סגן נשיא התאחדות הקבלנים בוני הארץ ואורחים נוספים על משבר הדיור הנוכחי ומחירי הדיור המזנקים. בעושים פוליטיקה: הנוסחה הסודית של הופעות נתניהו. מי שצופה בהופעותיו של נתניהו עלול לחשוב שמדובר בנאומים ספונטניים, אבל כבר 30 שנה שנתניהו עובד לפי נוסחה רטורית קבועה שהלכה והשתכללה לאורך השנים. קובי שפרן, מחבר ספר הסודות של נתניהו ומאמן בהופעה לפני קהל, מספר לנו מה הם הסודות הייחודיים לנתניהו ומה הופך אותו לנואם האפקטיבי ביותר בישראל. ואחרון חביב, עושים חשבון. והפעם המחיר של ההטבות לחיילים. מה הן ההטבות השונות שמקבלים חיילים משוחררים בישראל ומה הוא הנזק שהן גורמות למדינה ואפילו לחיילים עצמם? עם פרופסור עומר מואב ושירה הדס נקר. זהו, עושים היסטוריה הם דור שפיר, יותם הלכמי, שלי נוי והדס דרוקר בהפקה ובעריכה, מיכל ברטובסקי מנהלת הסיפור המשפחתי הפודקאסטים שאנחנו מפיקים למשפחות שמעוניינות לשמר את הזיכרונות המשפחתיים שלהם, אפי פרי איש השיווק והמכירות, אביב שם טוב מנהל ההפקה, דני תימור המנהל העסקי ואני רן לוי כותב ומגיש. נתראה להשתמע בפרק הבא. להתראות. Homer Simpson 47:43 In this house we obey the laws of thermodynamics!
        ]]></content:encoded>
    </item>
    
    <item>
        <title>[עושים היסטוריה] 376: מה עוצר את מהפכת המציאות המדומה?</title>
        <link>https://mat-mo.github.io/podtext/episodes/vshym-hystvryh/vshym-hystvryh-376-mh-vtsr-t-mhpkt-hmtsyvt-hmdvmh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-376-mh-vtsr-t-mhpkt-hmtsyvt-hmdvmh.html</guid>
        <pubDate>22 ביוני 2022</pubDate>
        <description>Transcript for [עושים היסטוריה] 376: מה עוצר את מהפכת המציאות המדומה? from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 377: האם ניתוחים קיסריים משפיעים על האבולוציה האנושית?</title>
        <link>https://mat-mo.github.io/podtext/episodes/vshym-hystvryh/vshym-hystvryh-377-hm-nytvkhym-qysryym-mshpy-ym-l-hbvlvtsyh-hnvshyt.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-377-hm-nytvkhym-qysryym-mshpy-ym-l-hbvlvtsyh-hnvshyt.html</guid>
        <pubDate>6 ביולי 2022</pubDate>
        <description>Transcript for [עושים היסטוריה] 377: האם ניתוחים קיסריים משפיעים על האבולוציה האנושית? from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'מין רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שעשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:38 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 שלום וברוכים הבאים לעושים היסטוריה, פרק 377 על ניתוחים קיסריים. רן לוי 03:17 לפני מספר חודשים, בשעת בוקר מוקדמת מדי, מצאתי את עצמי ממתין למעלית שתיקח אותי ואת ציוד ההקלטה שלי לקומה השביעית של בית החולים כרמל שבחיפה. כמו בכל שלוש הפעמים הקודמות שביקרתי בכרמל, גם הפעם הייתי בדרך ללידה. אבל הפעם, שלא כמו בפעמים הקודמות, אני לא אחזור הביתה עם עוד חבילה קטנה ומתוקה שתחזיק אותי ער אינספור לילות, רק כדי ש-10 שנים מאוחר יותר היא תבקש ממני להוריד אותה רחוק יותר מבית הספר כי 'אבא אתה עושה לי פדיחות'. גם הלידה שאני אמור להשתתף בה היא לא לידה רגילה, כי אם הליך רפואי שהוא פלא. פלא לא רק מכיוון שבסיומו באים חיים חדשים לעולם, אלא מכיוון שהתהליך הזה הוא עדות מוחשית ועוצמתית לאופן שבו בני האדם הולכים ומתנתקים מהאילוצים והמגבלות שהטיל עלינו הטבע ומתווים לעצמם את האבולוציה הפרטית שלהם. אני מדבר על ניתוח קיסרי כמובן. בכניסה לאגף חדרי הלידה, ישובים על הספסל ואוחזים זו בידו של זה, מצאתי את מי שחיפשתי. רן לוי 04:52 אה, אתם הזוג? רן, נעים מאוד. טוב, עכשיו השאלה היא אם אני מתנפל עליכם ברגע זה ממש או שאתם רוצים עוד להתאושש מזה שרק הגעתם לבית החולים? אילנית 05:10 אני אומרת עכשיו, לפני שנתחיל. רן לוי 05:14 אז בואו נשב שנייה באיזה מקום יותר שקט. בא לכם? יאללה כן. טוב, אז אהלן. אין לי פה איזה כיסא לשבת אז אני אעמוד. קודם כל אתם יודעים מה אנחנו הולכים לעשות? למה אני עושה את זה והכל? אילנית 05:32 אנחנו הבנו שככה עושים איזשהו פודקאסט על ניתוחים קיסריים ועל כנראה לידות לאורך השנים, ככה איזשהו משהו לאורך ההיסטוריה. וזהו, זה בגדול. רן לוי 05:46 אז נעים מאוד, אני רן. איך השמות? אילנית 05:48 אילנית ואלירן. רן לוי 05:51 אלירן, אהלן אהלן, נעים. אולי השאלה הראשונה שאני צריך לשאול זה האם אתם רוצים שאני אזכיר אתכם בשמכם בתוכנית? זאת אומרת, מבחינתכם זה בסדר או שאתם רוצים בעילום שם? סתם העדפה שלכם. אלירן 06:00 אני אין לי בעיה. אילנית 06:01 גם לי אין בעיה. רן לוי 06:02 מאה אחוז. אילנית 06:14 אני אילנית, אני בת 36 עוד מעט, מקרית טבעון, אמא של תמר שהיא בת שש. אני עובדת במשאבי אנוש בטאואר סמיקונדקטור. אלירן 06:26 אני אלירן, 34, במקור חיפאי, כיום מטבעון. אח פסיכיאטרי במקצועי. במקור ביולוג, אחרי זה עשיתי הסבה לסיעוד. הייתי תקופה בתחום של כירורגיה פלסטית ואחרי זה עברתי לפסיכיאטריה. רן לוי 06:51 תכננתי לשבת עם זוג ההורים לעתיד עוד כמה דקות ולראיין אותם, אבל לצערי ולשמחתי, העניינים במחלקת היולדות של בית החולים כרמל מתקתקים כמו מכונה משומנת היטב. דקות ספורות בלבד אחרי שהתיישבנו לשוחח כבר נפתחה הדלת ומנהל המחלקה דוקטור ראובן קידר פסע לעברנו. ד"ר ראובן קידר 07:11 שלום לכם, אני אקח אתכם לרגע. אנחנו רוצים לחבר לך עירוי כרגע ולקחת עוד כמה דגימות דם לפני הניתוח, בסדר? ונדבר על שאר הדברים האחרונים לפני הניתוח. אז דוקטור עמיר ייקח אותך עוד כמה דקות. בהצלחה. אילנית 07:25 תודה רבה. רן לוי 07:27 דוקטור קידר הבטיח לי שעוד תהיה לי הזדמנות לשוחח עם אילנית ואלירן בהמשך, ואחת האחיות הובילה אותם לחדר צדדי כדי להתכונן להליך. גם אני בינתיים עטיתי על עצמי חלוק ירוק וכיסוי ראש ונכנסתי לחדר הניתוחים. בפנים פגשתי את מיכל, אחת משתי האחיות שבחדר הניתוח. מה עושה אחות בניתוח קיסרי? מיכל (אחות) 07:51 תלוי, יש שתי אחיות תמיד בכל ניתוח. אחת מסתובבת ואחת מתרחצת. המסתובבת היא בעצם זו שמנהלת את החדר והמתרחצת היא בעצם זו שנמצאת ביחד עם המנתחים. הפעם מיכל תהיה האחות המתרחצת. רן לוי 08:06 אז אוקיי, בואי נדבר שנייה על המתרחצת. מה, במה היא עוזרת למנתח או המנתחת? מיכל (אחות) 08:13 המתרחצת אמורה לדעת את כל השלבים של הניתוח. לא צריך לבקש בעצם, היא צריכה כבר לדעת מה הם רוצים. רן לוי 08:20 דליה היא האחות השנייה, האחות המסתובבת, זו שמנהלת את האופרציה כולה. דליה (אחות) 08:26 ואומר שאם אני מסתובבת, אני פותחת את השדה הסטרילי, את כל השטח ודואגת להעביר לה את כל הציוד הנדרש לניתוח. רן לוי 08:35 כמה ניתוחים כבר יצא לך להשתתף בקריירה? דליה (אחות) 08:38 לא יכולה לספור, אבל המון. רן לוי 08:41 איך ניתוח קיסרי לעומת ניתוח רגיל אחר? דליה (אחות) 08:43 מרגש ביותר. וכל יום שאני בניתוח כזה, אז זה בשבילי חדש, כאילו ההתרגשות מחדש. רן לוי 08:52 לאשת הצוות השלישית בחדר יש תפקיד קריטי במיוחד. שלום. אהלן, איך קוראים לך? סאשה (רופאה) 08:59 נעים מאוד, שמי סאשה. רן לוי 09:02 נעים מאוד סאשה. מה תפקידך? סאשה (רופאה) 09:04 אני רופאה מרדימה. רן לוי 09:06 אולי שנייה לפני שאת מתחילה, מה את עכשיו עומדת לעשות? סאשה (רופאה) 09:10 עומדת לעשות עכשיו, אני מחברת לה עירוי, היא צריכה לקבל נוזלים ואחר כך אנחנו צריכים לעשות הרדמה ספינלית. רן לוי 09:18 וכמה זמן את בתחום הזה? סאשה (רופאה) 09:20 כבר יותר מ-10 שנים. רן לוי 09:24 עוד מעט נחזור לעניין ההרדמה, אבל קודם לכן הגיעה הזמן להכיר את האדם השני הכי חשוב בחדר, אחרי היולדת כמובן. המנתח. ד"ר מורן פז 09:34 אז נעים מאוד, שמי מורן פז. אני רופא נשים כאן במחלקת נשים. אחראי בין היתר על מיון נשים, מתעסק בעיקר בתחומים של אנדוסקופיות, לפרוסקופיות, היסטרוסקופיות שזה ניתוחים זעיר פולשניים. אנחנו היום הולכים לנתח את אילנית, שהיא מטופלת שלי כבר מזה שנים, וזה היריון שני כבר שאני עוקב אחריה. וזהו, הולכים לעשות אירוע שמח. רן לוי 10:02 יש אנשים שמתאימים מאוד למקצוע שלהם. יש אנשים שממש נולדו למקצוע שלהם, ואז יש את מורן. ד"ר מורן פז 10:11 אני למעשה דור עשירי לרופאים. רן לוי 10:13 עשירי? וואו. דור עשירי מתועד. מי הראשון? זה הרמב"ם? ד"ר מורן פז 10:19 דור עשירי מתועד, אז אם מדברים על משהו גנטי או הסללה, אז אני לא חושב שהייתי יכול לבחור בין אולי, אני יודע מה, גינקולוגיה למשהו אחר. רן לוי 10:31 דוקטור פז ודוקטור קידר מעניקים לאילנית תדרוך אחרון לקראת ההליך אותו היא עומדת לעבור. ד"ר מורן פז 10:39 אילנית, מה שהולך להיות עכשיו, אנחנו נחבר אותך למכשירי הניטור שלנו, המרדים יבקש ממך להיות על הצד, הוא ירחץ את הגב, הרדמה מקומית ובדקירה הוא יכניס את חומר ההרדמה למקום הנכון. ואז אנחנו נרחץ את הבטן, נבדוק שההרדמה עובדת, וכשהכל עובד נקרא לבעלך ונוכל להתחיל, בסדר? אילנית 10:55 מאה אחוז. רן לוי 10:56 ויש מוזיקה של האייטיז, סינדי לאופר ברקע. אילנית 11:00 זה נהדר. רן לוי 11:01 גם אני אוהב. ד"ר מורן פז 11:03 הפלייליסט שלך? ד"ר ראובן קידר 11:04 השתלטתי על הפלייליסט. ד"ר מורן פז 11:05 מאה אחוז, אנחנו שמחים שזה הפלייליסט של קידר ולא שלך כי אצלך זה תמיד נגמר בדיכאון. את צריכה לעלות למעלה, לקפל רגליים. זה בסדר, ככה? אילנית 11:13 כן, כן. ד"ר מורן פז 11:16 טוב, עכשיו אנחנו עושים הרדמה ספינלית ואתם יוצאים החוצה. רן לוי 11:21 אנחנו יוצאים החוצה. בהצלחה אילנית. רן לוי 11:25 אם כבר בואטתי החוצה מחדר הניתוח, זו אולי הזדמנות טובה לדבר על ההיסטוריה של הניתוח הקיסרי, שהמצאת ההרדמה מסתבר הייתה חלק חיוני ממנה. הניתוח הקיסרי הוא מבין ההליכים הרפואיים העתיקים ביותר בדברי ימי האנושות. כל כך עתיק למעשה, עד שאת העדויות הראשונות לעצם קיומו אנחנו בכלל מוצאים במיתולוגיות הקדמוניות, אלו שעברו בעל פה מדור לדור עוד לפני המצאת הכתב. למשל, על פי המיתולוגיה היוונית, דיוניסוס אל היין הוא תוצר של לידה קיסרית. אביו זאוס מלך האלים שלף אותו מבטנה של בת האדם אותה הכניס להיריון לפני שהרה אשתו הזועמת תספיק להרוג אותו ואת אמו. במיתולוגיה הפרסית אנחנו מוצאים את סיפורו של הגיבור רוסטם אשר לידתו התארכה כל כך עד שיצור מעופף עתיק בשם סימוראג זומן כדי לחתוך את בטנה של אמו ולחלץ את הרך הנולד. רן לוי 12:31 העדות הלא מיתולוגית הראשונה לניתוח קיסרי מגיעה אלינו מבבל של סביבות שנת 1750 לפני הספירה. ארכיאולוגים חשפו תעודה מתקופת המלך חמורבי בה מתואר אימוץ של ילד יתום שהוצא מבטנה של אמו אשר נפטרה בלידה. גם חז"ל במאה השנייה לספירה דנו במעמדו של יילוד שהוא 'יוצא דופן', דהיינו מילולית תינוק שיוצא מהרחם דרך דופן הבטן בניגוד ללידה רגילה וכיצד יש להחיל עליו את כל ההלכות השונות, כדוגמת מעמד הבכורה, פדיון הבן וכדומה. רן לוי 13:09 גם השם שקיבל ההליך הזה, ניתוח קיסרי, הוא עדות לעתיקות שלו. אבל אולי לא מהסיבה שאתם חושבים עליה. רבים מניחים שהמילה קיסרי היא על שמו של יוליוס קיסר, הדיקטטור הרומי המפורסם, שעליו מסופר שהוא נולד בניתוח קיסרי בשנת 100 לפני הספירה. אבל הסיפור הזה על יוליוס קיסר הוא בסבירות גבוהה לא נכון. למה? רן לוי 13:42 ובכן, אם אתם מדמיינים את הניתוח הקיסרי בימי קדם כפי שהוא היום, הליך רפואי כמעט שגרתי שבסופו האם חובקת באושר את הרך הנולד, אני מציע שתסלקו את המחשבה הזו מראשכם כמה שיותר מהר. אף אחד לא ידע אז מהם זיהומים חיידקיים או איך מתמודדים עם איבוד דם במהלך הניתוח, ולכן ניתוח קיסרי היה באותם הימים הלכה למעשה גזר דין מוות בייסורים קשים לאישה היולדת ובסבירות גבוהה גם לתינוק. למעשה, הפחד מניתוח קיסרי היה כה גדול עד שבמקרים שבהם נדמה היה שאגן היולדת צר מדי ושהלידה עלולה להסתבך, הרופאים העדיפו להרעיב את האישה במהלך חודשי הלידה כדי שהעובר שיוולד יהיה קטן ומצומק מספיק כדי להצליח לעבור בתעלת הלידה. אם החליט הרופא לפתוח את הבטן של היולדת, זה היה מילולית מוצא אחרון והיולדת הייתה בשלב הזה חשובה כמתה. רן לוי 14:49 העובדה הזו היא גם הסיבה לכך שהסיפור על יוליוס קיסר הוא כנראה אגדה ותו לא, מכיוון שלפי העדויות ההיסטוריות אאורליה אמו של יוליוס שרדה את הלידה שלו ואף שימשה כיועצת לבנה בהמשך חייה. אז אם יוליוס קיסר לא נולד בניתוח קיסרי, מהו בכל זאת מקור השם ניתוח קיסרי? ובכן המילה קיסרי מגיעה אלינו מהמילה הלטינית 'סאדרה' (Caedere), לחתוך, שבמרוצת השנים השתנתה ל-'סזארה'. במאה השמינית לפני הספירה הונהג ברומא חוק בשם 'לקס סזאריה' (Lex Caesarea) שקבע שאם אישה ותינוקה מתו בלידה, יש לקבור אותם בנפרד ומכאן שעל הרופאים היה לפתוח את בטנה של האישה המתה ולהוציא משם את העובר. רן לוי 15:47 מצב העניינים המחריד הזה שבו ניתוח קיסרי היה שקול לגזר דין מוות עבור היולדת, היה הנורמה במשך אלפי ואולי עשרות אלפי שנים בהיסטוריה האנושית. רק בשנת 1500 נרשם המקרה המתועד הראשון שבו שרדה יולדת את הניתוח הטראומטי. אשתו של חוויי שוויצרי בשם יעקב נופר כרעה ללדת, אבל הלידה הסתבכה ולמרות שלא פחות מ-13 מיילדות הוזעקו כדי לסייע לה, נראה היה שגורלה של האישה המסכנה נגזר. אחרי שצפה באשתו מתייסרת בכאב במשך מספר ימים, החליט יעקב לעשות מעשה. כחוויי הוא היה מנוסה בסירוס ובשחיטה והכיר היטב את האנטומיה של החזיר למשל. הניסיון הזה שיחק לטובתו ככל הנראה כשנטל לידיו סכין ופתח את בטנה של אשתו ההרה. הוא חילץ משם את התינוק ואז תפר את הפצע הפתוח. באופן חסר תקדים, גם העובר וגם האישה שרדו את הניתוח וחיו שנים רבות לאחר מכן. אשתו של יעקב אפילו ילדה לו עוד חמישה ילדים בלידה רגילה. רן לוי 16:58 כיצד ייתכן שדווקא חוויי הצליח במקום שבו נכשלו כל כך הרבה רופאים לפניו? ובכן, יכול להיות שההצלחה הזו לא הייתה כל כך מקרית כפי שאולי ניתן לחשוב. מנתחים באותם ימים לא נקטו בשום אמצעי זהירות כדי להגן על המטופלות שלהם מפני זיהומים ומחלות. למעשה ההפך הוא הנכון. המנתח היה מסיים ניתוח במטופל אחד ואז ממשיך לניתוח הבא אפילו בלי לשטוף ידיים. לפעמים הניתוח שלפני הניתוח הקיסרי היה נתיחת גופה. ייתכן מאוד שדווקא העובדה שיעקב נופר לא היה רופא ולא נחשף לחולים אחרים לפני שניתח את אשתו, היא זו שהצילה את חייה ואת חיי בנו. רן לוי 17:46 ההתפתחות הקריטית הבאה התרחשה באמצע המאה ה-19 כשרופא נשים סקוטי בשם ג'יימס סימפסון הציע לראשונה להשתמש בחומר הרדמה, כלורופורם, בזמן הניתוח הקיסרי. כפי שסיפרתי לכם בפרק קודם של עושים היסטוריה על ההיסטוריה של ההרדמה, היו לא מעט כמרים נוצרים שהתנגדו לעצם השימוש בהרדמה או אלחוש בזמן הלידה. הרי בתנ"ך כתוב במפורש 'בעצב תלדי בנים' ומי אנחנו בני התמותה שנפעל בניגוד לרצונו של האל ונמנע מהנשים לסבול במהלך הלידה. סימפסון לא התרגש ובויכוחו עם אנשי הדת הזכיר להם שאפילו אלוהים הרדים את אדם לפני שנטל ממנו את הצלע כדי לברוא את חווה. רן לוי 18:34 בתוך שנים לא רבות הפכה ההרדמה לחלק בלתי נפרד מהניתוח הקיסרי. תרומתה הגדולה של ההרדמה, פרט כמובן לסבל האדיר שנחסך מהיולדת, הייתה מעצם העובדה שבפעם הראשונה יכלו המנתחים לבצע את הניתוח לאט. צריך להבין שעד המצאת ההרדמה, כישוריו של מנתח לא נמדדו בהכרח בשיעורי ההצלחה של הניתוחים שביצע אלא בכמה מהר הוא היה מסוגל לבצע אותם. זה עושה שכל אם מבינים שאפילו כריתת איברים הייתה מתבצעת ללא הרדמה. אבל ברגע שהופיעה ההרדמה, המנתחים יכלו בפעם הראשונה לבצע את הניתוח הקיסרי בצורה איטית, מדודה ומושכלת, להתייעץ עם עמיתיהם תוך כדי הניתוח ולתעד את הפעולות שהם ביצעו כדי להפיק מהן לקחים לניתוחים הבאים. ההתפתחות הזו יחד עם המודעות ההולכת וגוברת לסכנה שנשקפת מזיהומים חיידקיים הורידה את שיעור התמותה מניתוחים קיסריים לכ-50 עד 60 אחוזים בלבד. לאוזניים מודרניות שיעור תמותה כזה נשמע מחריד, אבל בכל זאת בפעם הראשונה בהיסטוריה הייתה ליולדת תקווה לשרוד את הניתוח הקיסרי. רן לוי 19:53 ההרדמה הספינלית הסתיימה. אילנית מורדמת מהחזה ומטה ואנחנו נקראים להיכנס בחזרה אל תוך החדר. דליה (אחות) 20:01 אנחנו עושים טיים אאוט דוקטור. מנתחים, תעודת זהות אילנית, ניתוח קיסרי, אוקיי תעודת זהות שלה. אוקיי, בסדר, אנטיביוטיקה. קיבלה אנטיביוטיקה. רן לוי 20:14 אחרי שכל הבדיקות המקדמיות מסתיימות, הניתוח עומד להתחיל. דוקטור פז ודוקטור קידר חושפים את בטנה התחתונה של היולדת ואני מציץ מעבר לכתפיהם. אבל מיכל האחות המתרחצת שעד עכשיו הייתה חייכנית ונחמדה הופכת בתוך שנייה ללביאה מאיימת. מסתבר שהמיקרופון הלא סטרילי שלי קרוב מדי למגש עליו מונחים כלי הניתוח. המבט של מיכל מבהיר לי שתנועה אחת לא נכונה, ויש סיכוי שאילנית לא תהיה היחידה שתצא מהחדר הזה עם תפרים. ד"ר מורן פז 20:51 סכין בבקשה. מיכל (אחות) 20:54 לא מעל השדה הניתוחי. רן לוי 20:56 ככה זה בסדר? ד"ר מורן פז 20:57 כן. אם אתה מרגיש לא טוב וזה, אז... דליה, תורידי לי פה... היית בניתוח לב פתוח, אני מבין. שמעת את הפודקאסט? שמעתי. רן לוי 21:10 תודה רבה. שלחתי. ד"ר מורן פז 21:14 כרגע אנחנו פותחים את השכבות של העור, את העור והתת-עור, עוצרים כלי דם מדממים ולאט לאט נגיע. אילנית, אם זה טו מאץ' ואת לא רוצה לשמוע אז תגידי לנו, הכל בסדר, אוקיי? טוב, ואנחנו מתקדמים היטב. סכין שוב. רן לוי 21:31 חילופי הדברים האלה בין דוקטור פז ואילנית הם תזכורת למאפיין בלתי שגרתי של ניתוחים קיסריים. אומנם וילון רחב מפריד בין המנתחים וראשה של אילנה, אבל היא וגם אלירן בעלה ערים ושומעים הכל. בשיחה שלפני הניתוח שאלתי את דוקטור מורן פז איך העובדה שהיולדת ערה בזמן ההליך משפיעה על אופי הניתוח. ד"ר מורן פז 21:55 יש כאן כמה פקטורים שנכנסים לעסק. א', אפשר הרבה יותר לדבר ולהסביר תוך כדי למטופלת, שאני חושב שזה גם מוריד בצורה משמעותית את מפלס החשש שיכול להיות. להזהיר אותה בפני שישנם קטעים בניתוח שיכולים להיות יותר כואבים או יותר מורגשים, ובהתאם לכך אנחנו מכינים את המטופלת. מעבר לזה, אנחנו גם צריכים בינינו גם לסנן לפעמים מילים. זאת אומרת שאנחנו אומרים, המנתחים אחד לשני, זאת אומרת אנחנו לא נשתמש במצבים במילים כמו 'יש פה דימום משמעותי' אלא נצמצם כי אנחנו יודעים טוב מאוד שמאחורי הווילון נמצאת מטופלת ולא צריך להכניס אותה לחרדה או לחשש מיותר כשזה משהו שהוא בהחלט ניתן לפתור בצורה שהיא רגילה. ד"ר מורן פז 22:45 מפריד את שכבות העור העליונות של הבטן. שני קוכרים בבקשה. זהו, אנחנו עכשיו הגענו לשרירי הבטן. רן לוי 22:58 מה זה השכבה הלבנה שאנחנו רואים? ד"ר מורן פז 23:01 הפאציה, שכבה שמכסה את שרירי הבטן, אותה שכבה שנותנת את החוזק ושומרת את כל איברי הבטן במקום. רן לוי 23:10 מתחת לפאציה נגלים לעינינו שרירי הבטן. בעבר היה נהוג לבצע חתך גם בשרירים האלה כדי להגיע לרחם שמאחוריהם. החיתוך הזה היה אחד הגורמים המשמעותיים לכך שההחלמה מניתוח קיסרי הייתה קשה וארוכה יחסית, שכן שרירים מחלימים לאט יותר מרקמת העור. אבל בשנות ה-90 פותחה בבית החולים משגב לדך שבירושלים שיטה חדשה ומהפכנית שמנצלת את העובדה ששרירי הבטן הם שרירים אנכיים. זאת אומרת הם חוצים את הבטן מלמעלה למטה. הרופאים במשגב לדך גילו שהם מסוגלים למתוח את השרירים הצידה ולהפריד ביניהם כמו שפותחים וילון. ההפרדה הזו חשפה את הרחם מבלי צורך בחיתוך טראומטי, ושיטת משגב לדך אומצה חיש מהר בכל רחבי העולם. רן לוי 24:06 הניתוח נמצא כעת באחד השלבים הקריטיים והרגישים ביותר שלו. דוקטור פז עומד לבצע חתך ברחמה של אילנית כדי להגיע אל התינוקת שבתוכו. כפי שאולי שמעתם קודם בחילופי הדברים בין דוקטור פז וביני, זו לא הפעם הראשונה שלי בחדר הניתוח. לפני מספר שנים השתתפתי בניתוח לב פתוח שגם עליו עשיתי שני פרקים בעושים היסטוריה. אני זוכר היטב את האווירה המתוחה ששררה בחדר בניתוח הזה. אומנם הצוות הרפואי פעל בשקט, ביעילות ובמיומנות מדהימה, אבל אי אפשר היה לשכוח ולא לרגע שמדובר בהליך מסוכן מאין כמוהו, כזה שטעות אחת קטנה בו יכולה לגרום לאסון. והמועקה הזו צפה וריחפה בחדר כל הזמן. לכן, כשנכנסתי לניתוח הקיסרי של אילנית, הייתי דרוך, מוכן נפשית למתח ולמועקה שהנחתי שילווי גם את הניתוח הזה. אבל אז... ד"ר מורן פז 25:15 לקחת את הפלייליסט של מורן? לא, הפלייליסט של ראובן. ראובן לקח את שלי, איכשהו יש פשוט חפיפה. אילנית 25:24 אני ממש מרגישה את זה. ד"ר מורן פז 25:26 מה זה? אילנית 25:27 אמרת Circle of Life בלידה. ד"ר מורן פז 25:29 שמתי אותו בדרך כלל כשהתינוק יוצא, אבל קצת פספסנו אותו. מה אתה מרים אותו ככה? ד"ר ראובן קידר 25:33 כן בדיוק, חוץ מזה עם החצאית. ד"ר מורן פז 25:37 היום זה לא יהיה כי אין לי פה. נראה מה יכבד את הילד כשהוא יצא, איזה שיר. בינתיים זה כוורת. רן לוי 25:46 האווירה בזמן הניתוח הקיסרי הייתה להפתעתי שונה בתכלית מזו של ניתוח הלב. אולי מכיוון שמדובר בניתוח הרבה פחות מסוכן עקרונית מניתוח מעקפים, ואולי בגלל שבסוף ההליך יוצא תינוק חמוד לאוויר העולם, האווירה שבחדר הניתוח הייתה הרבה יותר מחויכת ונעימה, ונדמה שהדבר שהכי הטריד את שלוותם של אנשי הצוות הייתה השאלה למי משני המנתחים יש את הפלייליסט הכי טוב בספוטיפיי. אילנית 26:17 Circle of Life כאילו בלידה? Seriously? ד"ר מורן פז 26:21 כן. יש לך את זה יותר ויותר נדוש. זה הפלייליסט של ראובן. רן לוי 26:28 המוזיקה שמתנגנת ברמקולים של חדר הניתוח היא לא תוספת מקרית. פז וקידר מודעים מאוד לכך שהיולדת שלהם ערה ובמצב כזה מפלס החרדה שלה עלול להרקיע שחקים. דוקטור קידר, מנהל המחלקה, מסביר. ד"ר ראובן קידר 26:44 יש הרבה רתיעה מבית חולים. לאנשים נורמטיביים בית חולים זו סביבה מאיימת. בדרך כלל כשאתה בא לבית חולים אתה בא בהקשר לא טוב. אנחנו זוכרים את זה באסוציאציה של מישהו שבאנו לבקר היה חולה, מישהו שעבר ניתוח או חלילה נפטר בבית חולים. וכאן יש לנו מצב שאישה בריאה או זוג בריא בא ללדת תינוק בריא אבל בבית חולים. אז ברגע שאתה דורך בשערי בית חולים רמת החרדה עולה. מה שאנחנו מנסים לעשות באמצעות הסיורים וההדרכות וקורס הכנה ללידה להוריד מפלס החרדה הזה ולהביא את האנשים לסביבה מוכרת וכמה שפחות מאיימת. תוכל לראות בחדרי לידה שגם האווירה והסט-אפ והסטינג בחדר לידה הוא פחות מאיים מחדר אשפוז רגיל. אם זה הקירות, התקרה, הריהוט. זה פחות נראה בית חולים, הוא נראה יותר סלון בבית. אפילו יש טלוויזיה בחדר. אז זה חלק מהניסיון שלנו כאן. והמוזיקה בחדר לידה, יש על זה אפילו פרסומים בעבודות רפואיות שזה מוריד מפלס החרדה, חוץ מזה שזה הרבה יותר נעים. לכולם, גם למטופלים וגם לצוות. תלוי מי בוחר את המוזיקה כמובן. רן לוי 27:52 במקרה של אילנית עושה רושם שהמוזיקה והאווירה הכללית הנעימה ששוררת בחדר הניתוח עושה את העבודה. ד"ר מורן פז 27:59 יש. ממש? כן. קצת לחץ עכשיו. קצת לחץ זה הכל. אנחנו בודקים, רואים את הרחם. מנשה, צריכה רק רגע... הכל סימטרי, ראש, ממששים פה ראש. עוד מעט נראה אותו. עוד, עוד. לא רואים, רק ממששים מעבר לרחם. הרחם לא בלונדיני, מה שיש מתחתיו אני לא יודע. רן לוי 28:25 הרחם נגלה לעינינו. שק כהה וגדול שמתחתיו אפשר לראות את קווי המתאר של הגולגולת של העוברית. חתך אחד אחרון והילדה בחוץ. אבל דווקא החתך האחרון הזה התברר במרוצת ההיסטוריה כאחד המורכבים והבעייתיים בניתוח כולו, מאותה סיבה שציינתי כשהזכרתי את שרירי הבטן. הרחם מורכב ברובו מרקמת שריר וההחלמה בעקבות חיתוך שלו עשויה להיות קשה ומורכבת. העובדה הזו לא הייתה ידועה לרופאים המוקדמים שלפי הרוב נהגו שלא לתפור כלל את קיר הרחם לאחר הוצאת העובר, מתוך מחשבה שגויה שהחתך יתאחה מעצמו. כמעט מיותר לציין שהתפיסה השגויה הזו הייתה גם היא גורם מוות משמעותי בניתוחים קיסריים כתוצאה מאיבוד דם מסיבי לאחר הניתוח. רן לוי 29:26 רק במאה ה-18 החלו מנתחים להבין לאשורו את הסכנה של איבוד דם והתחילו לתפור את קיר הרחם בתום הניתוח. אבל התפירה הזו התבררה כמאתגרת במיוחד. במקרים רבים החתך לא החלים כמו שצריך ואז בזמן הלידה הבאה של האישה דופן הרחם הייתה נקרעת בפתאומיות תחת מאמצי הלידה. רופא נשים איטלקי בשם אדוארדו פורו החליט בסביבות 1871 לעקוף את הבעיה הזו לגמרי. בתום הניתוח הוא היה כורת את רחמה של היולדת. לגישה הזו היה כמובן חיסרון ברור: האישה לעולם לא תוכל ללדת שוב. אבל בהתחשב בשיעורי התמותה המפלצתיים כתוצאה מקרעים, זיהומים ואובדן דם, הפתרון הקיצוני הזה נתפס כמעשי ויעיל. רן לוי 30:21 למרבה המזל, במרוצת העשורים האחרונים של המאה ה-19 הלכה הטכניקה הניתוחית והשתכללה וגם פותחו חוטי תפירה מוצלחים יותר. מנתח גרמני בשם מקס סנגר פיתח טכניקת תפירה חדשנית שהקטינה מאוד את הסבירות לקרע של דופן הרחם בהריונות הבאים, כך שכבר לא היה צריך לכרות את הרחם. שיעור התמותה מניתוח קיסרי ירד לכ-28 אחוזים. רן לוי 30:56 הצעד האחרון בדרך לניתוח הקיסרי המודרני נעשה ב-1921 כשג'ון קר, פרופסור לגינקולוגיה מאוניברסיטת גלזגו שבסקוטלנד, הציע שני שינויים מהותיים בטכניקה הניתוחית המקובלת. הראשון, במקום חתך אנכי ברחם מלמעלה למטה, חתך אופקי מימין לשמאל. השינוי השני, במקום שהחתך יהיה בחלקו העליון של הרחם, יש לבצע אותו דווקא בחלקו התחתון. דוקטור קידר מסביר. ד"ר ראובן קידר 31:28 החתך הרוחבי נעשה באזור שנקרא אזור של הסיגמנט התחתון. הוא אזור שמתאחה יותר טוב, הוא דק יותר והוא מחלים מצוין. אם חותכים גבוה ברחם או חתך אורכי בגוף הרחם, אלו חתכים שנוטים להיפתח בהיריון הבא במיוחד בלידה הבאה. שיעור הפתיחה והקרע של הרחם הוא מאוד גבוה, עולה מעבר ל-10 אחוזים וזה סיכון משמעותי. החתכים הרוחביים בסיכוי קטן מאוד לפתיחה בעקבות היריון חדש או ניסיון כניסה ללידה אחרי קיסרי אחד. רן לוי 32:02 החידוש הזה של ג'ון קר הפך את הניתוח הקיסרי סוף סוף לבטוח. לפחות באופן יחסי. שיעור התמותה כתוצאה מהניתוח ירד בחדות עד כדי שלוש מיתות לכל 200 ניתוחים, או כשני אחוזים פחות או יותר. גילוי האנטיביוטיקה הביא לירידה דרמטית נוספת של שלוש מיתות לכל 2000 ניתוחים ובימינו הסיכון הוא אפילו נמוך בהרבה. רן לוי 32:30 זאת ועוד, אם במחצית הראשונה של המאה ה-20 הגישה המקובלת אצל הרופאים הייתה 'פעם קיסרי תמיד קיסרי', זאת אומרת אישה שילדה בניתוח קיסרי תיאלץ להמשיך ולעשות ניתוחים קיסריים גם בעתיד כדי להימנע מהסיכון של קרע בדופן הרחם, כיום אין שום בעיה ללדת בלידה נרתיקית רגילה גם אם היולדת עברה בעבר ניתוח קיסרי. מכל כיוון שלא נביט על זה, מדובר על אחת ההצלחות הברורות והדרמטיות ביותר של מדע הרפואה שבתוך פחות מ-100 שנה הפך הליך רפואי שהסיכוי של היולדת לשרוד אותו היה מילולית אפס להליך כל כך בטוח ושגרתי עד שהחלק הכי מאתגר בו הוא לבחור את הפלייליסט. טוב, אני מגזים כמובן, אבל אתם מבינים את הכוונה. אבל למרבה ההפתעה דווקא ההצלחה הכבירה הזו יצרה בעיה חדשה שאיש לא צפה. רן לוי 33:49 סיפרתי לכם שבעבר הרופאים והיולדות עשו הכל רק כדי להימנע מניתוח קיסרי. אבל החל משנות ה-50 מאז שהניתוח הקיסרי הפך לבטוח, שיעור הלידות הקיסריות מכלל הלידות רק הולך ועולה בהתמדה. בישראל כ-20 אחוזים מהלידות בימינו הן לידות קיסריות, שיעור דומה ואפילו קצת נמוך ביחס לממוצע המקובל בעולם. יש מדינות שבהן שיעור הלידות הקיסריות גבוה הרבה יותר. בדרום אפריקה למשל 42 אחוזים מכלל הלידות הן בניתוח קיסרי ובברזיל לא פחות מאשר 56 אחוזים, זאת אומרת יותר לידות קיסריות מלידות רגילות. רן לוי 34:38 וזו כבר בעיה. מכיוון שניתוח קיסרי הוא ובכן ניתוח וכל ניתוח טומן בחובו סיכון. למרות שניתוחים קיסריים נחשבים לבטוחים יחסית, הם עדיין מסוכנים יותר מלידה רגילה. הסטטיסטיקה מלמדת אותנו שאם הסיכוי לסיבוך רפואי בזמן לידה נרתיקית הוא כשמונה אחוזים, הסיכון לסיבוכים במהלך ניתוח קיסרי גבוה באחוז, תשעה אחוזים. דוגמה לסיבוך אפשרי היא תופעה שמכונה הידבקות, אדהזיה (Adhesion), מצב שבו הרקמה הצלקתית שנוצרת בעקבות החתכים השונים גורמת לאיברים פנימיים להידבק זה לזה. למשל הידבקויות בין הרחם ושלפוחית השתן. הידבקויות כאלה עלולות לגרום לתופעות חמורות, החל מכאבים עזים בזמן מחזור או יחסי מין, דרך חסימת מעיים וכלה בעקרות. שוב מדובר בסיבוכים נדירים מאוד באופן יחסי, אבל הם עדיין קיימים ובשכיחות גבוהה יותר מאשר בלידה רגילה. ד"ר ראובן קידר 35:46 חלק מהסיבוכים הפוטנציאליים לקיסריים קשורים גם בריבוי קיסריים. ככל שעושים יותר קיסריים לאותה אישה יש פוטנציאל לניתוחים קשים יותר בעתיד. ישנם סיבוכים שייחודיים לנשים שעברו קיסריים, כמו נעיצות של השלייה, שהשלייה בעצם ננעצת בדופן של הרחם באזור שבו היו הצלקות הקודמות ואז היא לא תצא אחרי הלידה וזה סיבוך מאוד משמעותי. ובמציאות שבה יולדים לא מעט ילדים, ישראל די מובילה במדינות ה-OECD במספר הילדים לנפש, צריכים לקחת את זה בחשבון. כלומר במקום שבו במשפחה ממוצעת יש ילד אחד או שניים באמת היד צריכה להיות קלה על ההדק בבחירת הניתוח הקיסרי, במקומות שבו שיעור הילודה גבוה צריך לחשוב טוב טוב כי ברגע שעושים ניתוח קיסרי בלידה ראשונה או שנייה ברור שגם בהמשך יהיו ניתוחים קיסריים עם תחלואה פוטנציאלית גדולה יותר בניתוחים החוזרים. רן לוי 36:40 הסיכון המוגבר הזה הוא הסיבה לכך שארגון הבריאות העולמי ממליץ לבצע ניתוח קיסרי רק כשהוא הכרחי מבחינה רפואית. ד"ר ראובן קידר 36:50 ניתוח קיסרי אנחנו מבצעים בכל מצב שאנחנו סבורים שלידה רגילה לא מתאפשרת, לידה נרתיקית לא מתאפשרת, בגלל טובת העובר או טובת האמא. יש מעט מאוד התוויות מוחלטות לניתוח קיסרי, רוב ההתוויות הן יחסיות. הכוונה היא שאנחנו מעריכים שרמת הסיכון לאמא או לעובר או לשניהם היא נמוכה יותר בניתוח קיסרי ואז נעדיף ביצוע ניתוח קיסרי. התוויה מוחלטת קלאסית למשל היא שליית פתח, שלייה שמכסה את הפתח של הרחם והתינוק לא יכול לעבור, זה התוויה מוחלטת שאין עליה עוררין. שאר ההתוויות שבגינם אנחנו מנתחים זה ניתוחים בעבר. ניתוח בעבר זה לא אומר שאישה לא יכולה ללדת רגיל אבל רמת הסיכון בלידה קצת עולה ולכן אנחנו דנים עם האישה לגופו של עניין ובוחרים כל מקרה לגופו של עניין. ישנם מצבים שהמצג של העובר לא מאפשר יילוד בלידה רגילה כמו מצג עכוז, מצג רוחבי ואז אנחנו נמליץ לאישה על ניתוח קיסרי. ויש צד אחר של ניתוחים, ניתוחים דחופים שקורים במהלך לידה שמשהו קורה בלידה כמו לידה שלא מתקדמת, כמו עובר שקצת מאותת לנו שקשה לו במהלך הלידה ויש עוד משך גדול ללידה ואז נעדיף לסיים את הלידה בניתוח קיסרי. ויש עוד קטגוריה אחת של ניתוחים קיסריים, הניתוחים הבהולים או ניתוחי חירום שקורים כשקורה משהו באמת דרמטי בחדר לידה כמו צניחת חבל טבור, קרע של הרחם, דבר שמחייב ניתוח קיסרי בלוחות זמנים מאוד מאוד קצרים כדי להוציא את התינוק במצב מיטבי. רן לוי 38:27 הניסיון המצטבר מלמד אותנו שבממוצע כ-10 עד 15 אחוזים מהיולדות יחוו סיבוכים במהלך ההיריון או הלידה שיחייבו אותן לעבור ניתוח קיסרי. אבל כפי שציינתי קודם, ניתוחים קיסריים הם הרבה יותר נפוצים מכך ועל פי ההערכות מספר הניתוחים הקיסריים בעולם אף עולה בכל שנה ב-4 אחוזים נוספים. מה פשר השכיחות הגבוהה של ניתוחים קיסריים? למה יותר נשים עוברות ניתוחים קיסריים מאשר נחוץ והכרחי על פי שיקולים רפואיים טהורים? זו שאלה מסתבר שהרבה יותר קשה לענות עליה מאשר נדמה מלכתחילה. רן לוי 39:13 ברור למדי שאחת הסיבות המובילות לניתוחים קיסריים אלקטיביים, כך מכונים ניתוחים קיסריים שאין להם הצדקה רפואית מובהקת, היא רצונם של הנשים עצמן שלפעמים מבקשות ללדת בקיסרי גם אם הן יכולות עקרונית ללדת באופן רגיל. זה למשל גם הסיפור של אילנית, היולדת שלנו. מחוץ לחדר הניתוח פגשתי את סיגלית, אמה של אילנית, שסיפרה על ההחלטה לעבור ניתוח קיסרי אלקטיבי בעקבות הלידה הקודמת שעברה אילנית שהייתה לידה קשה במיוחד. סיגלית (אמא של אילנית) 39:48 אוקיי, לידה ראשונה התחילה לפי הספר. ביום האחרון של השבוע ה-40, ירידת מים, מגיעים, צירים שמתקדמים. אילנית לידה ראשונה כואבת, מאוד רצתה אפידורל והאפידורל עצר את הלידה. והיא נמשכה ונמשכה ולאט לאט היה תת של תנועות עובר ומסתבר בסופו של דבר שהעוברית הייתה פעמיים עם חבל טבור סביב הצוואר מה שבעצם הרחיב את הראש ומנע את היציאה. הילדה נתקעה בתעלת לידה. וזהו, ועכשיו היא בשום אופן לא הסכימה לעבור את זה שוב פעם. רן לוי 40:25 זו ממש הייתה לידה טראומטית זה נשמע. סיגלית (אמא של אילנית) 40:27 כן, זאת הייתה לידה טראומטית ובשום אופן היא... זאת אומרת הרופא יש פה בכרמל איזהו פרויקט כזה של לידות שהן טראומטיות ושניתן לטפל בזה, אבל הרופא שלה הבין מהתחלה שאין סיכוי פה. רן לוי 40:49 המשפט האחרון לגבי הפרויקט שמפעיל בית החולים כרמל כדי לסייע לנשים להתגבר על לידות טראומטיות, מעיד על כך שהממסד הרפואי ער לקשיים הנפשיים של היולדות ומנסה לעזור להן. אבל הפחד מהכאב והחשש מסיבוכים בזמן לידה נרתיקית הם רק חלק מהסיפור. יש הבדלים דרמטיים מאוד עד כדי מאות אחוזים בשיעורי הניתוחים הקיסריים בין מדינות שונות. והעובדה הזו מלמדת אותנו שבסבירות ובבחירה להעדיף ניתוח קיסרי על פני לידה נרתיקית מעורבים גם שיקולים תרבותיים כבדי משקל. לדוגמה, מחקר שנערך בברזיל גילה שמכיוון שהמון נשים מהמעמד הבינוני גבוה בברזיל מבקשות ללדת בניתוח קיסרי, נשים מהמעמד הנמוך יותר מבקשות גם הן ללדת בקיסרי מתוך רצון לחקות את בנות המעמד הגבוה יותר. מחקרים אחרים הראו שניתוחים קיסריים נפוצים הרבה יותר בבתי חולים פרטיים מאשר ברפואה הציבורית. שוב קשה לדעת מדוע, אולי מכיוון שמי שיכולה להרשות לעצמה ללדת בבית חולים פרטי נוטה יותר לדרוש מהרופא ניתוח קיסרי או אולי מכיוון שבית החולים יכול לגבות תשלום גבוה יותר על ניתוח קיסרי מאשר על לידה רגילה. וגם זה לא כל הסיפור. רן לוי 42:17 ניתוח קיסרי אלקטיבי מציב את הרופאים בדילמה לא פשוטה. מצד אחד הידע המקצועי שלהם אומר להם שהאישה שיושבת מולם לא זקוקה לניתוח קיסרי והיא בהחלט יכולה ללדת בלידה רגילה. אבל מצד שני בעולם המערבי המודרני והליברלי מקובל להניח שלאדם יש יכולת וסמכות לקבל החלטות לגבי גופו שלו ומכאן שאם אישה מבקשת לעבור ניתוח קיסרי אלקטיבי, על הרופא לנסות ולהתחשב ככל הניתן ברצונה. יש רופאים שלא רוצים או לא יכולים להתנגד לבקשה כזו של היולדת ואולי מטריד יותר, יש רופאים שחוששים שאם ישכנעו את האישה לעבור לידה נרתיקית רגילה ואז הלידה תסתבך באופן כלשהו, היא עלולה לתבוע אותם בבית המשפט. איזה אינטרס יש לרופא הבודד להעמיד את עצמו ואת הקריירה שלו בסכנה רק כדי לאכוף איזו הנחיה עמומה של ארגון הבריאות העולמי? רן לוי 43:23 ועוד סיבה אפשרית נוספת לעלייה בשכיחותם של הניתוחים הקיסריים היא היכולת המקצועית של הרופאים עצמם. כפי שציין דוקטור קידר, אחת הסיבות הנפוצות לניתוח קיסרי היא לידה נרתיקית שלא מתקדמת בקצב הראוי ומעמידה בסכנה את היולדת ואת התינוק. אבל מהו בדיוק קצב ראוי להתקדמות של לידה נרתיקית? מתי אנחנו מחליטים שלידה נרתיקית לא מתקדמת כמו שצריך וחובה עלינו לעבור לניתוח קיסרי? אלו שאלות שאין עליהן תשובה אובייקטיבית ומוחלטת. רופא אחד יאמר שצריך לנתח אחרי שעתיים שהלידה הנרתיקית לא מתקדמת ורופא אחר יאמר שלוש שעות. ההערכות האלה תלויות במגוון גורמים, החל מבריאותה וההיסטוריה הרפואית של היולדת, דרך הניסיון המקצועי שיש או אין לרופא בהתמודדות עם לידות מסובכות וכלה בתרבות הארגונית המקובלת בבית החולים שבו מדובר. יש מחקר שהראה שאם מאריכים את פרק הזמן שבו מאפשרים ללידה הנרתיקית להתעכב בשעה שלמה נוספת לפני שרצים לניתוח הקיסרי, שיעור הניתוחים הקיסריים יורד בחצי ללא כל שינוי בשיעורי התמותה של היולדות או העוברים. רן לוי 44:48 יכול להיות שאתם שואלים את עצמכם, 'נו אז מה? מה אכפת לנו אם יותר נשים בוחרות ללדת בניתוח קיסרי גם אם הן לא חייבות?'. אז נכון, יש קצת יותר סיכון לסיבוכים, אבל ההבדל בין הסיכון בלידה רגילה לקיסרית הוא די זניח וחוץ מזה זו באמת זכותה של אישה להחליט על גופה שלה במיוחד אם היא מודעת לכל הסיכונים וקיבלה מהרופאים את כל המידע הנחוץ לה. והאמת זו דעה לגיטימית לחלוטין. אני גם חושד שזו חלק מהסיבה שרופאים רבים לא ממש מתווכחים יותר מדי עם נשים שמבקשות ללדת בניתוח קיסרי אלקטיבי. אבל זה לא סוף הסיפור, מכיוון שבוויכוח סביב הניתוחים הקיסריים האלקטיביים מעורבים עוד שני צדדים שבדרך כלל קולם לא ממש נשמע בוויכוח הזה. הראשון הם התינוקות עצמם. רן לוי 45:49 נכון להיום לא ברור לגמרי אם לניתוח הקיסרי יש השפעה שלילית כלשהי על התינוק ביחס ללידה נרתיקית. ישנן עדויות מסוימות לכך שתינוקות שנולדו בניתוח קיסרי עלולים לפתח בבגרותם בעיות במערכת העיכול או בעיות במערכת החיסון. אם כי דוקטור קידר מאמין שניסיון מצטבר של עשרות שנים מוכיח שהניתוח הזה בטוח לגמרי עבור הילודים. ד"ר ראובן קידר 46:16 בעיקרון לא צריכה להיות השפעה על ההתפתחות בהמשך. יש המון תיאוריות ומחקרים שאמרו שילדים שנולדו בניתוחים קיסריים חשופים יותר למחלות כאלו ואחרות בגיל ילדות. כשאתה רואה סדרות גדולות יותר כנראה שזה לא מדויק. אחת התיאוריות הייתה שהמעבר בתעלת הלידה חושף את היילוד לאורגניזמים שיש בתוך תעלת הלידה וזה בונה לו מערכת חיסונית טובה יותר. היו ניסיונות בעולם לקחת קצת, נקרא לזה הפרשות נרתיקיות ולמרוח בהם ילודים שנולדו בלידה קיסרית כדי לדמות כאילו שהם עברו בתעלת הלידה אבל זה לא שינה שום דבר בתוצאות קצרות הטווח וארוכות הטווח. כך שלטווח ה... יש קצת יותר סיבוכים נשימתיים לילודים שנולדים בקיסריים אפילו במועד, והמעבר בתעלת הלידה כן מוריד סיבוכים נשימתיים, כנראה הסחיטה הזו של הריאות עושה משהו טוב לילודים. פרט לזה לא צריך להיות... יש לנו כבר דורות של ילדים, אני חושב מיליונים, עשרות מיליונים שנולדו בקיסרי ותוחלת החיים שלהם לא שונה מאלו שנולדו בלידות רגילות, אין להם יותר תחלואה ארוכת טווח, לכן אני לא חושב שצריך להיות הבדל. רן לוי 47:28 אין ספק שדוקטור קידר יודע על מה הוא מדבר, אבל חשוב גם לזכור שאנחנו עדיין רחוקים מלהבין את גוף האדם בצורה מושלמת. למשל רק ב-20 השנים האחרונות פחות או יותר גילינו שהתפתחות הגוף מושפעת לא רק מהגנים שקיבלנו מההורים שלנו אלא גם מהאפיגנטיקה, סדרה של הוראות נוספות 'במרכאות' שאנחנו מקבלים מהאם בזמן ההיריון ואולי גם בזמן הלידה שלעיתים יש להן השפעה מהותית עלינו. האם העובדה שהתינוק נולד בניתוח קיסרי מונעת ממנו להיחשף לשינויים אפיגנטיים מהותיים? או ההפך, אולי הלידה הקיסרית גורמת לשינויים אפיגנטיים שאנחנו לא ממש מבינים? המחקר בתחום הזה נמצא ממש בראשיתו. רן לוי 48:19 הצד הנוסף השני בוויכוח הזה הוא אני, אתם, כולנו, האנושות. למה אני מתכוון? ובכן בואו ניקח צעד אחד אחורה ונדבר על אבולוציה וברירה טבעית. לכל אורך ההיסטוריה האנושית בני האדם היו נתונים בצבת של שני גורמים שמשפיעים על תהליך הלידה אבל כל אחד בכיוון אחר. הגורם הראשון הוא העובדה שלבני האדם יש מוח גדול מאוד וכתוצאה מכך לתינוקות אנושיים יש ראש גדול יותר ביחס לקופי אדם אחרים למשל. ככל שהראש של העובר גדול יותר כך המוח שלו יכול להיות גדול יותר וככל שהמוח גדול יותר כך גדל גם הסיכוי שהתינוק ישרוד ויוכל להעמיד צאצאים חדשים. במילים אחרות, ראש גדול לתינוק הוא יתרון מבחינה אבולוציונית. רן לוי 49:14 אבל מצד שני לבני האדם יש עוד תכונה חשובה שמבדילה אותנו משאר בעלי החיים, היכולת שלנו ללכת על שתי רגליים. גם הליכה זקופה היא יתרון אבולוציוני אדיר, היא משחררת את הידיים שלנו לעשות דברים אחרים כמו למשל להחזיק כלים. כדי ללכת ולרוץ על שתי רגליים האגן צריך להיות צר יחסית, או במילים אחרות לאישה עם אגן צר יש גם כן יתרון מבחינה אבולוציונית. אז הנה לפניכם הבעיה. יש לנו כוח אבולוציוני שדוחף לכיוון של תינוקות בעלי ראש גדול ומצד שני כוח אבולוציוני מנוגד שדוחף את הנשים להיות בעלות אגן צר. רן לוי 50:00 במרוצת האבולוציה האנושית אם כן נוצר שיווי משקל עדין מאוד בין שני הכוחות האלה. אם לתינוק יש ראש קצת גדול מדי או שלאישה יש אגן קצת צר מדי התינוק לא יעבור בתעלת הלידה, הלידה תסתבך ושניהם, גם התינוק וגם האישה ימותו. שיווי המשקל העדין הזה, מסביר דוקטור קידר, הוא הגורם העיקרי לכך שלידה אצל בני האדם היא עניין מסובך ומסוכן הרבה יותר מאשר אצל רוב בעלי החיים האחרים. ד"ר ראובן קידר 50:35 לידות שלא מתקדמות זה דבר מאוד ייחודי לבני אדם ולחיות בית מסוימות. בטבע למשל כמעט ולא נראה חיות שלא מצליחות ללדת, שהלידה נתקעת. בבני אדם זה קורה כי יחסית הגודל של העובר, של ראש העובר והאגן הנשי מאוד מאוד דומים והעובר צריך לעבור תהליך של התברגות מאוד מאוד נקרא לזה מתוזמן ומדויק כדי לעבור. ולפעמים גם עובר במשקל תקין לא מצליח לעבור בתעלת הלידה. אם נסתכל על המקבילה לנו הכי קרובה, קופי האדם, גודל של העובר ביחס לאגן של קוף האדם הוא מאוד מאוד קטן והעובר בעצם נופל לתוך תעלת הלידה. אצלנו הוא צריך להידחף פנימה ולעבור ולעשות סיבוב מיוחד עם מנורות מיוחדות כדי לעבור. לפעמים זה לא קורה. ובאמת הקיסריים אפשרו לנו להתגבר על המכשול הזה. כלומר אם בעבר נשים שהלידה שלהם לא התקדמה היו מתות, הם והילדים היו מתים בלידה, גם זה היה קורה גם בלי קשר לקיסריים, היום בעצם אנחנו מצליחים לייצר מצב שגם האימהות וגם הילדים נשארים בחיים. רן לוי 51:42 והמשפט האחרון של דוקטור קידר מביא אותנו אל נקודה מעניינת מאוד. נשים בעלות אגן צר ותינוקות בעלי ראש גדול מדי שעד לפני לא הרבה שנים היו מתים בלידה ולכן לא מעבירים את הגנים שלהם אל הדור הבא, מצליחים בזכות הניתוחים הקיסריים לשרוד. במילים אחרות סכין המנתחים לא רק חותכת את הרחם אלא היא גם מבטלת במחי יד את השפעתם של שני כוחות מהותיים שעיצבו במשך מיליוני שנים את האבולוציה האנושית ומשחררת את האנושות מהריצותה של הברירה הטבעית העיוורת. היום אנחנו הם אלה שמעצבים ושולטים באבולוציה האנושית, לפחות בהקשר המצומצם של גודל הראש ורוחב האגן. רן לוי 52:31 וכבר היום בסך הכל 100 שנה לאחר שניתוחים קיסריים הפכו לבטוחים ושגרתיים, אפשר לראות את ניצני השינוי הזה. במחקר שנערך לפני מספר שנים החוקרים בחנו כמה עשרות אלפי לידות והגיעו למסקנה ששיעור המקרים שבהם התינוק לא היה מסוגל לעבור בתעלת הלידה עלה בעשורים האחרונים ב-10 עד 20 אחוזים ביחס לתקופות קדומות יותר. נכון יש עוד גורמים שיכולים להביא לגידול כזה, למשל עלייה בשיעורי ההשמנה אצל נשים שהיא גורם מוכח לסיבוכים בלידה או תזונה טובה יותר שגורמת לכך שתינוקות בימינו נולדים גדולים יותר מאי פעם. אבל החוקרים שהתחשבו בגורמים האלה באנליזות שלהם טוענים שהגורמים האלה לא יכולים להסביר את הקפיצה הגדולה בשיעור הלידות שמסתבכות. וזה אומר שיכול מאוד להיות שיותר ויותר גנים שגורמים לראשים גדולים ואגן צר מסתננים 'במרכאות' למאגר הרחב שנקרא הגנום האנושי. רן לוי 53:45 שוב צריך לשים את המחקר הזה בפרופורציה. התוצאות המדוברות הן לא מוחלטות ויש מי שטוענים שהמחקר הזה לא הצליח להוכיח קשר מספיק חזק בין ניתוחים קיסריים והכיוון החדש לכאורה של התפתחות אבולוציונית אצל בני האדם. אבל אם תוצאות המחקר הזה אכן תקפות, מה עשויות להיות ההשלכות של התפתחות אבולוציונית חדשה שכזו? ובכן אף אחד לא יודע וזו בדיוק הבעיה. רן לוי 54:18 מצד אחד לא סביר להניח שבשלב כלשהו בעתיד הרחוק נגיע למצב שבו בני אדם כבר לא יכולים בכלל להיוולד בלידה טבעית. יש עוד גורמים שמגבילים את גודל המוח שלנו כמו למשל דרישות האנרגיה העצומות של האיבר המיוחד הזה. אבל מצד שני זו בהחלט לא תהיה הפעם הראשונה שבה היכולת שלנו להשתמש בטכנולוגיה משנה את מי שאנחנו. למשל בישול הוא משהו שבני אדם עושים לפחות 250 אלף שנה ויש חוקרים שטוענים שאפילו יותר ממיליון וחצי שנה. עובדה ידועה היא שבישול מאפשר לנו לנצל את האנרגיה האגורה במזון בצורה הרבה יותר יעילה. עד כמה יעילה? ובכן מחקר שבחן כמה אלפי נשים גרמניות שבחרו לאכול אך ורק מזון לא מבושל העלה שמאזן האנרגיה בגופן התדרדר במידה כזו עד שלפחות מחצית מהן הפסיקו לקבל מחזור. או במילים אחרות די ברור שאנחנו בני האדם כבר לא יכולים לשרוד בלי לבשל את האוכל שלנו. רן לוי 55:30 למעשה אין אף תרבות אנושית מוכרת עתיקה או מודרנית שאין בה בישול של מזון. בנוסף עדויות ארכיאולוגיות מראות בבירור שלכל אורך ההיסטוריה האנושית השיניים שלנו הלכו ונעשו קטנות יותר בעוד שהמוח שלנו הלך ונעשה גדול יותר. שינויים שככל הנראה קשורים ליתרונות שבאכילת בשר מבושל. אנחנו לא יכולים לצפות אילו השפעות תהיינה לניתוח הקיסרי על האנטומיה האנושית בעוד אלפי דורות, אבל הדוגמה של הבישול מלמדת אותנו שההשפעות האלה עלולות להיות משמעותיות מאוד. רן לוי 56:09 ההבדל העקרוני היחיד בין ההשפעה של הבישול על האבולוציה שלנו וההשפעה של הניתוח הקיסרי הוא שהפעם אנחנו מודעים להשפעה הזו ולפחות באופן תיאורטי יש לנו עדיין את האפשרות להחליט אם אנחנו מעוניינים בשינוי הזה או לא. אין כמעט ספק שהדורות הבאים יעמדו בפני דילמה לא קלה. האם להגביל את שיעור הלידות בניתוחים קיסריים באופן דרמטי? דבר שללא ספק יחייב גם הפקעה מסוימת של זכותה של האישה להחליט על גופה, או לתת לקדמה האנושית לעשות את שלה גם אם אנחנו לא ממש בטוחים איזה השפעה תהיה לעלייה בשכיחות של הניתוחים הקיסריים על עתידה של האנושות. פרופ' האנה גרייס דאלן 56:56 התערבות באופן שבו בני האדם מביאים ילדים לעולם היא כמו לזרוק אבן לאגם. הגלים שנוצרים מהפגיעה הזו הולכים ומתפשטים ברחבי האגם ואין לך מושג להיכן הם יגיעו אבל אתה יכול להיות בטוח שתהיה לזה איזושהי השפעה באיזשהו חוף מרוחק. רק בשנים האחרונות התחלנו להביט מעבר לאבן הנזרקת אל אותם חופים רחוקים ומה שאנחנו רואים שם הוא מאוד מאוד מפחיד. רן לוי 57:43 אבל בינתיים עם כל הכבוד לדורות הבאים, כאן בחדר יש רק נציגה אחת של הדור הבא שמעניינת את כולם. דוקטור מורן פז מבצע את החתך האופקי בחלקו התחתון של הרחם ומייד נגלה לעינינו ראש קטן וחמוד. ד"ר מורן פז 58:02 חזק חזק חזק. תדחפי לי בבקשה. קצת לחץ. אין בלונד. לא נורא. קצת לוחצים על הבטן. שלום! בוקר טוב! שלום! אוי איזה מאמי! מזל טוב! עם שפתון. נראה לי שצדקו, זה ממש ילדה. אה, זה כן בלונד? כן, קצת בהיר. היי, בוא נמריץ אותה קצת. שלום! שלום לך! בוא נראה אותה. נוריד קצת את הווילון. תראו מי נולדה. הנה מי נולדה. מחור, טלפון, אלירן אלירן. אפשר אפשר, פיתום בבקשה, הרבה יותר טוב, מעולה. היא ממש טובה. אוי איזה בובה. נכון, חמודה חמודה חמודה. תשמעו, אם אתם לא רוצים אני לוקח, היא חמודה לאללה. רן לוי 59:02 האחות לוקחת את התינוקת בזרועותיה, מבצעת בה מספר בדיקות ראשוניות ואז ממהרת להניח אותה בחיקה של אילנית. מילא ההורים הנרגשים, מילא שאני מתרגש כאילו לא נכחתי כבר בשלוש לידות קודמות, אפילו הצוות הרפואי נרגש בבירור למרות שאני בטוח שכל אחד מהם ראה את הרגע הזה חוזר על עצמו לפחות כמה אלפי פעמים בעבר. כנראה שיש דברים שפשוט אי אפשר להתרגל אליהם. אלירן 59:33 איזה תות, איזה לשון קטנה, היא נראית כמו תוכי. אילנית 59:36 באמת? מה אתה אומר רונה? אלירן 59:38 כן, רונה, יש מצב רונה. אילנית 59:41 שלום רונה. אלירן 59:43 אויש חיים שלי מאמא. אוי איזה מאמא, איזה פרצוף מקווצ'ץ'. תצלם אותנו. ד"ר מורן פז 59:52 טוב, אני ואתה נציל את העולם, זה מה שיוצא מהשיר הזה, כן. נשאיר אתכם לבד? אילנית 59:58 תודה. דליה (אחות) 60:12 עוד מעט אנחנו נצא ביחד ממש לכאן לחדר התאוששות, נשקול אותה, תוכלי לעשות סקין-טו-סקין עד שאת... נסיים איתך, נעביר אותך למיטה להתאוששות וזהו, תוכלו להיות ביחד. בסדר? אילנית 60:25 תודה רבה. אלירן 60:27 מתוקה, איזה מאמי, איזה חיים. רן לוי 60:31 המונח שבו השתמשה האחות דלית, 'סקין-טו-סקין' (Skin to skin), עור לעור, הוא עוד שכלול שנוסף לניתוחים הקיסריים בשנים האחרונות. הניסיון לימד את הרופאים שמגע ישיר בין האם ותינוקה מייד בדקות הראשונות שלאחר הלידה תורם מאוד להפרשה של האוקסיטוצין, הורמון האהבה, שתורם ליצירת קשר עמוק בין האם והילד, מסייע להנקה, מוריד את הסיכון לדיכאון שלאחר לידה וגורם לתינוקות להיות רגועים יותר. ד"ר מורן פז 61:02 בעבר, שנים אחורה, אישה הייתה עוברת ניתוח קיסרי, הייתה רואה את התינוק עובר לפעמים שמונה שעות, לפעמים 12 שעות, לפעמים יום לאחר מכן יש גיחוך לתינוקות תקופה שהיא יחסית מאוד ממושכת וזה דבר שהוא מקשה. זאת אומרת אתה עובר ניתוח, כאילו אתה עובר ניתוח, את אמא וזהו וכאילו אוקיי אבל איפה התינוק שלי? זאת אומרת זה... אז בקטע הזה חל שיפור מהותי. רן לוי 61:26 בינתיים בעוד אילנית ואלירן מלטפים ומחבקים את רונה הקטנה, אני רואה מעבר לווילון את דוקטור פז שולף משהו די גדול מתוך בטנה של אילנית. זה הרחם? ד"ר מורן פז 61:38 כן. אנחנו מוודאים שאין שאריות שליה בפנים, מנקים... יש לך רחם מאוד מעניין. כן? הוא נראה קצת מהווריאנט של דו-קרני. לא ממש בצורה של לב קשה. ד"ר ראובן קידר 61:54 יש לו צורה של לב קשה. דוקטור פז ראה את זה בהתחלה, הוא צדק. רן לוי 61:58 דוקטור פז מניח את הרחם על הבטן ובסבלנות ובמיומנות תופר את החתך הרחב. כשהוא מסיים הוא מחזיר את הרחם אל תוך חלל הבטן וניגש למלאכת הסגירה של כל החתכים שעשה. אבל עכשיו בסדר הפוך. מיכל (אחות) 62:14 טוב, בוא נתפוס את הסקאר הזה, דליה ספירה אחרונה. דייקנים אוהבים את זה. תסתכלי. מאה אחוז. בסדר. מחטים 1, 2, 3, 4, 5 מחטים, שני להבים. ספירה שלישית תקינה. ד"ר מורן פז 62:29 תודה רבה. אילנית הכל טוב. הספירות זה חלק פורמלי בתהליך, לוודא שלא השארנו שום ציוד בתוך המקומות הלא נכונים. רן לוי 62:42 סופרים כמה פעמים אני מבין. ד"ר מורן פז 62:43 סופרים כמה פעמים. בכל סגירה של שכבה סופרים עוד פעם כדי לוודא שלא השארנו בשום שכבה לא כלים ולא מרפדים ולא מחטים. אפשר את המיטה למעלה להעלות? קצת, קצת... בסדר. תחזיר אותה אחורה, נכון? יש. עכשיו אנחנו בשכבה האחרונה. רן לוי 63:02 החיוך על פניה של אילנית מעיד יותר מאלף מילים על המתח שבו הייתה שרויה קודם לכן וכמה הוקלה כעת. אילנית 63:12 תראה יש מתח מאוד גדול לפני כי זה ניתוח, לא עשיתי אף פעם ואני לא יודעת איך זה. אבל הצוות היה פה מדהים. מדהים מדהים מדהים מדהים ומקצועי ואנושי ואין מילים להגיד. ואחרי, אתה יודע זה כבר כאילו אתה רוצה להיות אחרי, אתה לא יודע איך זה, אתה לא יודע איך זה ו... רן לוי 63:37 ראיתי שירדו לך דמעות כשראית את רונה פעם ראשונה. אילנית 63:41 מאוד. מה זה מרגש תשמע, אתה מחכה לה. אני גם סתם ברמה של הסיפור האישי, אני גרושה, אלירן הוא הבן זוג השני שלי ולקח הרבה זמן לבטוח ולקח הרבה זמן להיות בזוגיות וזה ניצחון קטן להצליח. רן לוי 64:06 הניתוח הקיסרי הגיע לסיומו. הצוות הרפואי לא עוצר לנוח והם כבר מסדרים את חדר הניתוח ומכינים אותו לניתוח הבא. אילנית נלקחת לחדר התאוששות ואלירן מקבל את רונה הקטנה לידיו. אני עוקב אחריהם לחדר צדדי ומוצא את אלירן יושב בכורסה נוחה, מערסל בזרועותיו את רונה שעתופה בבדים חמים מכף רגל ועד ראש. אני נזרק בבת אחת 16 וחצי שנים לאחור, אל הרגע שבו ישבתי אני, אולי על אותה כורסה בדיוק והחזקתי בדיוק באותו האופן את נוגה בתי הבכורה שנולדה דקות ספורות קודם לכן. אני יודע בדיוק אילו רגשות עוברים לאלירן בראש ברגע זה. ההתרגשות, ההבנה שמהרגע הזה החיים שלך לעולם לא יהיו אותו הדבר, ואהבה. אהבה כמו שלא האמנתי שאפשר לאהוב. רן לוי 65:16 הנה אבא מאושר. הכי מאושר בעולם. איזה תינוקת מהממת. איך התחושה הזו של להסתכל עליה ככה להחזיק אותה? אלירן 65:26 מדהים, מדהים, מדהים. משהו שלא חושב שהרגשתי בחיים שלי. אין הרבה רגעים כאלה. חבל על הזמן, חבל על הזמן. רן לוי 66:07 זהו, עד כאן. יש לי לא מעט אנשים להודות להם על החוויה המיוחדת הזאת. לאלי דדון דובר בית החולים כרמל, וללימור רייך שעזרה לי ליצור את הקשר הראשוני עם בית החולים. לדוקטור ראובן קידר מנהל מחלקת היולדות ולדוקטור מורן פז שענו בסבלנות ראויה לציון על כל השאלות המציקות שלי. למיכל ודליה האחיות ולסאשה הרופאה המרדימה. תודה גם לדוקטור אריאל זילברליכט שהציע לי את הרעיון לפרק הזה לפני כמעט 10 שנים, הוכחה שגם אם לוקח לי המון זמן אני באמת לוקח את ההצעות שלכם ברצינות. וכמובן תודה ענקית לאילנית ואלירן שהסכימו לשתף אותי ואתכם באחד הרגעים החשובים והמיוחדים ביותר בחייהם. אני מקווה שהפרק הזה יהיה עבורכם מזכרת נפלאה מהרגע הזה. ואחרונה חביבה לרונה הקטנה שזכתה בשני הורים מקסימים ואוהבים. שיהיו לך חיים נפלאים, מלאי אהבה ואושר. מיד נמשיך לעדכונים מה נעשה ברשת שלנו ועוד, אבל ראשית כתמיד חסות קצרה. רן לוי 67:23 מה חדש ברשת עושים היסטוריה? בעושים פסיכולוגיה דוקטור מעיין בוימן משיטה לוקחת אותנו אל העולם המשונה של ההיפנוזה בצמד פרקים שבוחנים מהי היפנוזה, מי ניתן להפנוט בקלות ומי לא, ומה עלה בגורלה של נערה ישראלית צעירה שבשנות ה-70 עברה היפנוזה ולא הצליחה להתעורר ממנה. בעושים טכנולוגיה דוקטור יובל דרור עונה על שאלה ששאלו אותו לא מעט מאזינים לאורך השנים: תגיד מה הבעיה שלך עם אפל? במוצרי של אפל משתמשים מיליארדי בני אדם בכל רחבי העולם, אבל יובל לא מוכן לקנות אף אחד מהמוצרים האלה. אבל למה יובל? מה הבעיה שלך עם אפל? ביוצאים בשאלה, הפודקאסט של עמותת הלל, העיתונאי אטילה שומפלבי מארח את יוכבד אוחיון בת להורים חרשים על האכזבה שלה מהחברה החרדית בה גדלה וכיצד הפכה שפת הסימנים לגשר שלה בין העולם החרדי והחילוני. בעושים חשבון עדיין אני על כישלון המיקרו אשראי. רעיון המיקרו אשראי זיכה את הוגיו בפרס נובל אבל בשטח הוא לא עזר לעניים להקים עסקים ולהיחלץ מהעוני. פרופסור עומר מואב ושירה הדס נקר עוסקים בתקווה לצמצום העוני העולמי. הפרק הזה אני חייב לציין מעניין אותי במיוחד מכיוון שעסקתי ברעיון של מיקרו אשראי באחד הפרקים הקודמים של עושים היסטוריה לפני 6 או 7 שנים. ואחרונה חביבה עושים תוכנה עם בועז לביא, הכל על Onboarding. מזל טוב, עברתם את הראיונות והתרגילים והתקבלתם לעבודה. איך יראה היום הראשון שלכם במשרד? מה חשוב שיהיה בו? רינה ארכשטיין מנהלת ו-Tech Lead ב-Google Cloud מכירה את התהליך הרגיש הזה של Onboarding משני צדדיו. כל הפודקאסטים שלנו זמינים באתר שלנו osimhistoria.com, באפליקציית עושים היסטוריה באנדרואיד ובכל אפליקציות הפודקאסטים באשר הן. אם אתם אוהבים את עושים היסטוריה ומעוניינים לתמוך בה אנא עזרו לנו להביא מפרסמים ונותני חסות. ואם הארגון שלכם שוקל להשיק פודקאסט משל עצמו, ספרו למנהלים שלכם עלינו ועל שירותי הפקת הפודקאסטים שאנחנו מספקים. נכון להיום יצרנו לפחות 40 או 50 פודקאסטים בעברית ובאנגלית עבור מיטב החברות והארגונים במשק. Wix, CheckPoint, יד ושם, Salesforce, חברת חשמל, אוניברסיטת חיפה, מכבי אש והרשימה עוד ארוכה. לא פחות חשוב יש לנו קבלות על ההצלחה. הפודקאסט שאנחנו מפיקים עבור חברת אבטחת המידע Cybereason למשל נמצא באופן כמעט קבוע ברשימת 20 הפודקאסטים הטכנולוגיים המצליחים ביותר בארצות הברית ב-iTunes. יש הרבה אנשים שיודעים לעשות פודקאסטים אתם יודעים, אבל לא הרבה יודעים לעשות פודקאסטים מצליחים. דברו איתי ran@ranlevi.com. כמו כן שלושת ספריי זמינים לרכישה באתר ואתם יכולים להזמין אותי גם להרצאות אצלכם בארגון ובחוג בית. עושים היסטוריה הם דור שפיר, הדס דרוקר ושלי נוי בעריכה ובהפקה, ואיתם גם יותם להב שבשבוע שעבר נישא לבחירת ליבו. מזל טוב ענקי ליותם ממני ומכל הצוות ואנחנו מחכים לראות איזה תינוק קטן באולפן, אבל בלי לחץ כן? מיכל איברטובסקי מנהלת את סיפור משפחתי, אפי פריגר במכירות, אביב שם טוב מנהל ההפקה, דני טימור המנהל העסקי ואני רן לוי כותב ומגיש. ד"ש חם לישראל העוזרי. נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 378: זיגמונד פרויד והפסיכואנליזה (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-378-zygmvnd-prvyd-vhpsykvnlyzh-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-378-zygmvnd-prvyd-vhpsykvnlyzh-sh-kh.html</guid>
        <pubDate>17 ביולי 2022</pubDate>
        <description>Transcript for [עושים היסטוריה] 378: זיגמונד פרויד והפסיכואנליזה (ש.ח.) from עושים היסטוריה</description>
        <content:encoded><![CDATA[
            רן 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה, תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן 01:12 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן 02:30 שלום וברוכים הבאים לעושים היסטוריה. פרק 378: זיגמונד פרויד והפסיכואנליזה. שידור חוזר. עושים היסטוריה עם רן לוי. אנטון סוורוולד היה קצין בצבא גרמניה במלחמת העולם השנייה וחבר במפלגה הנאצית. הוא לא היה חייל קרבי, אבל התפקיד שמילא היה חשיבות רבה עבור הרייך השלישי. כחלק מהרדיפות האנטישמיות בימים שלפני הפתרון הסופי, טענו הנאצים שכל היהודים בעלי הממון צברו את הונם על גב העם הגרמני, ועל כן לגרמנים הזכות ואפילו החובה להקל את כספי היהודים לטובת המולדת ומאמץ המלחמה. קצינים ופקידים מונו לחקור משפחות יהודיות עשירות ולחשוף חשבונות בנק סודיים, ניירות ערך ואוצרות דומים. כשסיפחה גרמניה את אוסטריה בשנת 1938, החלו הנאצים להקל את נכסי היהודים גם שם, ואנטון סוורוולד הוצב בווינה. המשפחה שאת סודותיה הכלכליים היה אמור לחשוף הייתה משפחת פרויד. בתחילה היה סוורוולד כל מה שניתן לצפות מקצין נאצי. הוא נהג בבני המשפחה המפוחדים בקשיחות בלתי מתפשרת, שלפעמים גבלה בהתעמרות של ממש. לא נדרש לו זמן רב כדי לגלות שזיגמונד פרויד מחזיק מיליוני פרנקים בחשבונות בנק בשווייץ. לסוורוולד היה שוט משמעותי שאותו הוא יכול היה לנופף מעל הפסיכולוג. פרויד רצה להבריח משפחתו מאוסטריה לבריטניה, אבל הוא לא היה יכול לעזוב את המדינה ללא אישורו של הקצין הבודק. אבל אז התחולל דבר משונה. סוורוולד החל לשנות את גישתו כלפי פרויד ומשפחתו. הוא הפסיק להתעמר בהם ולאורך זמן אפילו החל לנהוג בהם בכבוד ובהתחשבות. השינוי המפתיע בהתנהגותו של הקצין הנאצי הגיע לשיאו כשחתם סוורוולד על אישור היציאה מאוסטריה, ופרויד ובני משפחתו עזבו לבריטניה מבלי שהכסף בחשבונות השווייצריים הוקל. כשנסתיימה המלחמה נעצר אנטון סוורוולד על ידי בעלות הברית והוא עמד למשפט בחשד לפשעי מלחמה. אבל עדים ממשפחת פרויד סיפרו על העזרה המפתיעה שהוא הגיש להם. בעדותו הסביר אנטון את הסיבה לשינוי שחל בו. כחלק מהמחקר שהוא ערך כדי לחשוף את חשבונות הבנק הסודיים, קרא הקצין הנאצי את ספריו של זיגמונד פרויד, ספרים שעסקו בפסיכואנליזה וחקרו את צפונותיה הכמוסים ביותר של הנפש האנושית. סוורוולד הנפעם החליט שיהיה זה פשע בלתי נתפס להזיק לגאון שכתב אותם. זאת ועוד, לפני המלחמה למד סוורוולד כימיה באוניברסיטת וינה תחת פרופסור יהודי בשם יוסף הרציג, שסוורוולד העריך מאוד. כשגילה שפרויד והרציג ידידים קרובים, גמלה בלב הקצין הנאצי ההחלטה. הוא אסף את כל המסמכים המעידים על קיומם של חשבונות הבנק והחביא אותם בכספת שבדירתו. הוא דיווח לממונים עליו שלפרויד אין ממון שאפשר להקל וחתם על אישור ההגירה. אנטון זוכּה במשפט ויצא לחופשי. סוורוולד לקח על עצמו סיכון לא מבוטל. אם היו הנאצים מגלים שהוא עזר ליהודי לגנוב, במירכאות, כסף שהיה שייך למולדת, קרוב לוודאי שהוא היה מואשם בבגידה. העובדה שהוא עשה זאת מתוך שכנוע עצמי בלבד, ולא כדי לקחת את הכסף לעצמו, מלמדת על עוצמתם האדירה של רעיונותיו של זיגמונד פרויד. גם כיום, למעלה מ-100 שנים לאחר שהגה אותם, הרעיונות האלה ממשיכים להדהד בשיח העכשווי. רן 07:31 זיגיסמונד פרויד נולד בשנת 1856 למשפחה יהודית באזור שהיה אז חלק מהאימפריה האוסטרו-הונגרית וכיום שייך לצ'כיה. אביו יעקב פרויד היה סוחר. אמו אמליה הייתה אשתו השלישית של יעקב וצעירה ממנו בכ-20 שנה. לזיגיסמונד, שמאוחר יותר שינה את שמו לזיגמונד, היו תשעה אחים ואחיות והמשפחה הייתה נתונה במאבק כלכלי מתמיד. אף על פי כן הוריו של זיגמונד זיהו את הפוטנציאל האינטלקטואלי הטמון בבנם ולא חסכו ממנו את החינוך הטוב ביותר שיכלו להרשות לעצמם. כשהיה פרויד כבן 4 עברה המשפחה לגור בווינה, העיר שבה הוא היה עתיד לבלות את מרבית חייו. בצעירותו הושפע פרויד מרעיונותיו של צ'ארלס דרווין ומספרו מוצא המינים שיצא לאור בערך 20 שנה קודם לכן. תיאוריית האבולוציה של דרווין הייתה מושתתת על הנחת יסוד שלפיה האדם אינו שונה באופן מהותי משאר היצורים בטבע. הוא אמנם מורכב ומתוחכם יותר, אבל הוא לא אלוהי או בלתי ניתן להבנה. פרויד דגל בגישה הזו וביקש לחקור את טבע האדם. במיוחד הוא היה סקרן בעניין המוח האנושי והמנגנונים הביולוגיים השולטים בו. בשנת 1873 החל פרויד ללמוד רפואה באוניברסיטת וינה והתמחה בנוירולוגיה. במסגרת לימודיו הכיר חוקר מבריק בשם ג'וזף ברוייר. ההיכרות הזו הייתה עתידה מאוחר יותר לשנות את חייו של פרויד מהקצה אל הקצה. כשהסיים את לימודיו קיווה פרויד למצוא עבודה כחוקר בתחום הנוירולוגיה, אבל מוצאו היהודי והעובדה שבלאו הכי לא היו הרבה משרות פנויות בתחום הזה הכריחו אותו להתפשר ולהצטרף לבית חולים מקומי כרופא מן המניין. פרויד לא אהב את התפקיד. למרות שהוא היה רופא בהכשרתו, פרויד ראה את עצמו יותר כמדען מאשר כרופא מטפל. התפנית בחיי פרויד התחוללה בשנת 1885 כשנסע לפריז להשתלם אצל נוירולוג בשם ז'אן שארקו. שארקו היה מפורסם ברחבי אירופה בזכות תגליות פורצות דרך בחקר המוח ובמערכת העצבים, וכן בשל היותו חלוץ בחקר ההיפנוזה. פרויד נכח בכמה הדגמות מרשימות של טכניקות היפנוטיות שערך שארקו, ואלו שכנעו אותו שלהיפנוזה יש פוטנציאל לאפשר הצצה אל המסתורין של המוח האנושי, הצצה שהייתה בלתי אפשרית בכל דרך אחרת שעמדה לרשות הנוירולוגים באותם הימים. כשחזר פרויד לווינה בשנת 1886 הוא החליט לעזוב את בית החולים. הוא הקים קליניקה פרטית לטיפול בבעיות מוח ועצבים והתמקד בטיפולי היפנוזה. רן 10:33 כזכור בזמן לימודיו באוניברסיטה הכיר פרויד את ג'וזף ברוייר, נוירולוג שעסק בין היתר בחקר מחלת נפש מסתורית אבל נפוצה מאוד בשם היסטריה. תסמיניה של ההיסטריה היו מגוונים בצורה יוצאת דופן. חלקם היו התנהגותיים, כמו עצבנות, רגזנות והתנהגות פרועה, וחלקם היו גופניים, החל מהעדר תיאבון ובעיות שינה ועד להתעלפויות ולהפרעות שרירים. המחלה תקפה בעיקר נשים ולכן כונתה לעתים היסטריה נשית. הנשים שסבלו ממנה היו ברוב המקרים בריאות בגופן והרופאים שיערו שהסיבה למחלה עשויה להיות בעיה נפשית כלשהי. בשנת 1880 פנתה אל ברוייר ברתה פפנהיים, בחורה בת 21 שסבלה ממקרה חמור במיוחד של היסטריה. תסמיניה של ברתה, או בשם הבדוי שנתן לה ברוייר אנה או, כללו בין היתר הזיות, שינויי מצב רוח פתאומיים, שיתוק חלקי בגפיים, שכחה זמנית, פזילה, שיעול וכאבי ראש איומים. מדי פעם הייתה אנה שוכחת כיצד לדבר בגרמנית, שפת אמה, ועוברת לדבר באנגלית או בצרפתית. ברוייר ואנה או נפגשו באופן כמעט יומיומי והיא סיפרה לו אודות משבר נפשי קשה שחוותה לא מזמן. אביה, שהיה דמות דומיננטית בחייה, חלה וגסס לאורך תקופה ארוכה, ואנה סעדה אותו. באחד המפגשים הבחין ברוייר בתופעה מעניינת. אחד התסמינים של אנה היה סירובה לשתות מים מכוס. את הנוזלים שהייתה צריכה יכלה לקבל רק מאכילת פירות עשירים במים, כמו מלון. במהלך השיחה ביניהם אנה סיפרה לו על אירוע טראומטי שגרם לה להתרחק מכוסות מים. זו הייתה שיחה רגשית וחשפנית, אך בסיומה היא הושיטה את ידה ולגמה מכוס שהייתה על השולחן. ברוייר הבין שייתכן והדיבור על הטראומה שחוותה שחרר אצל אנה מעצור נפשי כלשהו. הוא עודד אותה לשתף אותו במחשבותיה הפרטיות וברגשותיה הכמוסים ביותר, ולאט לאט ובהדרגה החלו שאר התסמינים המעיקים להיחלש ולהיעלם. תהליך ההחלמה של אנה או לא היה מושלם והיא אושפזה בבתי חולים פסיכיאטריים גם בימים שלאחר הטיפול, אבל מצבה השתפר באופן מובהק והיא המשיכה לנהל חיים נורמטיביים ואפילו הפכה ללוחמת למען זכויות הנשים בגרמניה. שניהם, החולה והרופא כאחד, היו נפעמים מהאפקטיביות של מה שאנה כינתה תרופת הדיבור. אבל מסיבה לא ידועה ברוייר החליט שלא לפרסם את פרטי המקרה במאמר רפואי רשמי. רן 13:34 כשחזר זיגמונד פרויד מפריז והקים את הקליניקה הפרטית שלו, הוא חידש את הקשר עם ג'וזף ברוייר וזה שיתף אותו בסיפורה של אנה או. פרויד זיהה את החדשנות שהייתה טמונה בהצלחתו של ברוייר. אמנם רופאים משוחחים עם המטופלים שלהם כל הזמן, אבל מטרתן של השיחות האלו היא לאפשר לרופא לברר מהו הטיפול הטוב ביותר לחולה. ברוייר לעומת זאת הדגים שלפחות במקרים מסוימים השיחה עצמה עשויה להיות טיפול יעיל. פרויד החליט לרדת לשורש העניין ולבחון עד כמה יעילה יכולה להיות תרופת הדיבור ובאילו מקרים. הוא וברוייר שיתפו פעולה במשך מספר שנים ומשיתוף פעולה זה צמחה הפסיכואנליזה. רן 14:29 כשאנחנו מדברים על פסיכואנליזה, התמונה שעולה לרובנו בראש היא זו של מטופל ששוכב על ספה ומאחוריו יושב פסיכולוג, מחזיק בידיו מחברת ועיפרון ומבקש בחיקוי גרוע של מבטא ייקי, ספר לי על אמא שלך. במילים אחרות פסיכואנליזה כשיטת טיפול, טכניקה פסיכולוגית. הפסיכואנליזה היא אכן שיטת טיפול, אבל גם ולא פחות חשוב תיאוריה שמנסה להסביר באופן רציונלי את פעולתו של המוח והאופן שבו אירועים שונים במהלך חייו של המטופל משפיעים על התנהגותו. רן 15:11 הנחת היסוד של הפסיכואנליזה היא שמוחנו או תודעתנו אינה מערכת אחת שלמה ומאוחדת, אלא מחולקת למה שניתן לדמות כשכבות של מודעות. השכבה העליונה היא המודע. אלו הן המחשבות, הרגשות והרעיונות שאנחנו מודעים אליהם, כמו שמחה, עצבות, אהבה וכדומה. השכבה השנייה היא התת מודע או הלא מודע. בשכבה הזו מסתתרים דחפים ורגשות בעלי עוצמה והשפעה לא פחותה מאלו שאנחנו מודעים אליהם, אבל הם חבויים מתחת לפני השטח וסמויים מהעין. לפני שאני ארחיב על מודל השכבות, חשוב להבהיר שתי נקודות מהותיות. הראשונה היא שמדובר במודל מופשט בלבד. המוח לא מחולק לשכבות של תודעה במובן הפיזיולוגי. אמנם אפשר לזהות בו חלקים שאחראים על פעילויות מוגדרות, כמו ראייה, שמיעה או זיכרון, אבל המוח מורכב מכדי שניתן יהיה להפריד אותו לחלוקות גסות כמו אלו. מצד שני החלוקה הגסה למודע ולא מודע מסייעת לנו לפשט את המורכבות הזו כדי שניתן יהיה להגיע למסקנות בעלות משמעות מעשית. הנקודה השנייה היא שפרויד לא חשש לשנות את דעותיו לאורך השנים. הוא תיקן, שינה ועדכן את הרעיונות האלה לא אחת. חלק מרעיונותיו הם תוצאה של תהליך מתמשך של תיקונים ורוויזיות ולא הברקות שצצו כתיאורים מושלמים של נפש האדם. מקובל לדמות את סידור השכבות של המודע והלא מודע לקרחון שרובו מסתתר מתחת למים. אבל בואו נודה על האמת. כמה מאיתנו בישראל ראו קרחון במו עיניהם? צימרים לעומת זאת יש לנו והרבה. מוחנו אם כן הוא כמו ג'קוזי. המודע הוא כמו שכבה דקה של קצף על פני השטח שמסתירה מתחתיה שכבה עבה ועמוקה יותר של מים. ההקבלה שעשיתי בין הנפש לג'קוזי הולמת במיוחד, מכיוון שעל פי המודל הפסיכואנליטי שכבת הלא מודע אינה סטטית ובלתי משתנית, כי אם דינמית, סוערת, היא עשירה בזרמים ובכוחות נפשיים כמו סילוני המים שמתחת לקצף. מקור הזרמים הוא בדחפים אנושיים אינסטינקטיביים שאין לנו שליטה עליהם, למשל הרצון לאכול או התשוקה המינית. הדחפים האלה והצורך המתמיד למצוא להם סיפוק הם חלק בלתי נפרד מהקיום האנושי ומשפיעים על כל פעולה ומחשבה שלנו, גם אם אנחנו איננו מודעים להם, כמו אדוות זעירות בשכבת הקצף של הג'קוזי שמסגירות את המערבולות שמתחתן. מבחינתו של פרויד לכל פעולה, מחשבה ורגש אנושי ולא השוליים ביותר יש סיבה, בין אם היא מודעת ובין אם לאו. פליטות פה, טעויות קריאה, שכחה זמנית של שמות ואפילו זמזום סתמי של מנגינה קשורים לטענתו לתהליכים נפשיים לא מודעים. באותו האופן גם לתוכן החלומות שאנחנו חולמים יש קשר ישיר ללא מודע שלנו. חלומות טען פרויד הם דרך המלך אל הלא מודע. הרצון החופשי הוא במקרה הטוב מושפע מאוד מתהליכים שאנחנו איננו מודעים אליהם כלל ובמקרה הגרוע אשליה גמורה. רן 18:52 הנדבך השלישי בתיאוריה של פרויד הוא זה שמוביל אל התופעות הנפשיות והגופניות שבאות לידי ביטוי בהיסטריה הנשית ובמחלות נפש אחרות. הנדבך הזה מכונה המודל הטופוגרפי והוא מפריד את האישיות לשלושה חלקים מוגדרים. ה-סתמי, Id בלעז, ה-אני, Ego, וה-אני העליון, Super-ego. הסתמי הוא החלק שממנו מגיעים כל אותם דחפים אינסטינקטיביים כמו רעב, מין ואלימות. האני העליון הוא המצפון שלנו. החלק באישיות שלנו שדורש מאיתנו לעמוד בסטנדרטים אידיאליים כלשהם שהושתו עלינו בגיל צעיר על ידי הורינו, מחנכינו ואנחנו מפנימים אותם כחלק מתהליך ההתבגרות. אם לא נעמוד בסטנדרטים האלה אנחנו נחוש רגשות אשם או נחיתות. הסתמי והאני העליון נמצאים בקונפליקט תמידי. הסתמי מנסה לגרום לנו להתנהג באופן שיביא סיפוק מיידי לדחפים החייתיים, והאני העליון מתנגד לו. אם להמשיך את האנלוגיה לג'קוזי, אז הסתמי הוא המתרחץ שכל הזמן מנסה לערבב ולערבל את המים, והאני העליון הוא המתרחץ שמנסה למנוע ממנו להשפריץ החוצה וללכלך את כל הצימר. להתנגדות הזו חלק חיוני ביכולתנו לחיות בחברה מתורבתת, שהרי אם לא נשלוט בדחפים שלנו לא נצליח להסתדר עם בני אדם אחרים בסביבתנו. החלק השלישי בפאזל הוא האני, המנגנון ששואף לפשר בין שני הניצים. האני הוא החלק באישיות שמודע למציאות שסביבו ומנסה למצוא לקונפליקט הפנימי פתרון שיאפשר סיפוק הולם לדחפים הפנימיים מחד ויעמוד בדרישות החברה והאידיאלים האישיים מאידך. יש מגוון גדול של פתרונות אפשריים שעומדים בפני האני בבואו לפתור את הקונפליקט הפנימי שבתוכנו. הוא יכול למשל להחליט לתת דרור ליצרים ולדחפים הפנימיים ולהסתכן בתגובה לא נעימה מצד החברה. או שהוא יכול למשל לתעל את הדחפים לאפיקים שנחשבים מועילים, לדוגמה יצירת אמנות, עבודה קשה או השקעה בתחביבים. פתרון אפשרי נוסף הוא זה שמכונה הדחקה. האני דוחף במירכאות את הסתמי משכבת המודעות ולא נותן לדחפים ולמחשבות הפרועות להגיע אל פני השטח. באופן זה אנחנו כלל איננו מודעים לכך שהם קיימים בתוכנו. ההדחקה היא באופן עקרוני מנגנון חיובי ומועיל. עצם העובדה שאנחנו לא מודעים לדחפים ולקונפליקט הפנימי שנוצר בעקבותיהם נמנע מאיתנו הסבל הנפשי שהיה נובע מהמאבק התמידי בהם, מאבק שבוודאי מוכר היטב לכל מי שעושה דיאטה למשל. רן 21:59 אבל הדחקה היא לא פתרון קסם. פרויד היה מעורה מאוד במדע של תקופתו והושפע מרעיונותיו של הפיזיקאי הרמן פון הלמהולץ בעניין מה שקרוי כיום חוק שימור האנרגיה. אנרגיה גרס הלמהולץ אינה נוצרת או נעלמת, אלא רק משנה את צורתה. למשל האנרגיה הכימית שבעץ מומרת לאנרגיית חום במדורה בוערת. הלמהולץ שהיה בעצמו רופא האמין שגם גוף האדם הוא מערכת פיזיקאלית שמצייתת לעיקרון שימור האנרגיה. פרויד לקח את הרעיון הזה צעד אחד קדימה ויישם אותו גם על מה שהוא כינה אנרגיה נפשית. האנרגיה שבבסיס הדחפים והמאווים שלנו אינה נעלמת כשמדחיקים אותם. היא ממשיכה לרחוש ולבעבע מתחת לפני השטח ולנסות ללא הרף לפרוץ אל התודעה בצורות ובדרכים אחרות. רובנו חווים את הפריצות הזעירות האלה באקראי בחיי היום יום, כמו למשל במקרים של פליטת פה פרוידיאנית. משפט או מילה שנאמרים בלי כוונה ומעידים על מחשבות סוטות, זאת אומרת סמויות. הבעיה נוצרת כשהלחץ הנפשי כתוצאה מהקונפליקט בין הסתמי והאני העליון הוא כה גדול, עד שהוא פורץ אל התודעה בדרכים הרבה פחות נעימות. פרויד שיער שהתסמינים הנפשיים והגופניים של ההיסטריה הנשית, מפוביות ודיכאון ועד שיתוק שרירים וקשיי נשימה, הם תוצאה של לחצים נפשיים לא מודעים שעוברים המרה ובאים לידי ביטוי בדרכים עקיפות. רן 23:47 קל למצוא את ההיגיון שבשאירותיו של פרויד כשבוחנים את מצבם של הנשים האירופיות בימיו. הנשים היו נתונות תחת לחץ חברתי כבד מאוד. אסור היה להן ללמוד, לפתח קריירה או להגשים את עצמן בכל דרך שאינה קשורה למשפחה ולגידול ילדים. לחצים גדולים במיוחד הופעלו עליהן בכל מה שקשור למין. באירופה של העידן הוויקטוריאני השמרני נשים היו אמורות להיות צנועות וחסודות. מין היה כלי לצורך רבייה ולא פעילות שנעשית לשם הנאה. הרופאים ידעו שאחת הדרכים הבדוקות לשפר את מצבן של החולות בהיסטריה נשית היא להביא אותן לאורגזמה. למעשה הוויברטור הומצא בשלהי המאה ה-19 כמכשיר רפואי לכל דבר שבא לסייע לרופאים להביא את המטופלות שלהם להרפיה במהירות וביעילות. לאור השמרנות שהייתה מקובלת באירופה באותם הימים דיבורים על דחפים מיניים נחשבו לשערורייתיים ובלתי מקובלים ורעיונותיו של פרויד לא התקבלו על ידי הממסד המדעי. אם מישהו מעמיתיו של פרויד הזכיר אותם זה היה רק כדי לבקר אותם ולהראות עד כמה הם הזויים ומטופשים. אבל פרויד לא עצר כאן. הוא לקח את התיאוריה הפסיכואנליטית של הנפש צעד אחד נוסף קדימה והגה את מה שנחשב אולי לרעיון השנוי ביותר במחלוקת שלו: המודל הפסיכוסקסואלי של התפתחות הילד. רן 25:34 פרויד טען שדחפים מיניים אינם מוגבלים לבוגרים בלבד, אלא קיימים גם אצל ילדים ואפילו תינוקות שאך נולדו. ההבדל בין ילד ומבוגר במישור הזה הוא באיבר הגוף שבו ממוקדת ההנאה המינית ושם היא באה על סיפוקה. תינוקות לא מוצצים רק כדי לאכול. הם שואבים סיפוק גם מיניקה של מוצץ רגיל. פרויד הסיק מכך שבשנת החיים הראשונה הדחפים הגופניים מתרכזים סביב הפה והוא כינה את השלב הזה בשם השלב האוראלי. בשנה השנייה עיקר ההתעסוקה וההנאה מתרכזות סביב פעולות שקשורות בצרכים, וזהו השלב האנאלי. הילד מטפס בסולם השלבים עד גיל ההתבגרות שבו מתבצעת הקשירה הסופית בין הדחפים המיניים והתשוקה המינית הגופנית. פרויד טען שבעיות נפשיות בגיל מבוגר קשורות לחוויות שאנחנו עוברים בכל אחד מהשלבים האלה, ובפרט חוסר בסיפוק או סיפוק יתר של הדחפים המיניים הילדותיים. למשל אם ההורים היו מחמירים וקפדניים מדי בחינוך שלהם לעשיית צרכים, הילד יגדל להיות טיפוס עקשן, קפדן ובלתי מתפשר, במילים אחרות טיפוס אנאלי. פרויד קבע שכל הילדים חווים כחלק מתהליך ההתפתחות הטבעי שלהם משיכה חזקה אל ההורה בין המין השני. זהו תסביך אדיפוס המפורסם אצל בנים ותסביך אלקטרה אצל בנות. פרויד גרס שהבן לדוגמה מרגיש שהוא מתחרה מול אביו על אהבתה של אמו ולכן הוא רואה בו אויב. הדחפים האלה מתאזנים על ידי הפחד שחש הילד מאביו החזק, פחד מסירוס, והאהבה שהוא רוחש לו מעצם היותו אביו. הקונפליקט הזה נפתר כמעט תמיד באופן תקין על ידי כך שהילד מפתח הזדהות עמוקה עם אביו ורוצה להיות כמוהו. רק במקרים שבהם הקונפליקט אינו פתור באופן מושלם עלולה להיווצר בעיה נפשית. בנקודה הזו ראוי לציין שלפרויד ולאשתו מרתה היו שישה ילדים, אבל רעיונותיו של פרויד לא התפתחו בעקבות תצפיות שהוא ערך עליהם. מרתה אמנם כיבדה את בעלה ועבודתו, אבל לא נתנה לו להתקרב אל הילדים יותר מדי. אף על פי כן ואולי בזכות זאת, אנה פרויד, בתו של זיגמונד, גדלה להיות בעצמה פסיכולוגית מפורסמת ורבת השפעה. רן 28:12 אפילו במונחים של פרויד המודל הפסיכוסקסואלי של התפתחות הילד היה מרחיק לכת ושערורייתי במיוחד, ועל כן הוא עמד בשורש מחלוקת שהתפתחה בין פרויד וג'וזף ברוייר. ברוייר לא קיבל את התיאוריה הפסיכוסקסואלית וכעבור מספר שנים נפרדו דרכיהם ופרויד המשיך לפתח את תורת הפסיכואנליזה בכוחות עצמו. המקרה של אנה או לימד את פרויד שחשיפת הקונפליקטים והרגשות הכמוסים של המטופל יכולים לסייע לו להתמודד עם דחפים מודחקים. הדיבור מאפשר למטופל לתעל את האנרגיה הנפשית שלו לכיוונים חיוביים יותר כמו קיטור שנפלט מסיר לחץ. מטרת הטיפול באמצעות הדיבור אם כן היא להביא לקטארזיס, פורקן נפשי שלאחריו המטופל חש בהקלה אדירה והסימפטומים הנפשיים והגופניים של הקונפליקט הפנימי נעלמים. רן 29:13 בתחילה ניסה פרויד להיעזר בהיפנוזה כדי לאפשר למטופליו להגיע לפורקן נפשי בקלות רבה יותר. מהי היפנוזה? אז היפנוזה היא מצב שבו אדם מתמקד בדבר אחד בלבד וחוסם גירויים חיצוניים אחרים. רובנו חווינו את ההיפנוזה בשלב זה או אחר של חיינו. תזכרו בסרט מותח במיוחד שראיתם או ספר שעלילתו הייתה כה מוצלחת עד שמצאתם את עצמכם נשאבים ממש אל תוך העולם הסיפורי ושוכחים לגמרי מהעולם שבחוץ. זהו המצב ההיפנוטי שבו המיקוד והקשב שלנו מרוכזים כל כולם בנקודת מוקד אחת. תחת ההיפנוזה ההגנות הפנימיות שלנו, אותן הגנות שמסייעות לנו להדחיק זיכרונות טראומטיים מהילדות למשל, עוברות למצב נינוח יותר. כשהיפנט פרויד את מטופליו האני העליון שלהם היה משוחרר מספיק כדי לאפשר להם להיזכר בזיכרונות המודחקים ולשוחח על רגשות סמויים ובכך נוגזה האנרגיה הנפשית המעיקה. אבל עד מהרה גילה פרויד שהיפנוזה היא לא התשובה שהוא חיפש. תוצאות הטיפולים לא היו החלטיות וחולים רבים חזרו לסבול מבעיות נפשיות במועד מאוחר יותר. פרויד הבין שלמעשה ההיפנוזה חותרת תחת הצלחתו של הטיפול במקום לסייע לו. רן 30:47 שורש הבעיה אצל המטופלים, הסיבה שבגללה הם סובלים מלכתחילה, היא קונפליקט שנוצר בנקודת המפגש שבין הדחפים הפנימיים וההגנות הנפשיות. לא כל מה שמתרחש בתת מודע הוא בעייתי או מזיק לנו. לכולנו יש דחפים וכולנו נאבקים בהם בכל שעה ובכל דקה. מטרת המטפל היא לאתר את הקונפליקטים המזיקים, אלה שמחביאים מאחוריהם את הטראומות שמהן נובעות כל צרות המטופל. במילים אחרות הפסיכואנליטיקן אינו שואף לעקוף את ההגנות אלא להיפך, לאתר דווקא את ההגנות הגבוהות ביותר, את החומות הבצורות ביותר שמקים המטופל בתוך נפשו שמאחוריהן יימצאו הטראומות, הזיכרונות, הרגשות המודחקים שמהם הוא סובל. אבל הניחוחות הרגועה של המצב ההיפנוטי היא כמו ערפל סמיך שעוטף מבצר עתיק. היא מטשטשת את ההגנות הנפשיות ומחלישה אותן ובכך היא הפריעה לפרויד לשים את האצבע על הקונפליקטים הבעייתיים שאותם הוא חיפש. רן 32:52 אבל הוויתור על ההיפנוזה טמן בחובו פרדוקס לא פשוט. ההגנות הנפשיות מעצם טבען מונעות מהפסיכואנליטיקן להגיע אל מה שמאחוריהן. פרויד גילה שמוחו של המטופל מסוגל להפעיל אינספור מניפולציות וטקטיקות התחמקות, כולן לא מודעות מצדו של החולה כמובן, כדי למנוע מהמטפל לחדור דרך ההגנות. המטופלים היו מתעקשים לשוחח על נושאים אחרים, חשובים יותר במירכאות, שוכחים אירועים מהותיים או פשוט מסרבים לשוחח על העניין הרגיש, כמו משחק חתול ועכבר שבו העכבר מסרב להודות בעצם היותו עכבר. פרויד הבין שהוא חייב למצוא דרך חדשה כדי להתגבר על ההגנות הנפשיות מחד ומבלי לאבד את היכולת לזהות אותן מאידך. הפתרון של פרויד היה שימוש באסוציאציות חופשיות. הוא הנחה את מטופליו לדבר על כל מה שעלה במוחם ללא סדר, היגיון או שיפוט כלשהו. רעיון סתמי, מילה שנזרקה לאוויר זיכרון חסר חשיבות, כולם היו נקודות התחלה טובות לשיחה. פרויד האמין שאם מטופל ירגיש חופשי לומר כל מה שעולה בדעתו וללא חשש מביקורת חיצונית, ההגנות הנפשיות יונמכו והשיחה תנווט את עצמה באופן טבעי אל הדברים שבאמת מטרידים את המטופל, גם אם הוא אינו מודע להם. המטפל יוכל לשים את האצבע על הבעיות והקונפליקטים ולדרבן את המטופל לדבר עליהם במצב נפשי רגיל ולא היפנוטי. אגב הגישה הזו אחראית גם לאחד מסימני ההיכר המזוהים ביותר עם הפסיכואנליזה, הספה שעליה שוכב המטופל. פרויד השכיב את מטופליו על הספה כדי שיהיו נינוחים ורגועים ככל שניתן להגיע ללא היפנוזה של ממש, וישב מאחורי ראשיהם כדי שהבעות פניו לא יעוררו חשש משיפוטיות וביקורת מצדו, וכך יפריעו לשטף הרצוי של אסוציאציות חופשיות. כאמור בהתחלה נחשבו רעיונותיו של פרויד לקיצוניים מדי בעיני הממסד הרפואי ולא התקבלו בזרועות פתוחות. פרויד לא ויתר. הוא כתב ספרים רבים, רובם בשפה קלה וברורה, ובהם הוא שטח את המודלים והתיאוריות הפסיכואנליטיות שהגה. רן 35:06 פרט לטיפול בחוליו עסק פרויד במקביל גם במחקר עצמי נוקב, ניתוח פסיכואנליטי שלו ושל רגשותיו. תוצאות מחקריו על עצמו שימשו אותו בחלק מהתיאוריות שלו והוא לא התבייש לחשוף אותן במאמריו. למשל הוא סיפר על המשבר הנפשי שחווה כשאביו הלך לעולמו וכיצד האנליזה העצמית שלו הובילה אותו לגלות שאהבתו לאביו הייתה מהולה בקנאה כחלק מהמשיכה האדיפלית שחש כלפי אמו. לאט לאט החלו ספריו ורעיונותיו של פרויד לחלחל אל הממסד המדעי. בשנת 1902 הוא מונה לפרופסור באוניברסיטת וינה והחל לגבש סביבו קבוצה של פסיכולוגים שכולם היו מאמינים נלהבים בתורתו. חברי הקבוצה וביניהם קארל יונג ואלפרד אדלר שברבות הימים יהפכו לפסיכולוגים מפורסמים בפני עצמם, נפגשו מדי שבוע ושוחחו על הפסיכואנליזה ועל דרכי הטיפול שהיא מציעה. לכל אורך העשור הראשון של המאה ה-20 הלכה תהילתו של פרויד והתעצמה ורופאים בכל רחבי העולם נשבו בקסמיה של הפסיכואנליזה ויישמו אותה כדי להילחם לא רק בהיסטריה הנשית אלא גם בשורה ארוכה של הפרעות נפשיות: מאובססיות ומחשבות טורדניות ועד לפוביות. וינה הפכה למרכז העולמי של הפסיכואנליזה ופרויד זכה למוניטין של גאון, הוגה דעות שבודדים כמוהו קמים למין האנושי בכל מאה שנה. רן 36:13 כשהשתלטה התנועה הנאצית על גרמניה, ספריו של פרויד היהודי היו מבין הראשונים לעלות באש. פרויד העיר על כך בציניות: ראו עד כמה התקדמנו. בימי הביניים היו מעלים אותי על המוקד. היום הם מסתפקים בלשרוף את ספריי. אבל כשכבשו הנאצים את וינה פרויד לא לקח את הסיכון ועזב עם משפחתו לבריטניה. בשלב זה כבר הייתה בריאותו של פרויד בן ה-82 רעועה מאוד. 16 שנים קודם לכן אובחן אצלו סרטן הלסת והוא עבר כ-30 ניתוחים לא קלים כדי להסיר אותו. למרות הכאבים המייסרים פרויד לא היה מוכן לוותר על האהבה הגדולה וסמל ההיכר המפורסם ביותר שלו: הסיגרים. כולם מסביבו האיצו בו להיגמל מעישון, אבל פרויד טען בעקשנות שציטוט: אני מאמין שאני חייב לסיגר את יכולתי לעבוד כל כך קשה ואת המשמעת העצמית שלי. המודל שלי הוא אבי שהיה מעשן כבד לכל אורך ימי חייו. סוף ציטוט. בזמן גלותו באנגליה הפכו כאביו של פרויד לקשים מנשוא. הוא ידע שהמאבק כנגד הסרטן הוא קרב אבוד ושהוא סובל לחינם. הוא פנה לחבר שהיה גם רופא וביקש ממנו שישים קץ לחייו. החבר הסכים וב-23 בספטמבר 1939 הלך זיגמונד פרויד לעולמו כתוצאה ממנת יתר של מורפיום. רן 37:53 במשך 30 השנים הבאות נותר פרויד האורים והתומים של עולם הפסיכולוגיה. אבל בשנות השבעים החל מעמדה של הפסיכואנליזה להישחק בהתמדה ורעיונותיו של פרויד ספגו ביקורות קטלניות. במיוחד התיאוריה על שלבי ההתפתחות בילדות. מתנגדיו של פרויד טענו שהוא לקח את התחושות האישיות שלו לגבי חשיבותם של דחפים מיניים בשלב הילדות רחוק מדי, ושאין די ראיות אמפיריות שמוכיחות שלחוויות בגיל הינקות יש השלכה ממשית על ההתנהגות בגיל מבוגר. גם שיטת הטיפול הפסיכואנליטית כבר לא נחשבת לתרופת פלא. מבדקים מבוקרים הראו שאחוז המטופלים שהבריאו בעקבות טיפול פסיכואנליטי לא שונה באופן מהותי מאחוז המטופלים שהבריאו בעקבות טיפולים בשיטות אחרות. יש חוקרים שטוענים שפרויד פשוט טעה בפרשנות שלו לגבי מטופליו, כמו למשל במקרים של היסטריה נשית. במבט לאחור בעזרת הידע הרפואי המודרני אפשר לנחש שלפחות חלק מהנשים שאובחנו כסובלות מהיסטריה נשית על רקע לחץ נפשי היו למעשה חולות אפילפסיה, סכיזופרניה או מחלות דומות שהרקע שלהן ביולוגי. רן 39:30 ההתקפות על תורתו של פרויד גלשו אפילו אל המישור האישי, והיו מי שטענו שפרויד הגה את רעיונותיו מרחיקי הלכת תחת השפעת סמים. כמו בכל מיתוס גם לסיפור הזה יש גרעין של אמת. הקוקאין נחשב כיום לסם קשה ומסוכן, אבל בימיו של פרויד הוא היה עדיין חומר חדש ובלתי מוכר. פרויד נחשף לקוקאין ולהשפעותיו הממריצות כשהיה סטודנט לרפואה והתלהב מאוד מהפוטנציאל שהיה טמון בו. הוא שיער שהקוקאין יוכל לשמש כתרופה כנגד דיכאון ואולי אפילו לטיפול בבעיות בדרכי העיכול ומחלות אחרות. הנחת היסוד של פרויד הייתה שבניגוד למורפיום שגם לו השפעות מרחיקות לכת על הגוף, הקוקאין אינו ממכר. על כן הוא לא הסתפק בפרסום מאמרים שבהם הילל ושיבח את יתרונות הקוקאין, אלא גם השתמש בו בעצמו ואפילו חילק מנות ממנו למקורביו וחבריו. אבל בתוך מספר שנים טפחה המציאות על פניו והתחוור לו שהקוקאין דווקא כן ממכר ויש לו השפעות שליליות מאוד על הגוף. הוא הפחית את השימוש בקוקאין באופן משמעותי וב-1896 הפסיק לצרוך אותו לגמרי. האם הייתה לקוקאין השפעה על רעיונותיו של פרויד? פרויד כתב שהקוקאין סייע לו להשתחרר ולדבר על מחשבותיו ורגשותיו באופן שוטף יותר וסייע לו גם לזכור ולפענח את חלומותיו טוב יותר. בפועל עם זאת מרבית ספריו נכתבו מ-1896 ואילך כשכבר לא היה תחת השפעת הסם. קשה לדעת בוודאות עד כמה הושפעו רעיונותיו המוקדמים מההתמכרות שלו לקוקאין, אבל אם הייתה השפעה כזו כנראה שהיה משוחרר ממנה במשך רובה המוחלט של הקריירה שלו. רן 41:19 ביקורת נוספת וחריפה במיוחד על הפסיכואנליזה מגיעה מהכיוון הבלתי צפוי של הפילוסופיה של המדע. הפילוסוף קארל פופר שנחשב כאחד ההוגים הגדולים במאה העשרים בתחום המחשבה המדעית, טען שתיאוריה יכולה להיחשב כמדעית רק אם אפשר להפריך אותה, ולאו באופן עקרוני. לדוגמה תורת היחסות גורסת שלא ניתן לנוע במהירות גבוהה יותר ממהירות האור. אם נצליח לגרום לעצם מסוים לנוע במהירות העולה על מהירות האור הרי שזו תהיה סתירה ישירה לתורת היחסות שתוכיח שהיא אינה נכונה. אמונה דתית להבדיל אינה ניתנת להפרכה. כל תופעה וכל אירוע מהקטן ועד הגדול אפשר להסביר באמצעות התערבות אלוהית כלשהי. מעצם העובדה שאפשר לנסות ולהפריך את תורת היחסות נגזר שהיא תיאוריה מדעית תקפה ואינה דת. הפסיכואנליזה טוענים מתנגדיו של פרויד אינה עומדת בקריטריון הזה. אי אפשר למדוד דחפים ואי אפשר להצביע על חלק מסוים במוח ולומר זה קונפליקט. כל מה שאנחנו מסוגלים למדוד ולראות הוא את התוצאות של אותם דחפים וקונפליקטים פנימיים. מכיוון שכך אפשר למצוא הסבר פסיכואנליטי לכל תופעה נפשית: מפליטות פה פרוידיאניות ועד שיתוק שרירים חמור. במילים אחרות אי אפשר להגדיר תופעה או מחלה שאם אנחנו נתקלים בה הרי שהיא מפריכה את הפסיכואנליזה כיוון שאין תופעה שאי אפשר להסביר אותה כצירוף כלשהו של דחפים, קונפליקטים או חוויות ילדות מודחקות. במובן הזה הפסיכואנליזה קרובה יותר לדת מאשר לתיאוריה מדעית. רן 43:02 מכל המתקפות כנגד הפסיכואנליזה זו אולי הביקורת שהייתה המכאיבה ביותר לפרויד לו היה בחיים. פרויד כזכור ראה את עצמו כמדען. המטרה שהציב לעצמו בפיתוח רעיונות הפסיכואנליזה לא הייתה לטפל פרטנית בהיסטריה הנשית או בכל מחלה אחרת אלא לחשוף את המנגנונים החבויים בנפש האדם. הוא קיווה שהתיאוריה שלו תוכל לסייע לחוקרים אחרים למצוא חוקיות וסדר בכאוס השורר מתחת לעצם הגולגולת שלנו, באותו האופן שבו תורת הכבידה של ניוטון סייעה לאסטרונומים להבין את מסלול תנועתם של גרמי השמיים. ההשוואה בין הפסיכואנליזה לדת היא לא השוואה מחמיאה כלל וכלל והיא גם יכולה להסביר מדוע כבר בימיה הראשונים של הפסיכואנליזה בשנות העשרים של המאה העשרים היו פסיכולוגים שהעניקו לאותן תצפיות וסיפורי מקרים פרשנויות שונות מאוד מאלו שהציע פרויד. רן 44:03 קארל יונג למשל שהיה אחד מתלמידיו הנלהבים ביותר של פרויד הסתכסך עימו כשעמד על כך שההתנהגות שלנו כבוגרים מושפעת לא רק מחוויות אישיות שלנו כילדים אלא גם מחוויות קולקטיביות של המין האנושי כולו שעוברות מדור לדור לאורך ההיסטוריה. רעיונות מעין אלה פיצלו את הפסיכואנליזה לזרמים ותתי-זרמים כמו כתות שונות של אותה הדת. רן 44:34 הפסיכואנליזה אם כן אינה נחשבת יותר לאמת מדעית שאין לערער עליה. הטכנולוגיה המודרנית נותנת לחוקרי המוח כלים טובים בהרבה מכל מה שפרויד היה יכול אפילו לחלום עליהם, והיום אנחנו מבינים שלתופעות כמו דיכאון או סכיזופרניה ישנם לעיתים מקורות ביולוגיים ואפילו גנטיים ולא תמיד הן תוצאה של חוויות ילדות טראומטיות. אבל בין אם פרויד טעה מעט או טעה הרבה בפרשנות שלו לגבי המתרחש בנפש האדם, אין ספק שלרעיונותיו הייתה השפעה עצומה על הפסיכולוגיה המודרנית. שיחה גלויה היא כיום הבסיס לכמעט כל אחת מעשרות הטכניקות המקובלות של טיפול נפשי, מטיפול נפשי קלאסי ועד דמיון מודרך. לא פחות חשוב, פרויד גרם לנו לשנות את האופן שבו אנחנו תופסים את חולשותינו. אם פעם היו רבים שחשבו שבעיות נפשיות הן לא יותר מאשר חולשות אופי שאפשר להתגבר עליהן באמצעות כוח הרצון או חינוך נוקשה או התעמקות בכתבי הקודש, היום אנחנו יודעים שלא תמיד יש בנו את היכולת להתגבר עליהן ללא עזרה. כתוצאה מכך אינספור אנשים שפעם היו נידונים לחיות חיי בושה, סבל וייסורים עצמיים על חולשות אופי דמיוניות מרגישים היום בטוחים בעצמם מספיק כדי לפנות לטיפול פסיכולוגי ולבקש עזרה. בזכות פרויד רבים יותר מאי פעם מקבלים הזדמנות להיות מאושרים.
        ]]></content:encoded>
    </item>
    
    <item>
        <title>[עושים היסטוריה] 379: איך הרגו השמרים את הצ'י - על תסיסה ואנזימים</title>
        <link>https://mat-mo.github.io/podtext/episodes/vshym-hystvryh/vshym-hystvryh-379-yk-hrgv-hshmrym-t-hts-y-l-tsysh-vnzymym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-379-yk-hrgv-hshmrym-t-hts-y-l-tsysh-vnzymym.html</guid>
        <pubDate>31 ביולי 2022</pubDate>
        <description>Transcript for [עושים היסטוריה] 379: איך הרגו השמרים את הצ'י - על תסיסה ואנזימים from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>380: ובינתיים, במוסקבה הכלבים נוסעים במטרו - על ההיסטוריה של הרכבת התחתית [עושים היסטוריה]</title>
        <link>https://mat-mo.github.io/podtext/episodes/vshym-hystvryh/380-vbyntyym-bmvsqbh-hklbym-nvs-ym-bmtrv-l-hhystvryh-shl-hrkbt-htkhtyt-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/380-vbyntyym-bmvsqbh-hklbym-nvs-ym-bmtrv-l-hhystvryh-shl-hrkbt-htkhtyt-vshym-hystvryh.html</guid>
        <pubDate>14 באוגוסט 2022</pubDate>
        <description>Transcript for 380: ובינתיים, במוסקבה הכלבים נוסעים במטרו - על ההיסטוריה של הרכבת התחתית [עושים היסטוריה] from עושים היסטוריה</description>
        <content:encoded><![CDATA[
            קריין 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 01:14 שלום וברוכים הבאים לעושים היסטוריה, פרק 380. ובינתיים במוסקבה, הכלבים נוסעים במטרו. על ההיסטוריה של הרכבת התחתית. שידור חוזר. רשת עושים היסטוריה. כפי שחלק מהמאזינים ודאי יודעים, אני חיפאי ואפילו חיפאי גאה. חיפה היא עיר יפהפייה ואין מתחרים לאוויר הצלול של הכרמל. ואף על פי כן, יש רגעים שבהם אני שואל את עצמי אם לא כדאי בכל זאת לעבור למרכז. ביום כיפור האחרון למשל, לקחתי את הילדים לרכוב על אופניים בכבישים הריקים. אני זוכר רגע מסוים אחד כשקפצתי אחרי בני בן הארבע שישב על התלת-אופן שלו ודהר עליו במורד אחד המדרונות היותר תלולים של הכרמל. הילד בדיוק שבר את מחסום הקול והדופק שלי בדיוק חצה את קו 200 הפעימות לדקה. באותו רגע, מבעד לערפילי התשישות, שאלתי את עצמי: למה לא תל אביב בעצם? מה רע שם, בעיר השטוחה הזאת? אבל כשהתעוררתי והחובשים של מד"א הוציאו את האינפוזיה, נזכרתי שיש דבר אחד שיש לנו החיפאים שלתל אביבים כנראה לעולם לא יהיה: רכבת תחתית. כן, החיים בפריפריה לא קלים לפעמים, אבל לפחות יש לנו מטרו אמיתי, כמו בלונדון, בפריז, בניו יורק. רן לוי 04:34 הרכבת התחתית היא אחד המאפיינים הבולטים של מטרופולין מודרני מערבי. הבריטים גאים מאוד בטיוב (Tube) שלהם, והצרפתים מקשטים את המטרו של פריז ביצירות אמנות שלא היו מביישות את הלובר. מה כל כך מיוחד ברכבת התחתית שהופך אותה למקור גאווה עירוני ולאומי? מדוע קשה כל כך להקים רכבת תחתית בתל אביב? כדי לענות על השאלות האלו, בואו נחזור כמעט 200 שנים אחורנית אל לונדון הוויקטוריאנית ואל הרכבת התחתית הראשונה בהיסטוריה. בתחילת המאה ה-19 לונדון הייתה בתנופת צמיחה אדירה. בירתה של בריטניה ביססה את מעמדה בתור הלב הכלכלי והמוניציפלי של המדינה, ועשרות אלפי מהגרים ומחפשי עבודה נהרו אליה בכל שנה. האוכלוסייה צמחה בקצב מסחרר. המהגרים החדשים חיפשו מקומות עבודה וגם כמובן מקום לגור בו. מרבית המפעלים ובתי העסק נמצאו במרכז העיר, אבל הדירות במרכז לונדון היו קטנות, צפופות ויקרות. הדירות בפרברים היו זולות ומרווחות יותר, אבל הפרברים שכנו במרחק של 10 קילומטרים ויותר מהמרכז. התחבורה הציבורית היחידה הייתה כרכרות שנמשכו על ידי סוסים, אבל הנסיעה בהן הייתה יקרה מאוד ורק בני המעמד הגבוה היו יכולים להרשות לעצמם לנסוע בהן. המוני הפועלים הפשוטים ניצבו בפני ברירה אכזרית: להצטופף עם כל משפחתם בדירה זעירה במרכז העיר, או ללכת ברגל כל יום עשרות קילומטרים אל מקום העבודה וחזרה. רן לוי 06:33 צ'ארלס פירסון היה עורך דין וחבר מועצת העיר של לונדון. פירסון היה בן למשפחה מכובדת ועשירה, אבל למרות הייחוס המעמדי הגבוה הוא היה מה שאנחנו היינו מכנים היום ליברל רדיקלי. הוא ביקש לצמצם את הפרשי המעמדות בבריטניה ולהאפשר לפשוטי העם איכות חיים טובה יותר. ב-1845 פרסם פירסון עלון ובו הציע להקים בלונדון מערך תחבורה תת-קרקעי שיחבר את פרברי לונדון עם מרכז העסקים. רכבת תחתית שככזו, טען פירסון, תאפשר לפועלים קשי היום לחיות בפרברים המרווחים ולעבוד במרכז העסקי השוקק, ובכך לשפר את איכות חייהם במידה ניכרת. עמיתיו של פירסון כבר היו מורגלים ביוזמות הכלכליות והחברתיות הרבות שקידם עורך הדין הנמרץ לאורך השנים, אבל זו הייתה הצעה מרחיקת לכת ויומרנית מאוד. הרכבת הרגילה, זו שנוסעת על פסים מעל האדמה, הייתה המצאה חדשה מאוד באותם הימים, והאתגר הטכנולוגי של רכבת תת-קרקעית נדמה ככמעט בלתי אפשרי. פירסון דחף את רעיונו וקידם אותו ללא לאות, אבל נתקל בהתנגדות רבה מכל הכיוונים. רעיון הנסיעה מתחת לאדמה נראה לרבים מגוחך ומטורף. הנה למשל פרשנות שהופיעה בעיתון ה'טיימס' באותה התקופה: 'רכבת מתחת ללונדון מזכירה לרבים מנהרות חשוכות וצפופות, קבורות עמוק באדמה, הרחק מהאור ומהחיים, במעברים שחיים בהם רק עכברושים, ספוגים בטפטופי ביוב ומורעלים בגזים שנפלטים מצינורות תשתית הגז. זה עלבון לשכל הישר להניח שאנשים שיכולים לנסוע בכרכרות מעל פני השטח יעדיפו לנסוע בחשיכה האיומה של הרכבת התחתית רק בגלל שהנסיעה שם מהירה יותר'. מטיף נוצרי בשם דוקטור קמינג תקף את פירסון בחריפות על כך שהוא מביא את קץ העולם. החפירה בקרקע, טען הכומר, עשויה להפריע את מנוחתו של השטן בגיהינום, ומי יודע מה יקרה אז. רן לוי 08:42 אבל צ'ארלס פירסון היה פוליטיקאי מוכשר. הוא גבר על כל ההתנגדויות והצליח לשכנע את רשויות העיר לממן הקמת רכבת תחתית ניסיונית. הבנייה החלה בשנת 1858 והמנהרה נחפרה בשיטה המכונה 'חפור וכסה' (Cut and Cover). בשיטה כזו חופרים שוקה עמוקה בקרקע, מדפנים אותה בלבנים, מניחים בתוכה את פסי הרכבת ואז סוגרים אותה בגג לבנים או בעץ. את הגג מכסים שוב בקרקע ומעליו סוללים כביש או מדרכה. לשיטת חפור וכסה חסרונות חמורים מאוד, ובמיוחד בעיר צפופה כמו לונדון. כיוון שאי אפשר לחפור שוחות מתחת לבתים, נאלצו השלטונות לפנות אלפי תושבים מבתיהם ולפצות אותם על הנזק שנגרם להם. החפירות גרמו לחסימת דרכים ומדרכות במשך שנים והפריעו לחיי היומיום ולעסקים בשכונות שלמות. המנהרות שנחפרו היו רדודות מאוד, בעומק של 5 מטרים בדרך כלל, ולא ניתן היה לבנות מעליהן בניינים גדולים שדרשו יסודות עמוקים. חסרונות אלה הביאו לכך שעלות הקמת קו רכבת תחתית באורך של קילומטר אחד בלבד הייתה למעלה ממיליון פאונד, סכום אדיר במונחים של אותם הימים. רן לוי 10:02 נדרשו חמש שנים ארוכות לחפור את המנהרה כולה, אבל ב-1863 הושלם הפרויקט והרכבת התחתית הראשונה בעולם הייתה מוכנה לצאת מהתחנה. הבריטים היו גאים מאוד וחגגו את סיום הבנייה במשתה מפואר ורב משתתפים. ראש הממשלה הבריטי, לורד פלמרסטון, הוזמן לאירוע אבל סירב להגיע. הוא היה בן 80 והעדיף לדבריו לבלות כמה זמן שרק אפשר מעל האדמה. רכבת המטרופוליטן, או 'מט' בקיצור, כפי שנקראה הרכבת התחתית, הייתה הצלחה אדירה. 30,000 איש נסעו בה ביום הראשון להפעלתה ולמעלה מ-10 מיליון ב-10 השבועות הראשונים בלבד. צ'ארלס פירסון הלך לעולמו שנה אחת קודם לכן ולכן לא זכה לחזות בהתגשמשות חלומו, אבל הרכבת התחתית שהגה אכן שיפרה את מצב פועלי קשי היום של לונדון ללא היכר. רבים מהם עברו להתגורר בפרברים המרוחקות בדירות גדולות ומרווחות ובאיכות חיים גבוהה. רן לוי 11:01 התחבורה הציבורית החדשה גם תרמה רבות לכלכלתה של לונדון ומרכזי עסקים נוספים הוקמו מחוץ למרכז ההיסטורי והעתיק של הבירה. לשיטת החפור וכסה שבה נחפרו הקווים הראשונים של רכבת המטרופוליטן היה חיסרון נוסף והוא העובדה שלא ניתן היה להעביר כך מנהרות דרך נהר התמזה, הנהר הגדול שחוצה את לונדון במרכזה. כל עוד הרכבת התחתית הייתה מוגבלת לצד אחד בלבד של העיר, נגזר עליה להיות אמצעי תחבורה משני ומוגבל. ניסיונות לחפור מנהרות מתחת לתמזה נעשו עוד בתחילת המאה ה-19, אבל כולם כשלון. האדמה הרכה ולחץ המים מלמעלה גרמו למנהרות להתמוטט כמעט מיד, וחפירת מנהרה שכזו נראתה לרבים כמו משימת התאבדות. מארק איסמבארד ברונל היה מהנדס צרפתי שהיגר לאנגליה. ברונל שירת בתור קצין בצי הצרפתי וכאיש ים הוא הכיר היטב את אחד המזיקים הגדולים לספינות עץ באשר הן: תולעת קטנה בשם שיפוורם (Shipworm). השיפוורם הייתה קודחת חורים זעירים בעץ הספינה והורסת אותו מבפנים. כששמע ברונל על הניסיונות לחפור תעלה מתחת לתמזה, נזכר בתולעת הקטנה. הוא ידע שלשיפוורם יש שריון קשקשים קטן שמגן על ראשה בזמן שקדחה בעץ, ובאותה עת איפשר לה לסלק את הנסורת שנוצרת בזמן הקידוח אחורנית כדי שלא תפריע. בהשראת השיפוורם פיתח ברונל שיטה חדשה לחפירת מנהרות, אותה הוא כינה 'חפירה באמצעות מגן' (Shield Tunneling). רן לוי 12:41 המגן שהמציא ברונל היה פיגום עשוי ברזל בן שלוש קומות. בחלקו הקדמי של הפיגום היו פתחים רחבים שאיפשרו לפועלים לחפור בקרקע בנוחות יחסית, ובצדדיו היו לוחות מתכת גדולים שתמכו בקירות ומנעו מהם להתמוטט. בזמן שהפועלים על המגן חפרו קדימה, פועלים מאחוריהם דיפנו את הקירות בלבנים וחיזקו אותם, וברגע שהרווח מספיק לפני המגן, המתקן כולו היה נדחף כמה סנטימטרים קדימה. ברונל החל לחפור את המנהרה שלו ב-1825 יחד עם בנו, איסמבארד קינגדום ברונל. קינגדום הצעיר היה רק בן 18 אבל מוכשר לא פחות מאביו, ובשנים שלאחר מכן עשה לעצמו שם כאחד המהנדסים הגדולים ביותר בהיסטוריה. הוא תכנן גשרים, מסילות רכבת וספינות חדשניות ופורצות דרך. הקריירה המבטיחה הזו הייתה עלולה להגיע לקיצה עוד לפני שהחלה, שכן למרות המצאת המגן, חפירת מנהרת התמזה הייתה עניין מסוכן מאוד. המנהרה קרסה פעמיים בשעת הבנייה. בפעם השנייה נהרגו שישה מהפועלים. קינגדום ניצל בעור שיניו כשפועל שעמד בחוץ שמע אותו דופק על מכסה יציאת החירום שהיה נעול. הוא הצליח לפתוח את המכסה ברגע האחרון ממש ומשה את קינגדום כשזה כבר היה חסר הכרה. רן לוי 14:02 כשנפתחה לבסוף מנהרת התמזה בשנת 1842, היא הפכה לגאוות תושבי לונדון. מיליון הולכי רגל חלפו דרכה בחודשים הראשונים לאחר שנחנכה, והבריטים ראו בה את הפלא השמיני של העולם. מאוחר יותר הוסבה המנהרה לתנועת רכבת תחתית והיא חלק ממערך התחבורתי הזה גם בימינו. אך למרות הישגו המרשים של ברונל, מנהרת התמזה הוכיחה שטכנולוגיית כרית המנהרות עדיין אינה בשלה דייה. נדרשו לברונל ובנו 20 שנה כדי לחפור אותה, והפרויקט חרג מאוד מהתקציב המתוכנן. פריצת הדרך המשמעותית בתחום הזה נרשמה לזכותו של מהנדס בריטי נוסף בשם ג'יימס הנרי גרייטהד. גרייטהד ועמית נוסף, פיטר בארלו, שכללו את המגן שהמציא ברונל. במקום פיגום בגובה שלוש קומות ובמשקל של 120 טון, הם פיתחו מגן בצורת צינור שקוטרו 2.5 מטרים בלבד ומשקלו כשתי טונות. המגן הקטן היה נוח בהרבה, וגרייטהד הצליח ב-1869 לכרות מנהרה חדשה מתחת לתמזה בשנה אחת בלבד ובתקציב נמוך באופן יחסי. המנהרה החדשה שקונתה 'Tower Subway' הייתה כישלון פיננסי. היא יועדה בתחילה לרכבת תחתית, אבל הוסבה בתוך חודשים ספורים לתנועת הולכי רגל. גם השינוי הזה לא עזר והמנהרה נסגרה בתוך שנים ספורות בלבד. רן לוי 15:30 אפשר להבין מדוע. ההליכה בתוך הצינור החשוך, הקלסטרופובי והמחניק לא הייתה חוויה מרנינה, וכמעט כולם העדיפו לחצות את התמזה על גבי הגשרים שמעליה. כיום משמשת ה-Tower Subway כתשתית לכבלים אופטיים. למרות הכישלון הפיננסי, המגן שפיתחו גרייטהד ובארלו היה נקודת מפנה בהיסטוריה של כרית המנהרות ובתולדותיה של הרכבת התחתית הלונדונית בפרט. מגן גרייטהד איפשר לכרות מנהרות עמוקות, עד 20 מטרים מתחת לקרקע, ללא כל הפרעה לתנועה או לבניינים שמעליהם. העובדה הזו איפשרה להרחיב את הרכבת התחתית בקצב גבוה הרבה יותר ממה שאיפשרה שיטת חפור וכסה. עד סוף המאה ה-19 כבר היו עשרות תחנות רכבת תחתית חדשות בכל רחבי העיר. המנהרה העגולה, סימן ההיכר של חפירה באמצעות מגן גרייטהד, זכתה לכינוי החיבה 'Tube', שפופרת, ושם זה דבק ברכבת התחתית הלונדונית כולה עד היום. חיסרון משמעותי נוסף של הרכבת התחתית הלונדונית הצעירה היה שימוש בקטרים מונעים בקיטור. תנורי ההסקה של מנוע הקיטור פלטו עשן כבד ואדי גופרית צורבים שמילאו את המנהרות התת-קרקעיות והחניקו את הנוסעים. כיוון שבאותה התקופה, המחצית השנייה של המאה ה-19, לא הייתה אלטרנטיבה מעשית למנוע הקיטור, החברה שהפעילה את הרכבת התחתית ניסתה להתמודד עם הבעיה באמצעות פתחי אוורור גדולים לאורך מסלול הנסיעה. אנשי החברה חששו שמראה פלומת עשן גדולה שמתרוממת בפתאומיות מחור באדמה עלול להפחיד את הולכי הרגל ברחוב, ולכן הם עשו הכל כדי להסתיר את פתחי האוורור האלה. רן לוי 17:21 אם תבקרו כיום ברחוב 'Leinster Gardens' שבלונדון למשל, הציצו בבתים מספר 23 ו-24. למראית עין אלו בתי מגורים רגילים לחלוטין, חלונות עם וילונות, דלתות, מרפסות, אפילו עציצים מטופחים בכניסה. בפועל עם זאת אלו בתי דמה, קירות חיצוניים בלבד שמסתירים מאחוריהם את פתחי האוורור הישנים. הרמז היחיד לכך שאיש אינו גר בבתים האלה הוא היעדרן של תיבות הדואר. אחת המתיחות האהובות על הלונדונרים היא להזמין פיצה לרחוב 'Leinster Gardens' מספר 24 ולצפות בשליח הטרוד דופק על הדלת במירכאות במשך דקות ארוכות. הומור בריטי. כל עוד לא הייתה מערכת תחבורה ציבורית שהתחרתה ברכבת התחתית, הסכימו תושבי לונדון לסבול את המחנק, אבל בסוף המאה ה-19 החלו להופיע רכבות רחוב קטנות, טראם בלעז, שהיו מונעות בחשמל, טכנולוגיה חדשה באותו הזמן. הנסיעה בטראם המאוורר הייתה נעימה בהרבה מהקרונות המחניקים של ה-Tube, והנוסעים החלו נוטשים את הרכבת התחתית בהמוניהם. למנהלי הרכבת לא הייתה ברירה וב-1903 עברה המערכת כולה שיפוץ מסיבי וכל הקטרים הוסבו למנועים חשמליים. רן לוי 18:40 כיום רובן המוחלט של הרכבות התחתיות בעולם מבוססות על הנעה חשמלית. לצד מסילות הברזל שעליהן נעים הגלגלים, ישנה בדרך כלל מסילה שלישית ובה מתח גבוה של מאות עד אלפי וולטים. קורה מיוחדת שבוקעת מהרכבת נוגעת במסילה השלישית במהלך הנסיעה והזרם מועבר למנועים החשמליים שבקרונות. המסילה המחושמלת מהווה סיכון בטיחותי מובהק, וכבר היו לא מעט מקרים שבהם נוסעים שיכורים השתינו על המסילה וקיבלו את השוק של החיים שלהם. עם זאת, מבחינה כלכלית משתלם מאוד לייצר את החשמל בתחנה מרכזית אחת ולהעבירו לרכבות הרחוקות, מאשר שכל רכבת תסחוב עליה מנועי דיזל כבדים ואספקת דלק מתאימה. מעניין לציין גם שלאורך השנים הלך והתמעט מספר אנשי הצוות ברכבת התחתית, וכיום אפשר למצוא רכבות אוטומטיות לחלוטין שנכנסות ועוזבות את התחנה כמו מעליות. אחד המאפיינים המרתקים של רכבות תחתיות בכל העולם הוא הקשר ההדוק שלהן עם האמנות. הדוגמה הטובה ביותר לקשר הזה היא כנראה הרכבת התחתית של מוסקבה. תחנות המטרו המוסקבאיות הן כמעט מוזיאונים בפני עצמם. הן מקושטות במוזאיקות נפלאות, עמודי גרניט, שיש, פסלי ברונזה נהדרים ונברשות עוצרות נשימה. תייר שלא ביקר ברכבת התחתית של מוסקבה, כאילו לא ביקר בעיר בכלל. האמנות תופסת מקום של כבוד בכמעט כל רכבת תחתית בעולם, החל משטוקהולם השוודית, שכל אחת מ-100 התחנות של המטרו של פה מעוצבת ומוארת באופן ייחודי, דרך פריז וליסבון, ואפילו הכרמלית החיפאית שמקושטת בפוחלצים של בעלי חיים מגן החיות הסמוך, שזה גם אמנות וגם מיחזור. רן לוי 20:50 לא קל להסביר את הקשר בין אמנות ורכבות תחתיות. פה ושם אפשר למצוא גם תחנות רכבת רגילה, קרקעיות, שמצויות בבניינים עתיקים או מרשימים מאוד, אבל ככלל רוב תחנות הרכבת והאוטובוס נוטות להיות פונקציונליות וספרטניות יחסית לתחנות הרכבת התחתית. יכול להיות שהסיבה להשקעה באמנות טמונה במאמץ האדיר שנדרש כדי להקים את הרכבת התחתית. המטרו של מוסקבה למשל הוקם בשנות ה-30 של המאה ה-20 והוא נחשב לפרויקט הגדול והמורכב ביותר של ברית המועצות עד אז. עשרות אלפי פועלים ואנשי מקצוע מכל רחבי המדינה עמלו על חפירת המנהרות במקושים, בגרזנים ובעגלות שנדחפו ביד. הנהרות התת-קרקעיים שזורמים מתחת לעיר הקשו מאוד על העבודה. יכול להיות שהמיזם כולו היה נכשל אלמלא כוחה הריכוזי של המפלגה הקומוניסטית ויד הברזל של סטלין, שחברו כדי להתגבר על כל מכשול ובכל מחיר. כשנפתחה לבסוף הרכבת התחתית במאי 1935, חגגה ברית המועצות בתהלוכות רחוב בנות עשרות אלפי משתתפים, פוסטרים חגיגיים ואפילו הופעה מיוחדת של תיאטרון הבולשוי. עבור הקומוניסטים, המאמץ שהושקע בהקמת הרכבת התחתית היה הוכחה לעוצמת הסוציאליזם ועליונותו על פני הקפיטליזם. וכיוון שהיה מדובר ביהלום שבכתר הסובייטי, זה היה רק טבעי שהתחנות יקושטו בכל ההדר והתפארת האפשריים. יכול להיות שאותו הרציונל - אמנות כסממן פטריוטי של גאווה והתגברות על קשיים - תקף גם במקומות אחרים בעולם במידה כזו או אחרת. רן לוי 22:38 סיבה אפשרית נוספת לקשר שבין הרכבת התחתית לאמנות היא החיבור שבין תחנת הרכבת התחתית והשכונה או הרחוב שבו היא נמצאת. כל תחנה היא חלק בולט ובלתי נפרד מהנוף העירוני שסביבה. כל התושבים בשכונה מכירים אותה ומשתמשים בה, וכמעט תמיד התחנה נושאת שם הרחוב שבו היא נמצאת. במילים אחרות, התחנה מייצגת את האזור שלפה, כמו שבית של סופר מפורסם יכול להוות נקודת ציון מרכזית בהיסטוריה של השכונה. קישוט התחנה נותן לה צביון ייחודי ומכובד, כמו לוח מתכת מהודר שעליו נכתב 'בבית זה התגורר מארק טוויין'. תוצאת לוואי חיובית לייחוד האמנותי של כל תחנה היא ניווט קל יותר ברחבי הרכבת התחתית. עבור נוסעים קבועים ברכבת, מבט חטוף מספיק כדי לדעת בדיוק היכן הם נמצאים. אגב, הצורך בחלונות ברכבת התחתית אינו מובן מאליו. בקרונות הראשונים של הטיוב הלונדוני לא היו חלונות כיוון שהמתכננים לא ראו סיבה להוסיף אותם. אחרי הכל מה כבר יש לראות בתוך המנהרות? רק מאוחר יותר, בעקבות מחאות הנוסעים, נכנסו לשימוש קרונות עם חלונות. הכרמלית בחיפה היא הרכבת התחתית הקצרה ביותר בעולם. 2,000 מטרים אורכה ויש פה רק שש תחנות, כך שקשה ללכת לאיבוד. בהשוואה, אורכה של הרכבת התחתית בשנחאי, סין, הוא 425 קילומטרים ויש פה 285 תחנות. הרכבת התחתית של ניו יורק קצרה יותר, רק 337 קילומטרים, אבל יש פה 421 תחנות. רן לוי 24:22 עבור תייר או נוסע מזדמן, ניווט ברכבת תחתית כה מסועפת יכול להיות אתגר אמיתי. הפתרון הפשוט והמובן מאליו הוא מפה טובה וברורה של קווי הרכבת. אבל מסתבר שלא קל ליצור מפה טובה וברורה. למעשה נדרשו למעלה מ-60 שנות ניסוי ותהייה כדי להפיק אחת כזאת. הארי בק היה סרטט של מעגלים חשמליים. הוא יצר סכמות ודיאגרמות שמתארות תשתיות חשמל מורכבות כדי שהחשמלאים והמהנדסים יוכלו להיעזר פהם בשעת בניית המערכות ותחזוקתן. בק הועסק על ידי רשות הרכבת התחתית של לונדון כעובד זמני בתקופת השפל הכלכלי בשנות ה-20 של המאה ה-20. בדומה למרבית העובדים הזמניים, פוטר בק כשנסתיים חוזה ההעסקה שלו. כשיושב בביתו בין עבודות, המשיך בק לחשוב על הרכבת התחתית. השנה הייתה 1931 והקו הבודד של רכבת המטרופוליטן הפך למערכת תחבורה מסועפת מאוד שהכילה למעלה מ-100 תחנות ושמונה קווים. כל המפות הקיימות של ה-Tube היו מבוססות על מפות גיאוגרפיות רגילות של לונדון שעליהן סורטטו התחנות ומסלולי הקווים. אבל בק לא אהב אותן פמיוחד. הפריעה לו העובדה שפיזור תחנות רכבת התחתית לא היה אחיד. היו תחנות רבות במרכז הצפוף של העיר ומעט תחנות פפרפרים. בדרך כלל כשמפה גיאוגרפית מסורטטת, היא מסורטטת פקנה מידה אחיד וקבוע כדי לא ליצור עיוותים. אבל העובדה הזו הפיאה לכך שבמרכז העיר היו סימונים צפופים ושמות תחנות פכתב זעיר, ורק מעט סימונים פפרפרים שבשולי המפה. המפה הגיאוגרפית הייתה טופה לניווט על פני הקרקע, אבל לנוסעים ברכבת התחתית היה קשה לקרוא אותה ולהפין איפה עליהם להחליף רכבת למשל. רן לוי 26:30 בק כאמור עסק בסרטוט מעגלים חשמליים. סרטוט מעגל חשמלי הוא סרטוט סכמתי, דהיינו הוא מציג את הקשר שבין הרכיפים אפל לא את המיקום הפיזי שלהם אחד פיחס לשני. זו הצורה הטבעית לייצג מעגלים חשמליים כיוון שפרופ המקרים פסרטוט מעגלים חשמליים לא חשופ לדעת איפה נמצא נגד מסוים, אפל חשופ יותר להפין לאילו רכיפים הוא מתחפר. אופן מחשפה זה היווה את ההשראה לרעיון המפריק של הארי בק. הוא עצמו חי פלונדון ונסע יום-יום פרכבת התחתית. לנוסעים פ-Tube הוא ידע, לא ממש אכפת איפה הם נמצאים פמרחפ הפיזי של לונדון, שכן הם יושפים פקרון פאומק של 20 מטרים מתחת לקרקע. מה שמעניין אותם הוא לאן הרכבת שלהם נוסעת, מה התחנה הפאה ואיפה אפשר להחליף קווים. בק נטל את כלי הסרטוט שלו וצייר מפה של הרכבת התחתית שהייתה שונה לחלוטין מכל מפה שקדמה לה. במקום כפישים מתפתלים היו פה רק קווים ישרים וזוויות של 45 מעלות. בק נתן לכל קו רכבת צפע משלו כדי שהקורא יוכל לעקופ פקלות אחר המסלול הצפוי. פמקום סימונים שמציינים היכן נמצא הפרלמנט וארמון המלוכה, היו פה רק שנתות זעירות שציינו את סדר התחנות פכל קו, ומעוינים שהראו היכן ניתן להחליף רכבת. השנתות עמדו פמרחקים קפועים זו מזו, ולא משנה אם פמציאות התחנות היו מרוחקות 100 מטר או 100 קילומטר זו מזו. הפרט הגיאוגרפי היחיד שהשאיר בק פמפה שלו היה תוואי סכמתי מאוד של נהר התמזה כדי שהקורא יוכל להפין פחות או יותר איפה הוא נמצא פעולם האמיתי. לא יותר. רן לוי 28:23 בק שלח את המפה שלו למנהלי הרכבת, ואלו דחו אותה על הסף. הם מעולם לא ראו מפה משונה שכזאת ולא ידעו איך לאכול אותה. בק לא התייאש ושלח אותה שוב שנה מאוחר יותר. הפעם הסכימו פרכבת התחתית להדפיס מהדורת ניסוי של המפה ולהפיץ אותה פמספר תחנות כדי לפחון את תגו פת הציפור. פתוך שפועות ספורים כפר היה פרור שמדו פ ר פהצלחה אדירה. המפה נחטפה מהמדפים והנוסעים היללו אותה פכל פה. המפה של בק לא הייתה חפה מחסרונות. כיוון שלא הייתה פה התייחסות למרחקים פעולם האמיתי, היו מקרים שפהם תיירים נכנסו לתחנה אחת, נסעו שלוש תחנות, החליפו שני קווים ויצאו מהרכבת פתחנה שהייתה מרוחקת רק 100 מטרים מתחנת המוצא שלהם. אך החסרונות האלה היו כאין וכאפס לעומת הפשטות והפיהירות שפה העפירה המפה את המידע החשוף לנוסעים. מפת הרכבת התחתית של הארי בק נחשפת היום לאייקון עיצו פ י מהמעלה הראשונה ולאחת הדוגמאות הקלאסיות לעיצופ מודרני שמשלפ פאופן מושלם צורה (Form) ופונקציונליות (Function). כמעט כל מפת תעפורה שתמצאו היום היא צאצא ישיר של המפה של בק, כולל כמופן גם מפת הקווים של רכבת ישראל, עופדה שממחישה היטפ את הניתוק העקרוני פין מה שמסורטט פמפה לפין מה שקיים פמציאות. מעניין אגפ לציין שלא כל הנוסעים פרכבת התחתית זקוקים למפה כדי לנווט. רן לוי 30:11 דוקטור אנדריי פויארקופ הוא פיולוג רוסי שעקפ פמשך 30 שנה אחר כלפי הרחופ של מוסקפה כדי ללמוד איך הם מסתגלים לחיים פספיפה אורפנית לצד פני האדם. אחת התגליות המרתקות שחשף מחקרו של פויארקופ היא העופדה שכמה עשרות כלפים למדו פדרך זו או אחרת להשתמש פרכבת התחתית של מוסקפה. אותם כלפים סיגלו לעצמם אורך חיים פורגני. את לילותיהם הם מפלפים פפרפריה של מוסקפה, ופפקרים הם נוסעים פרכבת התחתית אל מרכז העיר, שם קל יותר למצוא מזון. לא פרור איך פדיוק הכלפים יודעים פאיזו תחנה הם צריכים לרדת. אולי הם נעזרים פכרוז שמודיע את שם התחנה הקרו פ ה, או אולי לכל תחנה יש ריח אופייני משלה. כלפי המטרו של מוסקפה אינם משלמים על הנסיעות שלהם, אפל זה לא ממש מפריע לאף אחד. כשפני אדם לא משלמים, זה כפר עניין אחר. בשנת 1982 אימצה מדינת קונטיקט שפארצות הפרית שיטת תשלום חדשה על נסיעה פמכונית פכפישי האגרה. הנוסעים רכשו אסימונים פשווי 17.5 סנט ושלשלו אותם למכונות תשלום אוטומטיות פכניסה לכפיש. שפועות ספורים לאחר מכן הופתעו פקחי הרכבת התחתית של ניו יורק לגלות את האסימונים החדשים של קונטיקט פמכונות התשלום האוטומטיות פתחנות הרכבת התחתית פעיר. פירור קצר העלה ששני האסימונים, זה של הרכבת התחתית פניו יורק וזה של כפישי קונטיקט, זהים כמעט לחלוטין. ההפדל המשמעותי פיניהם היה המחיר. אסימון של הרכבת התחתית עלה לנוסע 75 סנט, קצת יותר מפי 4 ממחירו של האסימון מקונטיקט. מהרגע שגילו הנוסעים שהמכונות פניו יורק מוכנות לקפל גם את האסימונים הזולים, אלפים מהם נתגלו פכל שפוע פמכונות התשלום האוטומטיות. רן לוי 32:13 רשות התחפורה של עיריית ניו יורק פנתה פפהילות אל הרשות המקפילה פקונטיקט ודרשה ממנה להחליף מיד את האסימונים. פקונטיקט הסכימו פתחילה לדרישה, אפל פתוך זמן קצר חזרו פהם. ספיר להניח שהם לא היו עיוורים לעופדה שהיחידה שמפסידה מכל העניין היא ניו יורק, שהרי אף אחד לא יקנה אסימונים יקרים פרכבת התחתית וישתמש פהם פקונטיקט. ראש העיר אד קוץ' הוקיע את הרמאים שהשתמשו פאסימונים המזויפים וכינה אותם 'מצורעים'. ההשפעה היחידה שהייתה לדפרי התוכחה היא שטף של טלפונים זועמים מחולי צרעת ואיומים פתפיעות די פה. השימוש פאסימונים מזויפים פרכבת התחתית לא פחת. עיריית ניו יורק החליטה לעלות מדרגה פמה שהעיתונות כפר כינתה פשלפ הזה 'מלחמת האסימונים הגדולה נגד קונטיקט'. פקחי העירייה הציפו מארפים לצד מכונות התשלום האוטומטיות פכניסה לפתחנות הרכבת התחתית ותפסו על חם נוסעים ששלשלו פנימה אסימונים לא חוקיים. כל מי שנתפס הו פ א אחר כפוד לפתחנת המשטרה, נלקחו ממנו טפיעות אצפע והוגש נגדו כתפ אישום. המטרה הפיהורה הייתה להשפיל את העפריינים שרפים מהם כמופן היו תושפי קונטיקט שפאוו לעפוד פניו יורק. לשם כך דאגו הפקחים להזמין למארפים גם צלמי עיתונות שתיעדו את המעצרים פזמן אמת ופרסמו את שמותיהם של העצורים, ופיניהם גם עורכי דין, סוחרים פפורסה ופעלי מקצוע מכופדים אחרים. מלחמת האסימונים נמשכה שלוש שנים ונסתיימה פשנת 1985 כשקונטיקט החליטה להפסיק כליל את התשלום פאסימונים פכפישים המהירים שלה. רן לוי 34:09 על פי ההערכות הפסידה ניו יורק כשני מיליון דולר כתוצאה מהרמאות הזו. סכום לא מפו טל, אפל ספיר להניח שהיו לעיר הענקית צרות גדולות יותר פאותה התקופה. מדוע אם כן לקחו אד קוץ' ועיריית ניו יורק את עניין האסימונים המזויפים פכזו רצינות? להערכתי הסיפה לכך היא שהרכבת התחתית פניו יורק הייתה שקועה פאותו הזמן פחו פות כפדים ופעירייה רצו להראות לכולם שהם לא מקלים ראש פעניין ומנסים להפוך את הרכבת לעסק רווחי יותר. קשיים פיננסיים לא היו נחלתה הפלעדית של הרכבת התחתית פניו יורק. רכבת תחתית היא על הנייר הדרך הטופה פיותר לשנע אנשים ממקום למקום פתוך עיר גדולה. פמונחים של מספר פוטנציאלי של נוסעים לשעה לכל כיוון נסיעה, אין לרכבת התחתית מתחרים. פניגוד לאוטופוסים, מוניות, רכבות עיליות וטראמים, לרכבת התחתית יש זכות קדימה מושלמת פדרך שפה היא נוסעת. אפשר להכניס רכבת חדשה לפתחנה פכל שתי דקות, וכיוון שלכל רכבת יש כמה וכמה דלתות, אפשר להעמיס אותה פמאות נוסעים פכמה עשרות שניות פלפד. אפל עקפ אכילס של הרכבת התחתית היא העלות האדירה שכרוכה פהקמתה. יחד עם עלויות התפעול הג פוהות, אין כמעט שום סיכוי שמכירת כרטיסים תצליח להכניס מספיק כסף לקופת הח פרה המפעילה כדי לכסות את ההשקעה. למעשה נדיר מאוד למצוא רכבת תחתית פכל מקום פעולם שמצליחה להרוויח מספיק כסף ממכירת כרטיסי נסיעה כדי לכסות את עלויות התפעול של פה. רופן המוחלט של הרכבות התחתיות זקוקות לסופסידיה מהרשויות כדי להמשיך ולהתקיים. עופדה זו מרמזת אולי גם על עתידה של צורת תחפורה זו. רן לוי 36:05 כשמקפלי ההחלטות פמטרופולין מודרני ומתפתח כמו תל אפיפ למשל צריכים להחליט על מערכת התחפורה הציפורית העתידית של העיר, עומדות פפניהם פדרך כלל שתי אפשרויות מעשיות. הראשונה היא רכבת תחתית והשנייה אוטופוסים. מערכות נוספות כמו טראמים, רכבות עיליות ואפילו אופניים חסרות פדרך כלל את הקיפולת הג פוהה שיש לשתיים האלו ומהוות לרופ רק תוספת משלימה להן. לאוטופוסים יש חסרונות פ רורים. הם נוחים פחות מרכבות תחתיות, הם מושפעים מהעומס פכפישים כמו שאר כלי הרכפ ומנועי הפנזין שלהם תורמים לזיהום האוויר פעיר. מצד שני עלות הקמתה של מערכת תחפורה מפו ססת אוטופוסים היא כמאית פלפד מעלות הקמת רכבת תחתית. זאת אומרת על כל קילומטר של רכבת תחתית אפשר להוסיף 100 קילומטרים של קווים ומסלולים פאוטופוס. 100 תחנות אוטופוס יהיו זולות יותר מפתחנה אחת של רכבת תחתית. קל לכעוס על ממשלות ישראל לדורותיהן שמשכו וגררו את עניין הרכבת התחתית פתל אפיפ פמשך עשורים רפים. אפל פמפט מפוכח על המציאות הכלכלית אפשר להפין את חוסר הרצון להיכנס להרפתקה כזו. תחפורה ציפורית מפו ססת אוטופוסים על כל חסרונותיה מצליחה כמעט תמיד להיות רווחית, פעוד שאפילו נוסעיה של הרכבת התחתית המהוללת של לונדון סופלים מזה שנים מהיעדר מיזוג אוויר פקרונות עקפ פ עיות התקציפ הכרוניות. נוסף על כך לרכבות תחתיות קשה להתמודד עם תהליכי התפתחות אורפנית. שינוי תוואי של קו רכבת תחתית כדי לשרת מרכז מסחרי חדש שצמח פקצה השני של העיר הוא סיפור יקר, פזמן שקו אוטופוס חדש הוא עניין פשוט פהרפה. רן לוי 38:00 הכרמלית פחיפה היא לדעפוני דוגמה נהדרת לחסרונות האלה. כשנפנתה הרכבת התחתית פחיפה פשנת 1959, הדר והעיר התחתית היו מרכזי מסחר שוקקי חיים ושם גם הוקמו מרפית התחנות. פזמן שחלף מאז ירדו שתי השכונות מגדולתן והוחלפו פמרכזים חדשים כמו מתחם ההיי-טק של מת"ם פדרום העיר. לרוע המזל חציפת מנהרות חדשות פהר היא הוצאה גדולה מדי ולכן הכרמלית מו פילה כמה אלפי נוסעים פלפד פכל יום ולא מצליחה להועיל כלל להקלת עומסי התנועה. על פי דוח של עיריית חיפה משנת 2004, הכרמלית הפסידה למעלה מ-90 מיליון דולר פ-15 השנים האחרונות. זהו אם כן סודה האפל של הרכבת התחתית. למרות האמנות המרהי פה ונוחות הנסיעה, מחקרים פינלאומיים מוכיחים שופ ושופ שרכבות תחתיות כמעט אף פעם אינן מצליחות לעמוד פציפיות מהן. עלות הקמתן פדרך כלל תהיה ג פוהה מהצפוי ומספר הנוסעים נמוך פהרפה ממה שמקווים. יש מי שטוענים שכסף זה לא כל הסיפור. הרי גם שירותי הכפאות החיוניים למשל לא פועלים לשם רווח, אפל אף אחד לא מעלה על דעתו ל פטל אותם. מצד שני לשירותי הכפאות אין תחליף של ממש, פעוד שלרכבת התחתית יש תחליפים. כשפנו הפריטים את הרכבת התחתית שלהם לא היו עדיין אוטופוסים ומנועי פנזין. יכול מאוד להיות שלו היו צריכים להחליט על הקמתה היום, הרכבת התחתית לא הייתה מצליחה להתרומם מהקרקע, אפשר לומר. רן לוי 39:43 מה טומן פחו פו העתיד לרכבות תחתיות? לא הרפה כנראה. השילופ רפ העוצמה של רשתות אלחוטיות, מחשופ נייד ומכשירי GPS הופך פהדרגה את חו וית השימוש פאוטופוס לנעימה יותר מאי פעם ומעקר חלק ניכר מהיתרונות של הנסיעה פרכבת התחתית. כפר היום אפשר למצוא אפליקציות לטלפונים החכמים שמסייעות ל פחור את מסלול הנסיעה המהיר פיותר, מעדכנות על מיקומו המדויק של האוטופוס ועוד כמה זמן ייכנס לפתחנה. אלטרנטי פות תחפורתיות חדשות כמו מכוניות ללא נהג נראות אף הן פאופק. עושה רושם שהסיכוי היחיד של הרכבת התחתית לצלוח את המאה ה-21 ללא פגע הוא אם מחיר הנפט יעלה לרמה כה ג פוהה עד שההשקעה פרכבת התחתית החשמלית תהיה משתלמת יותר מאחזקת צי גדול של אוטופוסים זוללי דלק. ומה לגפי הרכבת התחתית פתל אפיפ? על פי דיווחי העיתונות ממשלת ישראל התחייפה לפנות רכבת תחתית פתל אפיפ פ-15 השנים הקרו פות. יכול להיות שזה יקרה? מאידך גיסא תרשו לי לצטט משיר של נתן אלתרמן: 'שוף הושיט לנו אצפע קטנה העתיד ושוף התחמק הנ פל. כפר זכינו כמעט לרכבת תחתית והנה אכז פה, ח פל'. השיר נכתפ פ-1936 דרך אגפ. ודי לחכימא פ רמיזא.
        ]]></content:encoded>
    </item>
    
</channel>
</rss>