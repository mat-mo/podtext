<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
    <title>פודטקסט</title>
    <link>https://mat-mo.github.io/podtext</link>
    <description>Transcripts for my favorite podcasts</description>
    <language>en-us</language>
    <atom:link href="https://mat-mo.github.io/podtext/rss.xml" rel="self" type="application/rss+xml" />
    <lastBuildDate>Wed, 28 Jan 2026 04:22:38 -0000</lastBuildDate>
    
    
    <item>
        <title>[עושים היסטוריה] 285: המקרה המוזר של החיטה המהונדסת גנטית בשדה באורגון</title>
        <link>https://mat-mo.github.io/podtext/episodes/vshym-hystvryh/vshym-hystvryh-285-hmqrh-hmvzr-shl-hkhyth-hmhvndst-gntyt-bshdh-bvrgvn.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-285-hmqrh-hmvzr-shl-hkhyth-hmhvndst-gntyt-bshdh-bvrgvn.html</guid>
        <pubDate>15 בספטמבר 2019</pubDate>
        <description>Transcript for [עושים היסטוריה] 285: המקרה המוזר של החיטה המהונדסת גנטית בשדה באורגון from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה'. תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. רן לוי 00:44 אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? רן לוי 01:13 אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. רן לוי 02:30 שלום וברוכים הבאים לעושים היסטוריה. פרק 285. המקרה המוזר של החיטה המהונדסת גנטית בשדה באורגון. רשת עושים היסטוריה. רן לוי 02:54 הפרק בחסות eToro, חברה בינלאומית למסחר והשקעות מקוונות. במשך יותר מעשור, eToro התבססה כחברה חלוצית בתעשיית הטכנולוגיה הפיננסית, פינטק, וקידמה מושגים חדשניים כגון מסחר חברתי וסחר במטבעות קריפטו. לצד פלטפורמת המסחר המונה למעלה מעשרה מיליון משתמשים מרחבי העולם, eToro מציעה ללקוחותיה מגוון מוצרי השקעה המבוססים על בינה מלאכותית, חוכמת המונים, משין לרנינג ועוד. eToro מגייסת למשרות במגוון תחומים: בקנד, פרונטנד, פול-סטאק, בלוקצ'יין, ראשי צוותים, דאטה, דבאופס, ניהול מוצר ועוד. לכל המשרות הפנויות בקרו בדף המשרות של etoro.com או הקליקו על הבאנר של eToro באתר הבית של רשת עושים היסטוריה. רן לוי 03:45 עושים היסטוריה עם רן לוי. הזמן הוא אפריל 2013. המקום - שדה חקלאי בצפון מדינת אורגון שבארצות הברית. חקלאי ששמו מעולם לא הותר לפרסום מסיבות שתבינו בהמשך, ריסס את שדות התבואה שלו בחומר קוטל עשבים כהכנה לזריעת חיטה. כעבור מספר ימים שב החקלאי אל השדות לבחון את השטח ואת השפעת חומר הריסוס. ואכן, בכל מקום בו ריסס, היו הצמחים, עשבים שוטים וגבעולי חיטה שנותרו מהעונה הקודמת, צהובים וכמושים. ליתר דיוק, כמעט בכל מקום. באחד השדות מצא החקלאי מספר קבוצות של גבעולי חיטה, ירוקים ורעננים. ניכר היה שקוטל העשבים שריסס לא השפיע על גבעולי החיטה האלה ולא במעט. רן לוי 05:01 לומר שהחקלאי היה מופתע מהתגלית יהיה אנדרסטייטמנט. קוטל העשבים שבו השתמש נחשב לאחד מחומרי ההדברה המוצלחים ביותר ונמצא בשימוש מסיבי בכל העולם מזה עשרות שנים. אף צמח - לא חיטה, לא עשבים שוטים - לא אמור לשרוד אחרי ריסוס של החומר הזה. האם יכול להיות שמשהו בחומר ההדברה שרכש לא בסדר? לא, זה בלתי אפשרי. בכל שאר השדות, כל הצמחים כולל גבעולי חיטה שנותרו מהקציר הקודם, נבלו ומתו בעקבות הריסוס. חומר ההדברה היה בסדר גמור. הייתה זו החיטה שעמדה לנגד עיניו שמשהו בה היה לא בסדר. משהו בחיטה הזו אפשר לה לשרוד ריסוס של חומר שהיה אמור להרוג אותה בוודאות. רן לוי 06:09 החקלאי האלמוני יצר קשר עם מדענית מאוניברסיטת אורגון סטייט הסמוכה, פרופסור קרול מלורי סמית', חוקרת בעלת שם בתחום גידולי עשב. הוא שאל אותה אם יכול להיות שהחיטה שלו פיתחה עמידות טבעית לחומר ההדברה. מלורי השיבה שהדבר לא סביר. החקלאי קטף כמה גבעולי חיטה ושלח אותם אליה. פרופסור מלורי בחנה את הגבעולים, הריצה עליהם סקירה גנטית מקיפה ומהרה גילתה את התשובה לחידה. החיטה שקיבלה הכילה גן בשם CP4, גן שהקנה לה עמידות בפני חומר ההדברה. ללא שהות הרימה פרופסור מלורי את הטלפון, חייגה אל משרד החקלאות האמריקאי ודיווחה לו על מה שגילתה. רן לוי 06:54 זה היה ביום שישי בצהריים. משרדי ממשלה, אתם יודעים, לא בדיוק זוכים לציונים גבוהים על זריזות, אבל המקרה הזה היה שונה. כבר ביום שני בבוקר דפקו שני חוקרים של משרד החקלאות על דלתותיו של החקלאי. הם רצו לדעת מאיפה הגיעו לידיו זרעי החיטה שלו. הוא השיב להם שמדובר בזרעים רגילים לגמרי שקנה מחברה רגילה לגמרי והראה להם את כל האישורים וההוכחות. התשובה הזו לא סיפקה את אנשי משרד החקלאות, ובמשך כל השבוע סרקו תשעה חוקרים את החווה החקלאית באורגון במסרק צפוף. פשפשו בכל מיכל, בחנו כל טרקטור ולקחו עשרות אלפי דגימות של גבעולי חיטה מהשדות החקלאיים. רן לוי 07:41 מה פשר החקירה האינטנסיבית הזו, אתם שואלים? ובכן, CP4 הוא לא גן רגיל. הוא אפילו לא גן של חיטה. הוא גן של חיידק שמדעניה של חברת מונסנטו, תאגיד ביוטכנולוגיה ענק, הכניסו לתוך הגנום של גרגירי חיטה מסוימים כדי לפתח בהם את אותה עמידות לחומר ההדברה. העניין הוא שלאף אחד לא הייתה אמורה להיות גישה לחיטה המהונדסת הזאת. מונסנטו גידלה את החיטה המהונדסת במספר שדות ניסוי ברחבי ארצות הברית, אבל הניסוי האחרון בהחלט הסתיים ב-2005, למעלה משבע שנים קודם לכן. והניסוי האחרון באורגון עצמה הסתיים אפילו עוד קודם, ב-2001. מאז ועד היום נשמרה החיטה המהונדסת בקונטיינרים מאובטחים באתר החברה בקולורדו. אין שום דרך חוקית שהזרעים האלה היו יכולים למצוא את דרכם אל השדה באורגון ב-2013. והחוק הפדרלי קובע שגידול של חיטה מהונדסת גנטית שלא במסגרת ניסוי מפוקח היטב ומאושר מראש הוא פשע חמור שהעונש עליו הוא קנס של כמיליון דולר ואולי אפילו מספר שנות מאסר. רן לוי 09:02 נגדים ונאמר שהחקירה הרשמית של משרד החקלאות האמריקאי לא העלתה דבר. החוקרים לא הצליחו להסביר איך הצליחו זרעי החיטה המהונדסים להגיע לשדה המדובר באורגון, ויותר חשוב - מי הביא אותם לשם. אבל למרות שהאשם בפרשה עדיין לא נתפס, סיפורה של התעלומה הבלשית הבלתי שגרתית הזו הוא הזדמנות לצלול לעומק הסוגיה המורכבת של מזון מהונדס גנטית בכלל, וחיטה מהונדסת גנטית בפרט, ולחשוף את בעלי האינטרסים השונים שמושכים בחוטים מאחורי הקלעים: מהחקלאים והצרכנים ועד סוכנויות ביון וממשלות. בואו נצא לדרך. רן לוי 09:51 אנחנו מתחילים ב-1974. עשבים שוטים, צמחים לא רצויים שגדלים פרא בקרקע, הם אחד האיומים הגדולים ביותר על תנובת השדות החקלאיים. הם מתחרים בגידולים חקלאיים על מזון, מים ואור שמש. חקלאים לאורך הדורות מצאו מגוון שיטות להתמודד עם העשבים השוטים, כמו למשל חריש של הקרקע כדי לעקור את העשבים השוטים מהשורש. אבל הדברה כימית היא מן הסתם השיטה הקלה והנוחה ביותר. מרססים את השדה והופ - העשבים מתים. הנוחות של ההדברה הכימית הפכה אותה לפופולרית במרוצת המאה ה-20, אבל קוטלי העשבים שעמדו לרשות החקלאים עד שנות ה-70 לא היו מוצלחים במיוחד מבחינה סביבתית. הם אמנם פגעו בעשבים שוטים, אבל הם היו רעילים גם לבעלי חיים וחרקים שניזונו מהצמחים המרוססים. רן לוי 10:48 ב-1974 הכריזה חברת מונסנטו על קוטל עשבים חדש בשם ראונדאפ (Roundup). ראונדאפ היה חומר הדברה מדהים. הוא היה יעיל נגד מגוון רחב מאוד של עשבים שוטים ממינים שונים, אבל לא הזיק כלל לבני אדם ולבעלי חיים. חומר הפלא הזה היה כל כך מרשים עד שהראונדאפ הפך בתוך מספר שנים לקוטל העשבים הנפוץ ביותר בעולם בפער ניכר מחומרי ההדברה המתחרים, עד ימינו. הפטנט של מונסנטו על הראונדאפ פג בסביבות שנת 2000, וכיום הוא מיוצר על ידי מספר חברות נוספות בשוק. רן לוי 11:32 סוד עוצמתו של הראונדאפ הוא בתרכובת כימית שבבסיסו. מדובר במולקולה המכונה גלייפוסט (Glyphosate), שמסוגלת לשבש את אחד התהליכים הביולוגיים הבסיסיים ביותר בצמחים. בעלי צמח ישנם איברונים זעירים בשם כלורופלסטים, שהם מעין מפעלי מזון של התא הצמחי. הם ממירים את אור השמש לסוכרים, שהופכים בהמשך לחומצות אמינו, ויטמינים, הורמונים ועוד שלל מולקולות ותרכובות חיוניות לצמח. כדי לייצר את אותם סוכרים, הכלורופלסט צריך לקבל לתוכו אנזים בשם EPSP, שהוא חוליה קריטית בשרשרת הייצור של הסוכרים. כשמרססים את הראונדאפ על עלי הצמח, מולקולות הגלייפוסט חודרות אל התאים, נקשרות אל אנזים ה-EPSP ומונעות ממנו להיכנס אל תוך הכלורופלסטים. אפשר לומר שהגלייפוסט, כמו נועל במירכאות את שערי מפעלי המזון של התאים. אותו ייצור סוכרים שתיארתי הוא אחד התהליכים הבסיסיים והחשובים ביותר בתא הצמחי, ולכן הוא משותף לכמעט כל סוגי הצמחים באשר הם. זו הסיבה ליעילות המדהימה של הראונדאפ נגד מגוון רחב מאוד של עשבים שוטים. רן לוי 12:59 לא פחות חשוב - מנגנון ייצור הסוכרים שבו פוגע הגלייפוסט קיים אך ורק אצל צמחים, חיידקים מסוימים וכמה סוגי פטריות, והוא לא קיים בכלל אצל בעלי חיים. אנחנו משיגים את הסוכרים שלנו ממקורות אחרים, אנחנו לא מייצרים אותם בעצמנו. זו הסיבה שהראונדאפ לא מזיק לבעלי חיים ונחשב לחומר הדברה בטוח יחסית לשימוש. כאן כדאי להוסיף כוכבית קטנה: ב-2015 הכריז ארגון הבריאות העולמי על הגלייפוסט כחומר החשוד כמסרטן, אבל מאז נערכו בדיקות אחרות שהזימו את החשדות האלה. יש עדיין טענות לכאן ולכאן בעניין הזה, אבל לא ניכנס לוויכוח הזה במסגרת הפרק הנוכחי. כך או כך, אי אפשר להפריז בחשיבותו של הגלייפוסט. הוא חולל מהפכה אמיתית בעולם החקלאות, והשמדה היעילה כל כך של עשבים שוטים העלתה את תנובת השדות החקלאיים בשיעור ניכר. אחד ממדעני משרד החקלאות האמריקאי אמר על הגלייפוסט ב-2010 כי ציטוט: 'הגלייפוסט הוא תגלית של פעם במאה שנה, והוא חשוב לתעשיית ייצור המזון העולמית כמו שהפניצילין חשוב למלחמה במחלות'. סוף ציטוט. אבל לא הכל ורוד, או אולי ירוק. רן לוי 14:21 מנגנון ייצור הסוכרים שתיארתי קודם הוא כאמור מנגנון בסיסי שהתפתח אצל צמחים בשלב מוקדם מאוד באבולוציה, ומכאן שהוא משותף לכמעט כל הצמחים באשר הם. זו הסיבה שהראונדאפ יעיל נגד מגוון רחב כל כך של עשבים שוטים, אבל לא רק נגדם. אם נרסס אותו על חיטה, תירס, סויה ואורז - הגידולים שעליהם הוא אמור להגן - הוא יהרוג גם אותם. אז מה עושים? רן לוי 14:53 כאן נכנסת לתמונה ההנדסה הגנטית. טכנולוגיה שהחלה להבשיל בשנות ה-80. מדעניה של מונסנטו החלו לתור אחר שיטות לשנות את הגנום של הגידולים החקלאיים השונים כדי להפוך אותם לחסינים מפני הראונדאפ. האתגר היה אדיר. לא קל לשנות תהליכים כימיים בסיסיים כל כך בצמח מבלי לפגוע בו בדרך זו או אחרת. הפתרון התגלה לבסוף כמעט במקרה. בצינור ניקוז של אחד ממתקני הניקוי גילו המדענים חיידק בשם אגרובקטריום, שהתברר כעמיד בפני הגלייפוסט. ה-EPSP של החיידק, אותו אנזים חיוני לתהליך ייצור הסוכרים, עבר מוטציה שלא אפשרה לגלייפוסט להיקשר אליו, כאילו החלפנו את המנעול של מפעל המזון של התא. מולקולת הגלייפוסט לא משפיעה יותר על האנזים, ותהליך ייצור הסוכרים ממשיך לפעול כרגיל. רן לוי 15:57 החוקרים בודדו מהחיידק את הגן הספציפי שהקנה לו עמידות לחומר ההדברה והשתילו אותו בזרעי סויה. אחרי סדרה של ניסויים מקיפים ומפרכים שנועדו לוודא שהשינוי הגנטי אינו פוגע בצמח, בחרקים, בבני אדם ובעלי חיים אחרים שניזונים מהצמח, אושרה הסויה המהונדסת למאכל ב-1996. בתוך זמן לא רב השתילו חוקריה של מונסנטו את אותו הגן גם בצמחים רבים אחרים כגון תירס ואורז, ושיווקו את הזרעים המהונדסים גנטית תחת השם Roundup Ready, דהיינו מוכן לריסוס בראונדאפ. צמחי ה-Roundup Ready זכו להצלחה גדולה. בפעם הראשונה יכלו החקלאים לרסס את השדות שלהם בחומר הדברה מעולה, ראונדאפ, להיפטר בקלות יחסית מעשבים שוטים מבלי לפגוע כלל בגידולים החקלאיים עצמם ובתנובה שלהם. רן לוי 16:59 הראונדאפ והצמחים המהונדסים שהיו עמידים לו היו שילוב מנצח, כמו פופקורן וקולה, טייכר וזרחוביץ', או במבה עם קטשופ. טוב, אולי האחרון זו סטייה אישית שלי, בואו לא נדבר על זה יותר לעולם. בכל אופן, הדגנים המהונדסים היו כל כך מוצלחים עד שכיום כ-93% מכל הסויה וכ-88% מכל התירס שגדלים בארצות הברית מהונדסים גנטית. אבל החיטה יוצאת דופן. למרות ההצלחה המוכחת של התירס, האורז והסויה המהונדסים, החיטה נותרה מחוץ למשחק, ובשום מקום בעולם, באף מדינה על הגלובוס, לא מגדלים היום חיטה מהונדסת גנטית. למה? רן לוי 17:50 סיבה אפשרית אחת היא הגנטיקה המורכבת של החיטה. הגנום של חיטת הלחם, סוג החיטה הנפוץ ביותר בעולם, מכיל למעלה מ-100,000 גנים שונים. לשם השוואה, הגנום שלנו בני האדם מכיל פחות או יותר 25,000 גנים, פחות מרבע ממספר הגנים של חיטת הלחם. הגנום הענק הזה עושה חיים קשים למדענים שמנסים למפות ולשנות אותו, ורק בשנים האחרונות נכנסו לשימוש כלים וטכניקות שהופכים את המשימה הזו לפשוטה יותר. אבל אם זה היה כל הסיפור, היינו אוכלים חיטה מהונדסת כבר לפני עשור או יותר, סביר להניח. רן לוי 18:30 הסיבה האמיתית לכך שחיטה מהונדסת גנטית לא אומצה זה מכבר בעולם החקלאות היא התנגדות נחרצת מצד צרכנים וחקלאים רבים. במדינות אירופיות ומזרח אסייתיות רבות אסור בתכלית האיסור לגדל חיטה מהונדסת ואפילו לייבא אותה לתוך המדינה. גם בארצות הברית, שבדרך מסורתית קצת יותר פתוחה למזונות מעובדים, עדיין יש לחץ ציבורי גדול מצד מתנגדי ההנדסה הגנטית שדורשים למשל מיצרניות המזון לסמן את המוצרים שלהן כמהונדסים או לא מהונדסים גנטית. רן לוי 19:08 ממה חוששים המתנגדים? רשימת הטיעונים ארוכה, אבל החשש העקרוני הוא מתוצאות בלתי צפויות משינוי כלשהו שנכניס בצמחים, שהרי גם המדענים מסכימים שאנחנו עדיין רחוקים מלהבין את תפקידם של כל הגנים והמערכות השונות בצמחים. אולי שינוי שנכניס בגן של החיטה יגרום לה לייצר חלבון חדש שלא היה בה קודם - שהרי נזכיר שהגן שאחראי לעמידות בפני הראונדאפ למשל לא מגיע מחיטה אלא בכלל מחיידק - ואולי החלבון הזה יגרום לבעיות רפואיות אצל הצרכנים, מאלרגיה ועד סרטן? אפשרות אחרת היא שהשינוי אמנם לא יזיק לבני אדם, אבל יגרום לנזק לסביבתו האקולוגית של הצמח. למשל, יפגע בחרקים שניזונים ממנו או ימנע מחיידקים לפרק את החומר האורגני אחרי שהצמח מת. וישנו גם החשש שגנים מצמח מהונדס יצליחו לברוח ממנו במירכאות ולהתפשט לצמחים אחרים באופן לא מבוקר. למשל, אם אבקנים מצמח מהונדס יפרו צמחים לא מהונדסים. רן לוי 20:18 לכל הטענות האלה יש למדענים תשובות, ואפילו תשובות טובות. אני לא אוכל לצלול במסגרת הפרק הזה לעומקו של הדיון בעד ונגד מזון מהונדס גנטי. זה נושא מספיק רחב למלא כמה פרקים של עושים היסטוריה כנראה. אני רק אומר שבגדול מזון מהונדס עובר סדרה ארוכה ומקיפה מאוד של ניסויים ובדיקות עד שהוא מקבל את כל האישורים הנדרשים, כך שהסבירות שצמחים מהונדסים מסתירים איזו בעיה רפואית חמורה או נזק אקולוגי דרמטי היא קטנה ביותר. גם התפשטות של גן מצמח מהונדס באוכלוסייה של צמחים אחרים היא לא קלה כפי שאולי נדמה. רן לוי 21:01 אחד הטיעונים החזקים ביותר של התומכים בהנדסה גנטית של חיטה הוא שבמובן מסוים אנחנו כבר מהנדסים במירכאות את החיטה שאנחנו אוכלים פחות או יותר מזה 12,000 שנים. למה הכוונה? לא רחוק מהבית שלי בעתלית, ממש כמה מאות מטרים מהכניסה ליישוב, נמצאת החווה החקלאית של אהרון אהרונסון. אהרונסון הפך לאייקון של הציונות החלוצית בזכות שני דברים: הראשון - הוא עמד בראש מחתרת ניל"י ולצד דמויות מיתולוגיות כגון אבשלום פיינברג ושרה אהרונסון, פעל להפלת השלטון העות'מאני בארץ ישראל. ההישג השני הגדול שלו, הפעם בכובעו המקצועי כאגרונום, היה גילויה של 'אם החיטה'. רן לוי 21:52 אם החיטה היא חיטת בר קדומה שצמחה פרא באזורים מסוימים בסוריה ודרום טורקיה. אי שם לפני כשנים עשר אלף שנים החלו אבות אבותינו לגדל את החיטה באופן יזום בשדות חקלאיים. זו הייתה ההתחלה של מה שהיא אולי המהפכה הדרמטית ביותר בהיסטוריה האנושית: המעבר מחברה של לקטים-ציידים לחברה של יושבי קבע בכפרים ובערים. המדענים במאה ה-19 היו סקרנים מאוד להניח את ידיהם על אם החיטה וללמוד את תכונותיה, אבל בשנים שחלפו מאז המהפכה החקלאית חיטת הבר המקורית נעלמה ולא נודעו עקבותיה. אהרון אהרונסון קנה את עולמו כשמצא מספר גבעולים שלה במדרונות שמעל בית הקברות של ראש פינה ב-1906. רן לוי 22:49 בזכות תגליתו של אהרונסון אנחנו יכולים היום להשוות את חיטת הבר המקורית לחיטה המבויתת המודרנית, וההשוואה הזו מעלה כמה הבדלים בולטים בין הזנים. ההבדל המשמעותי ביותר הוא שכשרעננים את השיבולת של חיטת הבר, הגרגירים מתנתקים ממנה בקלות ונופלים לקרקע. בחיטה מודרנית להבדיל, הגרגירים נשארים מחוברים לשיבולת ולא מתנתקים בקלות. התכונה הזו של התנתקות קלה של הגרגירים מהשיבולת היא תכונה חשובה ליכולת ההישרדות של החיטה. מטבע הדברים, החיטה רוצה להפיץ כמה שיותר זרעים וכמה שיותר רחוק כדי שכמה שיותר צאצאים ישרדו ויקימו את הדור הבא שלה. אבל מבחינת החקלאים הקדומים, זו תכונה לא טובה. כשהחקלאי הניאוליתי קטף את החיטה שלו, הוא לא רצה שהגרגירים יקרי הערך יתפזרו על הקרקע. הוא העדיף שהשיבולת תישאר שלמה לפחות עד שהביא אותה הביתה לטחינה. לכן, כשהחקלאים הראשונים היו שותלים את הזרעים של העונה הבאה, הם העדיפו לשתול זרעים של אותם קני חיטה שהשיבולת שלהם הייתה מתפרקת קצת פחות בקלות משאר הקנים. לאורך מאות ואלפי שנים, אותה ברירה מלאכותית של דורות של חקלאים הובילה לכך שרק מיני חיטה שהגרגירים שלהם נשארו צמודים היטב לשיבולת טופחו ושרדו, ומינים קדומים כמו אותה אם החיטה המקורית נעלמו וכמעט שנכחדו לחלוטין. רן לוי 24:26 יותר מזה - בני האדם לא הסתפקו בהכוונה פסיבית של האבולוציה של החיטה. הם שינו את החיטה באופן אקטיבי. הם עשו זאת באמצעות הכלאה יזומה של מינים שונים של חיטה. בהכלאה כזו לוקחים אבקנים מזן אחד של חיטה ומפרים איתם את הביציות של זן אחר כדי לקבל צאצאים שחלקם לפחות ניחנים בתכונות הטובות של שני הוריהם. במילים אחרות, החיטה המודרנית היא לא חיטה טבעית במובן של חיטה שעברה התפתחות אבולוציונית אקראית כמו שאר היצורים בטבע. אנחנו בני האדם הכוונו את האבולוציה של החיטה והפכנו אותה לצמח שהיא היום. למעשה, החיטה המודרנית המבויתת במירכאות לא יכולה לשרוד בטבע ללא העזרה שלנו. הגרגירים שלה לא מתפזרים, היא חייבת השקיה ודישון, ומכאן שבגדול אין לה סיכוי לעמוד בתחרות מול צמחים אחרים בטבע. רן לוי 25:25 העובדה הבלתי ניתנת לערעור היא שאנחנו מתערבים ברגל גסה באבולוציה של החיטה מזה למעלה מעשרת אלפים שנה, וזו הסיבה לכך שחלק מהמדענים מתקשים להבין את ההתנגדות העקרונית להנדסה גנטית. אין דבר כזה 'חיטה טבעית', וההנדסה הגנטית המודרנית היא לתפיסתם בסך הכל עוד צעד אחד במסע בין אלפי שנים ליצירת זני חיטה מוצלחים וטובים יותר. מה זה משנה אם השגנו את תכונת העמידות לקוטל עשבים למשל באמצעות השתלה מלאכותית של גן שלקחנו מחיידק, או באמצעות סלקציה והכלאות? הרי כך או כך אנחנו משנים את הגנום של החיטה, ואם כבר אנחנו משנים את הגנום של החיטה, אז למה לא לעשות את זה בשנה או שנתיים במעבדה במקום בעשרות שנים בשדה? רן לוי 26:17 אני חושב שאפשר לראות את ההיגיון בטיעון הזה, אבל זו תהיה טעות להתייחס בזלזול לטענותיהם של מתנגדי ההנדסה הגנטית. נכון, הנדסה גנטית היא בסך הכל דרך קיצור להגיע לזני חיטה מוצלחים יותר, אבל לפעמים כמאמר הפתגם - 'החיפזון הוא מהשטן'. לא תמיד אנחנו מבינים את מלוא המשמעויות של השינויים הדרמטיים שאנחנו מבצעים באמצעות הנדסה גנטית. ואפילו גן העמידות לראונדאפ הוא בעצמו דוגמה מצוינת לכך. רן לוי 26:49 עד שהופיע הראונדאפ, החקלאים היו משתמשים במגוון שיטות כדי להילחם בעשבים שוטים. למשל, חרישת השדות כדי לעקור אותם מהשורש או תערובת של חומרי הדברה שונים כדי לפגוע במגוון רחב של עשבים שוטים שצמחו בשדה. אבל הראונדאפ כאמור היה מוצלח מאוד. הוא היה קטלני ויעיל נגד המון מינים שונים של עשבים שוטים, ולכן במרוצת השנים חלק מהחקלאים הפסיקו להשתמש בשיטות האחרות ובחומרי ההדברה האחרים והשתמשו בראונדאפ בלבד. היו מדענים שהזהירו מפני האפשרות שצמחים מסוימים יפתחו עמידות כנגד הראונדאפ, אבל האזהרות הללו נדחקו לפינה. רן לוי 27:34 כאמור, המנגנון הביולוגי בצמח שבו פוגע הראונדאפ הוא כל כך בסיסי וחשוב, עד שחלק מהחוקרים התקשו לראות כיצד בכלל יכול צמח לפתח עמידות נגד חומר ההדברה. לשם השוואה, זה קצת כמו שבני אדם יפתחו לפתע עמידות נגד ציאניד. זה מאוד לא סביר. הרי כדי ליצור צמחים שיהיו עמידים בפני חומר ההדברה הזה, המדענים היו חייבים להביא גן מחיידק. ואכן, במשך כמעט 20 שנה הכל היה בסדר. העשבים השוטים מתו, התירס והסויה המהונדסים שגשגו והניבו תבואה יפה וכולם היו מרוצים. רן לוי 28:16 אבל באמצע שנות ה-90 החלו לצוף ברחבי העולם מינים חדשים של עשבים שוטים שפיתחו עמידות לראונדאפ. 24 מינים כאלה ליתר דיוק. אחת הדוגמאות לעשב עמיד שכזה הוא הפיגוויד (Pigweed), 'צמח החזיר' בתרגום חופשי. לפיגוויד יש את כל התכונות הדרושות כדי להפוך לעשב שוטה מוצלח. הוא צומח במהירות מדהימה - עד 12 סנטימטרים ביום - וכל צמח מסוגל להפיק עד חצי מיליון זרעים. המספר המדהים הזה של זרעים הוא כנראה המפתח לעמידות המפתיעה שפיתח הצמח לחומר ההדברה. אפילו אם המוטציה שתאפשר עמידות לראונדאפ היא מאוד מאוד נדירה, די בכך שרק אחד מאותם מיליוני זרעים יגריל אותה כדי שהתכונה הזו תתפשט באוכלוסייה כולה. רן לוי 29:12 ומהי אותה מוטציה? כאמור, הגלייפוסט - החומר שבראונדאפ - פוגע באנזים בשם EPSP. בדרך כלל אפשר למצוא בגנום של צמח גן בודד או לכל היותר מספר גנים שאחראים על ייצור ה-EPSP. אבל מוטציה אקראית הביאה לכך שהפיגוויד המשופר מכיל כעת למעלה מ-150 גנים לייצור EPSP. והתוצאה היא שהצמח מייצר כמויות גדולות בהרבה של האנזים. הגלייפוסט המרוסס מצליח לפגוע בחלק ממולקולות ה-EPSP, אבל עכשיו יש כל כך הרבה מהן שהצמח מצליח לתפקד בכל זאת וההדברה מפסיקה להיות אפקטיבית. המשמעות היא שכמה גבעולים בודדים של פיגוויד בפינה נידחת של שדה חקלאי יכולים להשתלט על השדה כולו בתוך חודשים ספורים ולחסל אותו. אין פלא שכשהחקלאים שומעים על פיגוויד שפיתח עמידות לראונדאפ, הם נעשים מודאגים מאוד. אין להם ברירה אלא לשוב אל השיטות הישנות של החריש וערבוב חומרי הדברה שונים, וכל ההשקעה בגידולים מהונדסים לעמידות כנגד ראונדאפ הופכת לפחות ופחות משתלמת. זה לא אומר שהראונדאפ והגידולים שהונדסו כדי לעמוד בפניו הפכו לחסרי תועלת. רחוק מכך. אבל זו בהחלט דוגמה לזהירות שבה אנחנו צריכים לנקוט כשאנחנו שוקלים התערבות בגנטיקה של גידולים חקלאיים כל כך חיוניים לעתידה של האנושות. רן לוי 30:49 החשש מפני השלכות בלתי צפויות של הנדסה גנטית בצמחים הוביל לעלייתן של תנועות התנגדות למזון מהונדס גנטית ב-20 השנים האחרונות במדינות רבות בעולם. כפי שציינתי, עושה רושם שמשום מה ההתנגדות הזו עזה במיוחד במקרה של החיטה. הלחץ הציבורי האדיר שהופעל על מונסנטו ואנשי הממשל בארצות הברית - אינספור הפגנות, ויכוחים פומביים, חרמות, מכתבים לאנשי קונגרס וסנאט וכולי וכולי - הביא לכך שב-2005, אחרי שנים של ניסויים ומיליארדי דולרים שהושקעו במחקר ופיתוח של חיטה מהונדסת גנטית, החליטה מונסנטו להרים ידיים. החברה הודיעה שלא תנסה יותר לקבל את אישור הממשל לשיווק זרעים של חיטה מהונדסת גנטית, הפסיקה את כל הניסויים ועצרה את כל המחקרים. רן לוי 31:45 אל הוויכוח העקרוני בעד ונגד הנדסה גנטית יש להוסיף את העובדה שמונסנטו עצמה נתפסת בעיני רבים ממתנגדיה, בצדק או שלא בצדק, כתאגיד ציני וחסר עקבות שיעשה הכל כדי לקדם את שורת הרווח שלו. לא חקרתי לעומק את קורותיה של מונסנטו ואני לא יודע לומר מי צודק. יכול להיות שמונסנטו היא באמת חברה לא מוסרית ויכול להיות שהמבקרים קצת יותר מדי מושפעים מסרטים הוליוודיים על תאגידי על מרושעים. מה שבטוח הוא שנכון להיום ידם של המתנגדים להנדסה גנטית בחיטה היא על העליונה. גרמניה, צרפת, רוסיה, יפן, דרום קוריאה ועוד מדינות רבות ברחבי העולם לא מוכנות לשקול אפילו ייבוא של חיטה מהונדסת לשטחן. ההתנגדות של הצרכנים לחיטה המהונדסת גורמת לכך שגם החקלאים לא רוצים לגדל חיטה כזו. זה עניין כלכלי טהור. אם אף אחד לא רוצה לקנות חיטה מהונדסת, לחקלאי אין שום תמריץ כלכלי להשקיע בקניית זרעים מהונדסים שבאופן טבעי יהיו יקרים יותר מזרעים רגילים. בארצות הברית בפרט השיקול הכלכלי הזה מקבל חשיבות גבוהה במיוחד, כיוון שארצות הברית היא יצואנית החיטה המובילה בעולם, וכל פגיעה בייצוא משמעה נזק כספי אדיר וסכנה מוחשית של איבוד חלק מנתח השוק של ארצות הברית לטובת מדינות מתחרות אחרות. ובאפריל 2013, זה בדיוק מה שקרה. רן לוי 33:29 שרגא ברוש, תעשיין ישראלי, נשיא התאחדות התעשיינים בישראל. אתה דיברת על זה גם בפינה הקודמת ובראיונות נוספים בתקשורת שהדגש שאנחנו שמים כממשלה וגם ציבור הרחב על יוקר המחיה קצת השכיח מאיתנו ערכים אחרים. מהם אותם ערכים אחרים שאתה מרגיש שקצת נדחקו לפינה? שרגא ברוש 33:56 פרק קודם כל ברמת מדינה אנחנו צריכים לזכור שאנחנו רוצים לפתח פה כלכלה עצמאית שלא תלויה בחסדי העולם. לא אמברגו מצרפת ולא טוב לב של אמריקאים או של מישהו אחר. כדי שכל זה יוכל להתרחש אנחנו חייבים להשקיע ואנחנו משקיעים הרבה מאוד כספים במחקר, בפיתוח, בחדשנות. על יד זה השקעות הון גדולות ומייצרים מפעלים ומקימים מפעלים שיהיו מסוגלים לספק לישראל את אותה עצמאות כלכלית שהיא הייתה תקווה של המנהיגים לפני 30-40 שנה והיום הגענו לזה. רן לוי 34:31 אז עצמאות כלכלית זה ערך שאפשר להתחבר ולהבין, אבל מה אתה אומר לאנשים שאומרים 'תשמע, אולי זה חסר תועלת, אולי זה אנכרוניזם, היום אנחנו מתחרים נגד מפעלים בסין שמייצרים בזיל הזול, אולי זה כבר ערך שעבד עליו הכלח?' שרגא ברוש 34:48 לא, זה לא שלא עבד עליו הכלח אלא הוא הכרחי גם היום. כי נניח שאנחנו רוצים לקנות בייבוא, אז אנחנו צריכים דולרים. אם אנחנו לא נייצא, מאיפה יהיה לנו את הדולרים? אנחנו לא יכולים להדפיס דולרים בישראל. ולכן חייב להישמר האיזון הזה שמצד אחד אנחנו מייצאים ומצד שני אנחנו מייבאים. אז יש מוצרים שלא כדאי לייצר פה. יצאנו מתעשיית הטקסטיל מרובה, יצאנו מהרבה מאוד תעשיות שאין לנו שם שום יתרון יחסי. אבל אנחנו משתדלים בתעשיות שישנם פה לפתח יתרונות יחסיים כפי שאמרתי. זה יתרונות של טכנולוגיה, של עיצוב, של טעמים. ולכן את כל הדברים האלה אתה רוצה לרכוש אותם, אתה צריך להיות מוכן לשלם עליהם טיפה יותר אבל להיות בחזית הטכנולוגיה וזו התעשייה הישראלית. רן לוי 35:31 תכף נרחיב על מקומה של הממשלה בעידוד ופיתוח. בינתיים נאמר לכם המאזינים כדי ללמוד עוד על תרומתה של התעשייה המקומית לחוסנה הכלכלי של מדינת ישראל, אתם מוזמנים לבקר בדף הפייסבוק של התאחדות התעשיינים. חפשו 'התאחדות התעשיינים' בפייסבוק. בפינה הבאה נרחיב ונדבר על תפקידה של ממשלת ישראל בעידוד של התעשייה. רן לוי 36:02 כמעט מיד לאחר שדיווחו כלי התקשורת על גבעולי החיטה המהונדסים בעלי גן העמידות בפני ראונדאפ שצצו להם לפתע בשדה חיטה נידח באורגון, פרצו בכל רחבי העולם - מפריז ועד רומניה - הפגנות סוערות נגד מונסנטו. Unknown 36:19 Monsanto! You suck, bro! Monsanto! רן לוי 36:26 מבקרים זועמים האשימו את חברת הביוטכנולוגיה ברשלנות ובחוסר אחריות שאפשרו לחיטה המהונדסת לברוח במירכאות ממעבדות המחקר אל העולם החיצון. מי יודע כמה גרגירי חיטה מהונדסים הצליחו לברוח והיכן עוד צומחים להם גבעולי חיטה מהונדסים? כולם מבינים שאת השד הזה אפשר להוציא מהבקבוק, אבל קשה מאוד להחזיר אותו פנימה. זו בדיוק התקלה שממנה הזהירו מתנגדי ההנדסה הגנטית כל השנים. התוצאות הקשות לא איחרו לבוא. יפן הקפיאה מיידית את כל ייבוא החיטה מארצות הברית. דרום קוריאה הכריזה שעד הודעה חדשה כל משלוח חיטה מארצות הברית יעבור בדיקות מקיפות. גם האיחוד האירופי המליץ לחברותיו להחמיר את הבדיקות על החיטה האמריקאית. הפרשנים העריכו את הנזק שייגרם לחקלאות בארצות הברית בכחצי מיליארד דולר. Unknown 37:22 We are taking very seriously the detection of GE glyphosate-resistant wheat plants at a farm in Oregon. We have opened an investigation and will work as quickly as possible to determine the circumstances, the extent of the situation, and how it happened. רן לוי 37:38 עכשיו אנחנו יכולים להבין טוב יותר מדוע נלחץ כל כך משרד החקלאות האמריקאי כשפרופסור קרול מלורי סמית' דיווחה על התגלית המפתיעה שלה, ומדוע הפכו חוקריו של המשרד כל אבן וכל מגריפה בחווה של החקלאי שגילה את החיטה המהונדסת, בניסיון להבין איך הגיעו לשם הזרעים המהונדסים ולא פחות חשוב - להבין אם מדובר במקרה בודד או אם גרגירי החיטה המהונדסים חדרו לתוך משלוחי התבואה שארצות הברית מייצאת למדינות אחרות. Unknown 38:15 We understand how important this issue is to the American public and to our agriculture industry. And we have a team of dedicated investigators working on the ground daily to collect all the information and evidence that's available for us to figure out what's going on here. We're going to use the full scope of our authority in order to... רן לוי 38:31 כעבור שנה של חקירה מאומצת, הודיע משרד החקלאות שלא נתגלו צמחים מהונדסים נוספים בשדה המדובר או בכל השדות שבסביבה, ושככל הידוע לו זרעים מהונדסים לא הסתננו למשלוחי הייצוא. גם מונסנטו עצמה ניהלה חקירה משלה. אנשיה דגמו כשלושים אלף צמחים מכל מיני שדות באזור ולא מצאו צמחים מהונדסים נוספים. משרד החקלאות הכריז כי מדובר באירוע מבודד וחד פעמי. ייצוא החיטה האמריקאית חזר להתנהל ללא הפרעה, אבל עד היום אפשר לחוש במתח ובחשש באוויר מאז אותו מקרה. מספר חקלאים תבעו את מונסנטו על הירידה בהכנסות מהייצוא, והתביעה הסתיימה בפשרה שבמסגרתה שילמה מונסנטו כמה מיליוני דולרים לחקלאים שתבעו. למרות התשלום הזה, אפשר לומר בהחלט שמונסנטו יצאה בזול מהעניין. תשע שנים קודם לכן, במקרה אחר של בריחת אורז מהונדס גנטי אל משלוחים לייצוא, שילמה חברת באייר הגרמנית כשלושת רבעי מיליארד דולר לחקלאים שתבעו. רן לוי 39:51 אז מה באמת קרה באורגון? האם התרשלה מונסנטו? כפי שציינתי בפתיח, מונסנטו גידלה חיטה מהונדסת במספר שדות ניסוי ברחבי ארצות הברית, והשאלה היא האם ייתכן שגרגירי חיטה מאותם שדות ניסויים הצליחו לחמוק ולמצוא את דרכם אל העולם שבחוץ? התשובה היא כנראה שלא. על פי כל העדויות והמחקרים, זו אינה אפשרות סבירה. ראשית, השדה שבו נתגלתה החיטה המהונדסת לא שימש מעולם לניסויים של חברת מונסנטו, ושדות הניסויים הקרובים אליו ביותר מרוחקים מאות ואף אלפי קילומטרים. ניסויים בזנים המהונדסים האלה הופסקו כאמור לפני שנים רבות. גרגיר חיטה יכול לשרוד בקרקע למשך שנה או שנתיים בלבד, כך שגם אם גרגיר התעופף ברוח למרחק כה גדול, עדיין לא סביר שינבוט פתאום ב-2013, אחרי שאותו שדה באורגון שימש לגידול חיטה במשך תשע שנים רצופות ומעולם לא נתגלתה בו בעיה של עמידות לראונדאפ. במילים אחרות, קשה להאמין שגרגירי חיטה מניסויים קודמים של מונסנטו הצליחו איכשהו לברוח ולמצוא את עצמם בשדה באורגון. זה פשוט לא הגיוני. רן לוי 41:15 אבל אם לא מדובר ברשלנות מצידה של מונסנטו, איך בכל זאת הגיעו הזרעים לשדה הזה? התשובה לשאלה הזו חשובה לא רק לחוקרי משרד החקלאות או לעורכי הדין שעוסקים בעניין, אלא לכולנו: לי, לכם ולילדינו שעתידים לחיות כאן בעשרות השנים הבאות. מדוע? כיוון שהנדסה גנטית של חיטה היא לא שעשוע אינטלקטואלי או הוכחת יכולת טכנולוגית ותו לא. מדובר בצורך בוער, חיוני ודחוף. על פי התחזיות, ב-2050 יחיו בכדור הארץ עוד כשני מיליארד בני אדם. השטחים הזמינים לחקלאות - שטחים שאפשר להפוך אותם לשדות תבואה - לא עומדים לגדול בצורה משמעותית ואולי אפילו להפך. ואם אנחנו מקווים להאכיל את אותם שני מיליארד בני אדם שיתווספו לאנושות, אין לנו ברירה אלא למצוא דרכים להגדיל את תנובת השדות הקיימים. זו אינה השערה תיאורטית אלא מתמטיקה פשוטה וברורה. רן לוי 42:21 ולא רק שאוכלוסיית העולם גדלה, גם התזונה המקובלת במדינות המתפתחות הולכת ונעשית מערבית יותר, תחת ההשפעה התרבותית של ארצות הברית. וזה אומר יותר לחם, פסטה ושאר בצקים, ופחות אורז, סויה ותירס. מדענים רבים מזהירים שאם לא נצליח להגדיל את התפוקה הממוצעת של שדות החיטה בלפחות 60%, אנחנו צפויים לאסונות הומניטריים בקנה מידה אדיר - רעב שעלול להוביל לחוסר יציבות חברתית במדינות רבות ואולי אפילו התמוטטות מוחלטת של השלטון במקומות מסוימים. רן לוי 43:03 האנושות כבר ניצבה בפני אתגר דומה בעבר ויכלה לו. המהפכה התעשייתית של המאות ה-17, ה-18 וה-19 הפכה את החקלאות לממוכנת ואוטומטית יותר. הטרקטורים והקומביינים אפשרו לחקלאים לעבד שדות גדולים יותר ביעילות גבוהה יותר והובילו לתפוקה גבוהה יותר, בערך טון אחד של תבואה לכל עשרה דונם. באמצע שנות ה-50 של המאה ה-20 התחוללה המהפכה הירוקה. מדינות מתפתחות כגון מקסיקו, הפיליפינים, הודו ופקיסטן עברו לגדל זנים מוצלחים יותר של חיטה והחקלאים למדו ליישם שיטות חקלאיות מתקדמות של השקיה, דישון ואחסון. התוצאה הייתה צמיחה משמעותית נוספת בתנובה החקלאית - כשלושה טון לעשרה דונם בממוצע. רן לוי 43:59 מאז המהפכה הירוקה מספר האנשים בעולם גדל בכמה מיליארדים, אבל תנובת השדות לא גדלה באותה המידה. במדינות המפותחות ישנם חקלאים שמגיעים לשמונה טון של תבואה לעשרה דונם, אפילו עשרה טון, אבל הממוצע העולמי נותר עדיין בסביבות השלושה טון לעשרה דונם. וזה לא מספיק. מה אפשר לעשות? עושה רושם שאין לנו הרבה ברירות. את יתרונות המיכון החקלאי, הדשנים, ההשקיה והאחסון המשופר מיצינו פחות או יותר. השקיה קצת יותר טובה או דישון קצת יותר מוצלח לא יביאו אותנו כנראה לגידול הדרוש בתנובת השדות. הפתרון היחיד אם כן הוא הנדסה גנטית שתשביח ותשפר את החיטה עצמה. רן לוי 44:53 CP4, הגן לעמידות בפני קוטל העשבים ראונדאפ שהכניסה מונסנטו לתירס, אורז וסויה, הוא דוגמה להשבחה כזו. היא מאפשרת לחקלאים להכחיד את העשבים השוטים שמתחרים בגידולים החקלאיים ללא פגיעה בגידולים עצמם ובנתנובה שלהם. וזה לא הסוף. בעזרת ההנדסה הגנטית אנחנו יכולים ליצור זני חיטה שיהיו פחות פגיעים לחרקים מזיקים, וירוסים וחיידקים, וגם לשפר את הערך התזונתי של הגרגירים, כך שכל גרגיר בפני עצמו יהיה מזין ומוצלח יותר. ההצלחות בניסויים מדברות בעד עצמן. למשל, בשנים האחרונות הדגימו החוקרים זן מהונדס של חיטה שצורך רק שמינית מכמות המים של חיטה רגילה. אידיאלי עבור חקלאים באזורים שחונים. במקרה אחר, זן מהונדס שמכיל כמות נמוכה מאוד של גלוטן, החלבון שממרר את חייהם של חולי הצליאק. יש הרבה דברים טובים שאפשר לעשות לחיטה בעזרת הנדסה גנטית. רן לוי 46:00 הוויכוח בין הטוענים שהנדסה גנטית של חיטה היא הדרך היחידה להימנע מקטסטרופה של רעב עולמי בעוד 30 שנה ובין מי שחוששים שהנדסה גנטית עלולה להמית עלינו אסון, נמשך בעוז כבר למעלה מ-30 שנה. ואירועים כמו הבריחה במירכאות של זרעי חיטה מהונדסים ממחסניה של מונסנטו הם מסוג האירועים שעשויים להטות את כף דעת הקהל הציבורי לכאן או לכאן. ומכאן החשיבות העליונה שיש לתוצאות החקירה לגבי המקרה הזה ויכולתם של האירועים האלה להשפיע באופן כל כך דרמטי על דעת הקהל. היא בדיוק המניע הפוטנציאלי של חשוד מרכזי נוסף בפרשה: מתנגדי ההנדסה הגנטית עצמם. רן לוי 46:52 משרד החקלאות האמריקאי לא אמר זאת במפורש וגם מונסנטו עצמה רק רמזה לכך בהודעותיה לעיתונות, אבל כולם יודעים שישנה אפשרות מוחשית מאוד שמדובר בלא פחות מאשר חבלה מכוונת מצידם של מתנגדי ההנדסה הגנטית. מישהו שהצליח להניח את ידו על זרעים מהונדסים ושתל אותם - מילולית ופיגורטיבית - בשדה באורגון. המוטיבציה לחבלה כזו ברורה: להביך את מונסנטו ולצייר את החברה כרשלנית, ובמקביל להעלות את המודעות לסכנות של ההנדסה הגנטית לראש סדר היום הציבורי בארצות הברית. העדות התומכת בהשערה הזו היא העובדה שגבעולי החיטה המהונדסים שצמחו בשדה צמחו במספר אזורים מצומצמים. פצ'ים של חיטה מהונדסת בתוך ים של שיבולים רגילות. לו היו גרגירי החיטה המהונדסים מעורבבים באופן אחיד בשקי הזרעים ונזרעים יחד איתם, היינו מצפים למצוא את החיטה המהונדסת מפוזרת פחות או יותר באופן אחיד במרחבי השדה. העובדה שהשיבולים המהונדסות צמחו בקבוצות מרמזת אולי על כך שמישהו פיזר אותן באופן ידני בשדה. רן לוי 48:16 מי יכול היה לבצע חבלה מכוונת שכזו? החשוד המיידי הוא כמובן החקלאי עצמו. זה שגילה את החיטה המהונדסת ודיווח עליה לרשויות. אם אותו חקלאי אלמוני היה למשל חבר בתנועה קיצונית של מתנגדי הנדסה גנטית, ללא ספק היו לו את ההזדמנות, הכלים והידע לשתול את החיטה המהונדסת בשדה שלו. אבל יש באפשרות הזו קושי מסוים, והוא העובדה שבעצם הדיווח על התגלית לרשויות, החקלאי הפך את עצמו לחשוד המיידי במעשה. וזה לא נשמע חכם במיוחד. זאת ועוד, לא במקרה הקפיד משרד החקלאות האמריקאי שלא לפרסם את פרטיו המזהים של החקלאי. הדיווח הזה, שפגע זמנית בייצוא לחוץ לארץ, עלה לחקלאים באורגון - ולמעשה גם לו עצמו - מאות מיליוני דולרים. אם שכניו של החקלאי היו מגלים שהוא זה שאחראי להפסדים שלהם, יכול להיות שהוא היה אוכל מהם הרבה קש. למעשה, חקלאי אחר שהתראיין לכתבה עיתונאית אמר בגילוי לב שלדעתו רק חקלאים מעטים היו מעזים לדווח לרשויות אם הם היו מגלים מקרה כזה בשדה שלהם. רן לוי 49:32 אז אם החקלאי שגילה את החיטה המהונדסת לא אחראי לחבלה, אז מי כן? רשימת החשודים ארוכה מאוד כמובן. אני בטוח שמבין מתנגדי ההנדסה הגנטית יש כאלה שהיו מוכנים לנקוט בפעולות כה קיצוניות, כולל פגיעה מכוונת בכלכלתם של מיליוני חקלאים רק כדי להוכיח את הנקודה שלהם. בכל זאת, אפשר לציין שני חשודים פוטנציאליים שאולי יפתיעו אתכם. רן לוי 49:59 הראשונים הם הסינים. סין היא יבואנית גדולה מאוד של חיטה, ואם מחירי החיטה ירדו מסיבה כזו או אחרת, הסינים ירוויחו מזה ובגדול. בנוסף, הסינים ידועים לשמצה בניסיונות שלהם לגנוב טכנולוגיה אמריקאית מתקדמת. זה נכון בשבבים, זה נכון בתוכנה וגם בהנדסה ביוטכנולוגית. למעשה, באותה שנה, 2013, נתפסו שבעה סוכנים סינים בעת שחפרו בשדה ניסוי של גידולים מהונדסים גנטית. הם גנבו זרעים מהונדסים והתכוונו לשלוח אותם בחזרה הביתה. אמנם התביעה במשפטם של הסוכנים לא הצליחה לבסס קשר מובהק בינם ובין הממשלה הסינית, אבל האפשרות הזו בהחלט עומדת על הפרק. רן לוי 50:57 החשודים השניים הם הרוסים. רוסיה נחשבת למדינה שמרנית מאוד בכל הקשור להנדסה גנטית, ולכן היא גם מפגרת מאוד בטכנולוגיה הזו ביחס לארצות הברית. אין ספק שלחברות רוסיות יש אינטרס מובהק לחבל ביכולותיהן של חברות אמריקאיות מתחרות. אפשרות נוספת ואולי אפילו סבירה יותר היא שחבלה כזו היא המשך ישיר של המאמצים הרוסיים לזרוע כאוס, שנאה ואיבה בחברה האמריקאית. אנחנו כבר מכירים היטב את הקמפיינים הרוסיים לזריעת פייק ניוז ברשתות החברתיות בארצות הברית, את ההתערבות בבחירות לטובת דונלד טראמפ ואת רשתות הבוטים בטוויטר. הרוסים זיהו זה מכבר את הוויכוח הציבורי הסוער והאמוציונלי מאוד בעד ונגד מזון מהונדס גנטי כעוד קו שבר בחברה האמריקאית שהם יכולים לנצל לתועלתם. מחקרי תקשורת מראים בבירור שגופי תקשורת בינלאומיים שבשליטת הממשל הרוסי, כמו למשל רשת הטלוויזיה RT, משדרים כתבות נגד מזון מהונדס גנטי בהיקף גדול הרבה יותר מזה שמשדרים CNN, פוקס ניוז, MSNBC וגופי תקשורת אמריקאיים נוספים גם יחד. אולי האירוע באורגון הוא בסך הכל עוד ניסיון רוסי לתקוע טריז בסדקים של שריון הלכידות של החברה האמריקאית? מי יודע. רן לוי 52:29 החשד שמדובר בחבלה מכוונת מתעצם לפחות אצלי עקב העובדה שמאז אותה תגלית באורגון ב-2013, נחשפו עוד ארבעה אירועים דומים של בריחת חיטה מהונדסת גנטית שהופיעה באורח לא מוסבר במקומות שונים בצפון אמריקה, כולל אפילו באלברטה שבקנדה. בכל אחד מהאירועים האלה לא הצליחו החוקרים לגלות איך הצליחו הזרעים המהונדסים לחצות אלפי קילומטרים ולהמתין רדומים במשך שנים ארוכות בקרקע עד שנבטו לפתע מתי שנבטו. האם מישהו מנסה להפליל את מונסנטו? האם מנסים מתנגדי הנדסה גנטית לשכנע אותנו לוותר על הטכנולוגיה הזו? האם אלה סוכנים זרים? מי בדיוק בוחש בקדרה המבעבעת הזאת? כנראה שאני ואתם נגלה את התשובה רק בעוד לא מעט שנים. בינתיים, בזמן שאנחנו עסוקים בתעלומות בלשיות וגרגירי חיטה מהונדסים שצצים להם סתם כך משום מקום, העולם אינו עוצר מלכת. אוכלוסיית העולם הולכת וגדלה ומדי יום מתווספים אליה עוד עשרות אלפי פיות שצריך להאכיל. האם נשכיל לפתור את בעיית ההנדסה הגנטית של החיטה לפני שיהיה מאוחר מדי? אני מאוד מקווה שכן. רן לוי 54:07 זהו, עד כאן. תודה רבה לליפז להב שהציעה את הרעיון לפרק ואף סייעה לי בתחקיר. תודה גם לעיתונאית יעל פרוינד אברהם שסדרת הכתבות המעולה שלה על פיצוח הגנום של חיטת הבר והפוטנציאל שלה להשביח את החיטה המודרנית סייעו לי בהכנת הפרק. מיד נמשיך אל ראיון מיוחד עם העיתונאי אטילה שומפלבי, מגיש הפודקאסט החדש שלנו 'עושים כותרות', שלוחה של עושים היסטוריה חדשה ועוד, אבל ראשית - חסות קצרה. רן לוי 54:41 הפרק בחסות 'החולם שח', פודקאסט חדש מבית קרן ברל כצנלסון. בישראל, בזירה הפוליטית תמיד רותחת והבחירות ממש מעבר לפינה, אפשר לעצור לרגע ולנסות להקשיב דווקא לשיח על רעיונות חדשים ועל מה שמאחורי הקלעים של העולם הפוליטי. קרן ברל כצנלסון פועלת לקידום ערכים של ציונות, צדק חברתי, שלום וחברה משותפת בישראל באמצעות חינוך, פיתוח מנהיגות ופעולה בזירה הציבורית, וכעת מביאה לנו את 'החולם שח', פודקאסט רעיוני פוליטי אשר בכל פרק מארח את בני הדור החדש של פעילות ופעילים, מביא אותם לקדמת הבמה ומאפשר לכם המאזינים להכיר אותם טוב יותר. חפשו 'החולם שח' בכל אפליקציות הפודקאסטים. האזנה נעימה. רן לוי 55:34 מה חדש ברשת עושים היסטוריה? ב-'יחסינו לאן', תוכנית על זוגיות, יחסים ואהבה, מארחים פאולה ולאון רוזנברג את ניסים לוי, מחבר הספר 'מיניות קשובה', לשיחה על איך מחזירים את הריגוש לחדר המיטות. אני רוצה לומר מילה על 'יחסינו לאן', שמאז שבאה לעולם מסתמנת כתופעה מיוחדת מאוד ברשת הפודקאסטים שלנו. אם תמיד אהבתם את עושים היסטוריה או פודקאסט אחר ברשת וניסיתם לגרום לחברים ולקרובי משפחה להאזין גם כן, ואז הם אמרו לכם שהם לא כל כך מתעניינים בהיסטוריה או במדע או ברפואה וכל זה - תנסו לשלוח אותם אל 'יחסינו לאן'. האופי המיוחד של הפודקאסט הזה הוא במובן מסוים שונה מכל מה שעשינו כאן ברשת עד היום ופונה לקהלים חדשים שלתחושתי לא מצאו ברשת את התכנים שמדברים אליהם. אז הנה הזדמנות שלכם להדליק את החברים והמשפחה על עולם הפודקאסטים. לכו על זה. נראה לי שהם יודו לכם מאוד אחר כך. רן לוי 56:51 אותו הדבר נכון אגב גם לגבי 'אוכל ישראל' של גיל חובב, שהוא סטוריטלר מדהים. כשהוא מספר על מסעדה שביקר בה או על מתכון - זה ממש חצי סרט קולנוע. אם יש לכם חברים שהם פודיז, חובבי בישול, ספרו להם על התוכנית של גיל, 'אוכל ישראל'. ב-'עושים רכב', בועז קורפל מארח את מעצב הרכב הישראלי ניר זיגל שנחת באולפן הישר מדטרויט לשיחה על עיצוב מכוניות והדמיון והשונה אל תחומים אחרים של עיצוב תעשייתי, מאופנה ועד קוסמטיקה. ב-'עושים רפואה', התינוק שהציל את אמא שלו. עידן ויובל מתחפשים לדוקטור האוס. איך תינוק בן שבוע וחצי שהגיע מפרכס למיון הוביל את הרופאים למסקנה שאמו צריכה להיכנס לניתוח בדחיפות. ולבסוף - 'עושים פוליטיקה'. דפנה ליאל מארחת את גדעון סער ואת עינב פישר מהמרכז להעצמת האזרח לשיחה אודות ההסכמים הקואליציוניים. מה הם בכלל הסכמים קואליציוניים, מה התוקף שלהם ואיך אפשר להוריד את הדרישות של השותפות הקואליציוניות. כל הפודקאסטים השונים ברשת זמינים באפליקציית עושים היסטוריה באנדרואיד, באתר הבית ranlevi.com ובכל אפליקציות הפודקאסטים באשר הן. רן לוי 57:51 ועוד פודקאסט חדש שהשקנו החודש לחובבי חדשות ואקטואליה - 'עושים כותרות'. פודקאסט חדש בשיתוף עם ynet, בהגשת העיתונאי והפרשן אטילה שומפלבי. גם 'עושים כותרות' מביא משהו חדש לרשת עושים היסטוריה. ראשית, חיבור אל המערכת העיתונאית הוותיקה והגדולה של ynet וידיעות אחרונות, ולאיתונאים שמסקרים את כל מה שנעשה במדינה בכל יום. ושנית, הצצה אל מאחורי הקלעים של העבודה העיתונאית, שאני מוצא אותה מעניינת מאוד ברמה האישית. בשבוע שעבר שוחחתי עם אטילה על התוכנית החדשה שלו ואילו תכנים מרתקים הוא מקווה להביא לכם המאזינים. הנה הראיון הקצר עם אטילה שומפלבי. רן לוי 58:37 שלום לאטילה שומפלבי. אטילה שומפלבי 58:40 שלום רן. מה נשמע? רן לוי 58:43 ערב טוב, ערב טוב. אז אתה פה איתי באולפן מכיוון שהשקנו ככה בשושו מתחת למכ"ם בחודש האחרון פודקאסט חדש ברשת עושים היסטוריה בשיתוף ynet, ביתך כבר ב-20 שנה האחרונות בדיוק, בשם 'עושים כותרות'. אז קודם כל, אנחנו שמחים בטירוף לארח אותך ברשת שלנו סוף סוף. אני אישית עוקב אחרי הפעילות שלך העיתונאית כבר המון המון שנים. ובוא תספר למאזינים על התוכנית החדשה 'עושים כותרות'. אטילה שומפלבי 59:15 'עושים כותרות' זה בדיוק מה שאנחנו לא עושים ביום-יום. אנחנו בעצם צוללים קצת מאחורי הכותרות. ביום-יום אני מייצר כותרות ראשיות ו-Breaking News וכל מה שאתה רוצה כדי שבמיידי נדע מה קורה. ב-'עושים כותרות' אנחנו לוקחים נושאים, הולכים אל האנשים שמייצרים את הכותרות האלה ומדברים איתם לעומק. רן לוי 59:40 העיתונאים המומחים. אטילה שומפלבי 59:42 נכון. לא רק עיתונאים. גם עיתונאים אבל גם אנשים מיוחדים. למשל הפרופסור זאב רוטשטיין, מנכ"ל הדסה, לשעבר מנכ"ל בית החולים תל השומר שיבא, היום גם ראש ועדת סל התרופות. תשמע, מה אתה יודע על סל התרופות במדינת ישראל? מה אתה יודע על האנשים שמרכיבים את הוועדה הזאת שקובעת בסופו של דבר איזו תרופה כן, איזו תרופה לא, מי לחיים ומי למוות? דיברנו איתו. מרתק. שמעון שיפר, תשמע, הפרשן המדיני הבכיר של ידיעות אחרונות. כל היום כותרות, הסכמים, חשיפות. רן לוי 1:00:15 בן אדם שמכיר את כל ראשי הממשלה אישית מאז מנחם בגין אני יודע. אטילה שומפלבי 1:00:19 עוד לפני. בא ל-'עושים כותרות' ופותח את הלב על מחדלי המודיעין הישראלי בגלל הספר החדש שהוא מפרסם, הוא מדבר על זה כאן אצלנו. כלומר, אנחנו לא מנסים להוציא כאן כותרת שתצוטט, אנחנו רוצים להביא את נבכי הסודות שבעצם מרכיבים את כל מה שבעיתון אבל לא תקרא אותם בעיתון או ב-ynet או בטלוויזיה או לא משנה איפה. ממש מאחורי הכותרות. רן לוי 1:00:46 ממש מאחורי הכותרות. עכשיו, הפתעה נעימה בשבילי הייתה שאתה מאזין לפודקאסטים לא מאתמול, נכון? מתי נחשפת לפודקאסטים פעם ראשונה? אטילה שומפלבי 1:00:53 נכון. אני בתוך זה לפני הרבה שנים יחסית. אני חושב שאתה מהראשונים שהאזנתי להם. רן לוי 1:00:59 או, כיף לשמוע. ומי התוכניות שאתה כמאזין אוהב אותן ואולי משמשות לך כהשראה ב-'עושים כותרות'? אטילה שומפלבי 1:01:07 אני אובססיבי לגבי הפודקאסט. אני כבר כמה שנים חושב שכמו שה-VOD השתלט לנו על החיים גם ה-AOD ישתלט לנו על החיים בקרוב. ה-Audio on Demand. בדיוק. אנחנו בקצב פסיכי. תשמע, אמרת 20 שנה אני ב-ynet. 20 שנה אני עושה כל היום בלקום בבוקר ולהביא עוד כותרת ועוד סיפור ועוד זה. אני צריך את הזמן הזה כדי טיפה להרחיב דעת, כדי טיפה להאזין למשפט שלם. ואת זה אני מוצא בפודקאסטים. ולכן אני כל כך מכור לתחום הזה. רן לוי 1:01:42 יש תוכניות שהתחברת אליהן אישית כמאזין? אטילה שומפלבי 1:01:43 נגיד למשל את הפודקאסט של ה-New York Times, ה-Daily, שבעצם עושה או אנחנו מנסים לעשות - אתה יודע אנחנו מצטנעים קצת - מנסים לעשות את מה שהם עושים. הם לוקחים נושא אחד, מתלבשים עליו במשך כמעט חצי שעה ומפרקים אותו עד היסוד. עכשיו, זה נשמע לפעמים אכילת ראש אבל זה לא. כי כשאתה מדבר למשל על הגירה באמריקה או על הצבעה באמריקה או לא משנה מה או סל הבריאות באמריקה, בסוף בסוף בסופו של דבר אתה נכנס ומבין את הסייקה האמריקאית דרך הפודקאסטים האלה. אני מת על זה. רן לוי 1:02:16 כן, ה-Daily תוכנית חדשה יחסית בעולם הפודקאסטים, שנה-שנתיים, אבל כבר עכשיו הם תו תקן לגבי איך מעבירים את מאחורי הכותרות. אטילה שומפלבי 1:02:24 אבל זה גם מוכיח אגב שיש עיתונות מדהימה במקומות מסוימים למרות כל המשבר של התקשורת. אתה רואה עיתונאים שבאמת שולטים בחומר שהם מסקרים אותו ברמה של חצי שעה לדבר על נושא מסוים ולא לשעמם. וזה מדהים אותי. ומה עוד אני אוהב זה היסטוריה וקצת דברים מן העבר. אני חייב להגיד לך משהו - העולם הזה של הפודקאסטים למה הוא מרתק? כי הוא מתפתח. הוא משתנה כל הזמן. ואני חושב שעוד כמו ששידורי הלייב באינטרנט - מה שאני עושה ביום-יום בטלוויזיה באינטרנט - עדיין לא פיצחנו את זה עד הסוף, לדעתי גם הפודקאסטים לא פוצחו עד הסוף. רן לוי 1:03:02 לגמרי, אנחנו בתחילתה של המהפכה. אטילה שומפלבי 1:03:03 עדיין מעצבים את זה. האם זה צריך להיות ארוך או קצר, מהיר או איטי, מעמיק מדי או יותר מדי... מה אנחנו בעצם מחפשים? זה כל כך מעניין, זה כל כך מרתק. אני כל כך נשאב לזה לפעמים. אני קורא ניוזלטרים של כל מיני גופים שמתעסקים בזה, וכל דבר מקפיץ אותי ומי קונה איזו פלטפורמה ואני כל פעם מקנא שאני לא שם. לגמרי אנחנו נמצאים בתוך... אתה יודע, יש לפעמים לבן אדם מזל בחיים, אז לי היה מזל ככה לפני 20 שנה כשהתחלתי לעבוד בעתיד ב-ynet. זה היה העתיד. אחר כך שוב עבדתי בעתיד כשהתחלנו לשדר טלוויזיה באינטרנט - העתיד. ועכשיו שוב אני בעתיד וזה כל כך כיף. שמעון פרס היה אומר 'עזוב את העבר, רק העתיד מעניין'. רן לוי 1:03:44 אז בוא נקווה ש-'עושים כותרות' תזכה להפוך, כי זו תוכנית ראשונה מסוגה בפודקאסט, בספירת הפודקאסט הישראלי, שתזכה להפוך לתו תקן כמו ה-Daily בארצות הברית. זה יהיה מדהים. אטילה שומפלבי 1:03:59 אני מבטיח לך דבר אחד - כל שבוע שאני מתייצב אצלכם פה באולפן ב-'עושים היסטוריה', אני מבטיח לבוא מוכן ולהתאמץ להביא את הדברים הכי מעניינים שיש. לא תמיד אני אצליח אבל אני אנסה. רן לוי 1:04:12 זו יהיה המטרה. תודה רבה אטילה. אז אתם מוזמנים להאזין ל-'עושים כותרות' באפליקציות עושים היסטוריה באנדרואיד, גם תחפשו 'עושים כותרות' בכל אפליקציות הפודקאסטים באשר הן, גם באייפון גם באנדרואיד, וכמובן בדף הבית שלנו ranlevi.com. תמצאו שם את האייקון של 'עושים כותרות'. אטילה שומפלבי 1:04:29 וגם ב-ynet אל תשכח. רן לוי 1:04:31 וגם ב-ynet כמובן. ואתם גם מאוד מוזמנים לעקוב אחרי אטילה בעיקר בטוויטר אני חושב, שם אתה הכי מפרסם וכל הזמן באינטראקציה עם המאזינים ולספר לו רעיונות, הצעות לפרקים נוספים. זו הגדולה של הפודקאסטים - אנחנו תמיד זמינים לכם כל הזמן לקשר בלתי אמצעי. וכל מה שבא לנו לעשות בסוף זה שיהיה לכם כיף ולא משעמם איתנו. אטילה שומפלבי 1:04:52 בהחלט. תודה רבה אטילה. תודה. רן לוי 1:04:58 'שאלת עושים היסטוריה' להפעם, ברוח הפרק הזה - מה המאכל הכי פחות שגרתי, הכי מוזר והכי מעניין שיצא לכם לאכול? ספרו לי בדף הפייסבוק שלנו. אני לצערי ידוע בתור מישהו שכן טומן ידו בצלחת, בכל צלחת, אז יצא לי לאכול המון דברים משונים. אני חושב שההיילייטים הם צרצרים מטוגנים בגואטמלה, צפרדעים משופדות בלאוס ושבלולים מבושלים בתאילנד. אגב, לגבי השבלולים, אם יצא לכם לטעום פעם, תדעו שזה מסוג המאכלים שהם כל כך חריפים שזה כואב פעמיים. ודי לחכימא ברמיזא. מה אתם אכלתם? ולמה זה מוזר? 'שאלת עושים היסטוריה' להפעם. רן לוי 1:05:44 כתמיד, אם אתם אוהבים את התוכנית, מעוניינים לתמוך בה, אתם מוזמנים לרכוש מספריי בחנות שבאתר. הרב-מכר הבלתי מעורער מבין שלושת הספרים שלי הוא 'האוניברסיטה הקטנה של המדעים'. אולי בגלל שמבין כל הספרים הוא גם הכי מתאים לבני נוער. אברי גלעד כינה אותו בזמנו 'ספר השירותים המושלם', והאמת - אני לא יכול להתווכח עם זה. עשרות פרקים על כל העקרונות והרעיונות החשובים של המדע המודרני שמחולקים לפיסות קטנות של סיפורים, אנקדוטות והסברים - מה שנקרא Bite-Sized. חפשו את 'האוניברסיטה הקטנה' בחנות של עושים היסטוריה, וכל ספר מגיע כמובן עם הקדשה אישית ממני. רן לוי 1:06:25 את הקרדיטים הפעם מקריא כרמל וייסברג, בנו של חברי ושותפי הוותיק איתמר וייסברג, שעשה איתי את הפודקאסט הראשון שלי אי פעם - 'המשחקייה', השם יקום דמה. כרמל ואחיו הקטן תומר ביקרו אצלי באולפן בשבוע שעבר והתוצאה לפניכם. אנחנו נשתמע בפרק הבא. להתראות. כרמל וייסברג 1:07:20 עושים היסטוריה הם: גיא בן נון ואיתמר סוויסה העורכים. שרה סילבצקי מנהלת הקהילות. אביב שם טוב מנהל מכירות. דני תימור המנהל העסקי. ורן לוי כותב ומגיש.
        ]]></content:encoded>
    </item>
    
    <item>
        <title>[עושים היסטוריה] 286: האיש שקרא לי אידיוט – ריצ'ארד סטולמן ומהפכת הקוד הפתוח והתוכנה החופשית (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-286-hysh-shqr-ly-ydyvt-ryts-rd-stvlmn-vmhpkt-hqvd-hptvkh-vhtvknh-hkhvpshyt-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-286-hysh-shqr-ly-ydyvt-ryts-rd-stvlmn-vmhpkt-hqvd-hptvkh-vhtvknh-hkhvpshyt-sh-kh.html</guid>
        <pubDate>23 בספטמבר 2019</pubDate>
        <description>Transcript for [עושים היסטוריה] 286: האיש שקרא לי אידיוט – ריצ'ארד סטולמן ומהפכת הקוד הפתוח והתוכנה החופשית (ש.ח.) from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מן רגע אבל אם הוא עשה... תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי זה אומר שהפרסומת הזאת נועדה לכם. רן לוי 01:14 כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 286: האיש שקרא לי אידיוט. על ריצ'רד סטולמן ומהפכת הקוד הפתוח והתוכנה החופשית. שידור חוזר. רן לוי 03:00 הפרק בחסות הפודקאסט 'לעומק הרפואה', שירות לציבור של חברת סאנופי. 'לעומק הרפואה' הוא פודקאסט בהגשתי שעוסק במחלות ובעיות רפואיות שבדרך כלל לא זוכות לתשומת לב תקשורתית. בשני הפרקים הראשונים שעלו לאוויר אני מספר על אטופיק דרמטיטיס, מחלת עור נפוצה אך קשה לאבחון שהרופאים עדיין מתווכחים על הגורמים לה, וגם על סרטני עור: קרצינומה של תאי בסיס וקרצינומה של תאי קשקש, סוגי סרטן נפוצים הרבה יותר ממלנומה אך פחות מוכרים לציבור הרחב. חפשו את 'לעומק הרפואה' בכל אפליקציות הפודקאסטים, באפליקציה של עושים היסטוריה ובדף הבית שלנו: ranlevi.com. רן לוי 03:48 שלום, הפרק שתשמעו מיד שודר לראשונה בספטמבר 2014. במרכז הפרק ניצבת דמותו הדומיננטית מאוד של ריצ'רד סטולמן, האיש שנחשב לאבי תנועת התוכנה החופשית והסנדק, בניגוד לרצונו, של אחת מהמהפכות הדרמטיות ביותר בעולם התוכנה - תנועת הקוד הפתוח. אז ב-2014, סטולמן היה סוג של סופרסטאר. הוא היה אורח הכבוד בכמעט כל כנס שהרצה בו וכיהן כנשיא ה-Free Software Foundation, הארגון אותו הקים בשנות השמונים. נכון לספטמבר 2019 עם זאת, הוא נאלץ לפרוש מתפקידו כנשיא ואני בספק אם יוזמן לאירועים רבים כבעבר. מדוע? איך נפל ריצ'רד סטולמן מאיגרא רמא לבירא עמיקתא? סטולמן הוא הקורבן האחרון של תנועת MeToo. הכל התחיל מפרשת ג'פרי אפשטיין, המיליארדר שלפי דיווחי העיתונות ניהל מן רשת פדופיליה. אחד האנשים שלכאורה קיימו יחסי מין עם אותן קטינות הוא מדען מחשב מפורסם בשם מרווין מינסקי. סטולמן נחלץ להגנתו של מינסקי וטען שלא מדובר באונס אלא ביחסים שנעשו בהסכמה. התוצאה הסופית היא שסטולמן הפך בעצמו למטרה, שמו הוכפש ברשתות החברתיות והסוף עגום: פיטורין מהארגון אותו הקים ופרישה זמנית מהחיים הציבוריים. אבל זה הקטע המדהים אצל סטולמן - הוא עקשן, הוא לא מוותר. אם סטולמן מאמין במשהו הוא ילך איתו עד הסוף. בזכות העקשנות הזאת הוא הצליח לחולל מהפכה בעולם התוכנה. רן לוי 19:18 אתגרי ניהול ואבטחה של רשתות מחשוב ארגוניות בקנה מידה גדול. פינה בחסות תופין, המגייסת מפתחים ואנשי QA. שי דיין, CTO מוצרי הענן של תופין, מספר על האתגר הזה. בארגונים מאוד גדולים כאשר יש להם אלפי ציוד קצה וגם סביבות שונות ומשונות, כולל ענן, כאשר מישהו רוצה לעשות שינוי בארגון, המערכת של תופין יודעת לנטר את אותה מערכת ולתת את המפה בצורה אוטומטית. יצא לך לעבוד עם אנשי IT בארגונים ולראות את התגובה? תדהמה מוחלטת לזה שהם פשוט חשבו שלפני זה פשוט בלתי אפשרי. תופין עושה שימוש בטכנולוגיות החדשניות ביותר. תופין צומחת ומגייסת מפתחי ג'אווה, אנשי QA ורשתות. בקרו באתר הקריירה של תופין. רן לוי 20:56 באוגוסט 1991 פרסם סטודנט פיני צעיר בשם לינוס טורבאלדס הודעה ברשת: 'אני כותב מערכת הפעלה חינמית, זה רק תחביב'. בניגוד לציפיותיו, המערכת שלו, לינוקס, משכה אליה מפתחים רבים. ריצ'רד סטולמן חיפש תחליף לליבה הכושלת של פרויקט גנו וגילה עניין בלינוקס. השילוב של לינוקס כליבה עם התוכנות של גנו יצרו מערכת הפעלה חזקה ואמינה שהוכיחה את תקפות רעיונותיו של סטולמן. ריצ'רד סטולמן 22:52 Basically, we've tried to develop lots of programs and some of them we succeeded and some of them we didn't. The important thing is that we did get a free kernel because someone else wrote one. רן לוי 25:12 למרות שגנו-לינוקס הייתה הצלחה אדירה, היא גם התבררה כסוג של סוס טרויאני שהביא לקרע בקהילה. רבים מהדור הצעיר לא התחברו למסר המחמיר והמיליטנטי של סטולמן לגבי חירות. הם רצו לקדם את התוכנה החופשית בעולם העסקים, וראו שהשם 'Free Software' מבלבל אנשי עסקים שחושבים שמדובר בתוכנה בחינם. לכן ב-1998 הם הקימו את 'יוזמת הקוד הפתוח' (Open Source) כדי להתנתק מהמטען האידיאולוגי של סטולמן ולדבר אל אנשי העסקים בגובה העיניים. רן לוי 49:18 שלום לשרגא ברוש, נשיא התאחדות התעשיינים. בשבועות האחרונים אנחנו רואים קמפיין שלטי חוצות שמדבר על התעשייה הישראלית. איך עלה הצורך בקמפיין כזה? המנהיגים שלנו מקדשים דבר אחד - יוקר המחיה. אבל כדי לייצר כלכלה חזקה צריכים קודם כל לפתח תעשייה חזקה. אנחנו פונים למנהיגים הישראלים: אנחנו רוצים לפתח תעשייה בישראל, וזה תלוי במנהיגים אם יצרו לנו סביבה עסקית שנוכל לעשות את זה. שרגא ברוש, תודה רבה. חפשו את התאחדות התעשיינים בפייסבוק. רן לוי 52:05 בשנת 2007 הציג סטיב ג'ובס את האייפון ושינה את העולם. גוגל, שחששה מהשליטה של אפל, יזמה את פרויקט אנדרואיד כקוד פתוח. אבל אנדרואיד היא לא תוכנה חופשית במלוא מובן המילה. כיוון שקוד המקור פתוח, חברות כמו אמזון לקחו אותו ויצרו גרסאות מתחרות. גוגל בתגובה החלה 'להרוג' את פרויקט הקוד הפתוח בהדרגה על ידי החלפת אפליקציות פתוחות באפליקציות קנייניות שסגורות למפתחים אחרים. סטולמן רואה במכשירים הסגורים האלה, כמו האייפון, מפלצות ששוללות את חירות המשתמש.
        ]]></content:encoded>
    </item>
    
    <item>
        <title>[עושים היסטוריה] 287: 'אבירי לב' – צליחת תעלת סואץ במלחמת יום הכיפורים, חלק א'</title>
        <link>https://mat-mo.github.io/podtext/episodes/vshym-hystvryh/vshym-hystvryh-287-byry-lb-tslykht-t-lt-svts-bmlkhmt-yvm-hkypvrym-khlq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-287-byry-lb-tslykht-t-lt-svts-bmlkhmt-yvm-hkypvrym-khlq.html</guid>
        <pubDate>7 באוקטובר 2019</pubDate>
        <description>Transcript for [עושים היסטוריה] 287: 'אבירי לב' – צליחת תעלת סואץ במלחמת יום הכיפורים, חלק א' from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 288: הצליחה: "אבירי לב" – חלק ב'</title>
        <link>https://mat-mo.github.io/podtext/episodes/vshym-hystvryh/vshym-hystvryh-288-htslykhh-byry-lb-khlq-b.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-288-htslykhh-byry-lb-khlq-b.html</guid>
        <pubDate>15 באוקטובר 2019</pubDate>
        <description>Transcript for [עושים היסטוריה] 288: הצליחה: "אבירי לב" – חלק ב' from עושים היסטוריה</description>
        <content:encoded><![CDATA[
            דובר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע, אבל אם הוא עשה ככה, תקשיבו לזה. יש 10 חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. קריין 01:40 כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה, פרק 288, אבירי לב, צליחת תעלת סואץ במלחמת יום הכיפורים, חלק ב'. אסף וול 02:50 היא הייתה משפחת סוחרי עצים עשירה מאוד. למשפחה שלכם יש סיפור. והיו יורים במרגמה 21 מילימטר כנראה בתוך תל אביב. ואז חשבנו לקחת ג'יפ מהמשטרה ולנסוע איתו על הכביש לפטרה. אל תתנו לסיפור המשפחתי שלכם להיעלם בערפילי הזמן. אנחנו ב-Pod-IL נראיין את הגיבורים המשפחתיים שלכם ונצור עבורכם תוכנית רדיו דוקומנטרית מרתקת, עוצמתית וסוחפת שתישאר לדורות. הנכדים והנינים שלכם יודו לכם. צרו איתנו קשר ב-info@pod.net או בקרו ב-familysounds.co.il. סיפור משפחתי, שימור המורשת המשפחתית, מתנה שנשמרת לדורות, בעברית ובאנגלית. רן לוי 03:55 בשמונה באוקטובר 1973 ספג צה"ל את אחת המפלות הגדולות ביותר בתולדותיו. מתקפת הנגד על הכוחות המצריים שצלחו את תעלת סואץ וכבשו את קו בר-לב נחלה כישלון חרוץ ועלתה באבדות רבות. הרמטכ"ל דוד אלעזר הדיח מתפקידו את האלוף גורודיש, מפקד זירת הדרום. האווירה בבור הפיקוד של המטכ"ל הייתה קשה. היו שכינו את הבור מרתף השואה לאור האמירות הקשות שנשמעו בו. אבל בתוך כל החושך הזה ניצנצה נקודת אור קטנה. במערב סיני, לא רחוק מחופיו של האגם המר הגדול, גילו לוחמיו של גדוד סיור 87 חולשה מפתיעה במערך האויב. מסדרון צר ונטול הגנה שנוצר בתפר שבין כוחותיה של הארמייה המצרית השנייה מצפון והארמייה השלישית מדרום. המסדרון הזה הוביל אל אזור מוצב מצמד, שם זיהה צה"ל זה מכבר נקודת צליחה אפשרית בעת מלחמה. אם יצליחו כוחותיו של אריאל שרון לצלוח את תעלת סואץ לפני שיגלו המצרים את דבר קיומה של נקודת התורפה, ניתן יהיה לאגף את הכוחות המצריים ממערב וללכוד אותם במלכודת מוות. כמה עשרות קילומטרים מקו החזית ניצבה פיסת הציוד הקריטית ביותר להצלחתה של התוכנית השאפתנית הזו - גשר הגלילים. מפלצת ברזל באורך של כ-200 מטרים שעליה אמורים היו הכוחות הצולחים לחצות את התעלה. אבל בעקבות מתקפת הנגד הכושלת והמדממת של השמונה באוקטובר, הורה הרמטכ"ל על הפסקת הפעולות ההתקפיות וכניסה למגננה כדי למנוע שחיקה מסוכנת של כוחות השריון של צה"ל. מלחמת יום הכיפורים נכנסה למעין שלב ביניים של המתנה מתוחה. ב-14 באוקטובר היו אלה המצרים שנטלו שוב את היוזמה. זהו אסף וול, ביום-יום הוא פרסומאי וסטטיריקן הכותב תחת שם העט גורנישט, ובלילות היסטוריון חובב עם התמקדות מיוחדת במלחמה ההיא. ראיין את אסף נתן פוזניאק שגם אחראי לחלק ניכר מהראיונות שתשמעו בפרק. אסף וול 07:05 אני בלי קשר לעיסוק שלי ובלי קשר לתחום הלימודים שלי שהוא בכלל היסטוריה של תקופת המקרא, אני ממש אפשר להגיד אובססיבי לענייני מלחמת יום כיפור. אני חושב שאולי זה נובע מהעובדה שנולדתי ביום האחרון של המלחמה, ביום הכמעט אחרון, תלוי ממתי סופרים. והמלחמה הזאת מרתקת אותי מאוד, כמו הרבה מאוד אנשים, יותר מאירועים אחרים בהיסטוריה של עם ישראל, בגלל שאני חושב שיש בה את כל המאפיינים של דרמה טובה. וב-14 באוקטובר הדרמה הייתה בעיצומה. המצרים והסורים תיאמו ביניהם את מועד מתקפת הפתע של יום הכיפורים. אסף מספר כי למרות התיאום הזה המצרים לא חשפו בפני הסורים את כל הקלפים שלהם. אגב זאת הייתה הונאה שהמצרים הונו את הסורים. כשהם יצאו למלחמה עם הסורים הם הבהירו שהמגמה שלהם היא להחזיר לידיהם את סיני. ולא כך. סאדאת ידע טוב מאוד באותו זמן שהוא מחפש דריסת רגל, אחיזה, איך הוא אומר אפילו גרגר אחד מסיני כדי להניע מחדש את התהליך הדיפלומטי והוא הצליח בזה. אבל הסורים לא ידעו את זה. הסורים יצאו למלחמה כוללת, הם ניסו לכבוש את רמת הגולן. רן לוי 08:31 אבל בעשרה באוקטובר נבלמה המתקפה הסורית ברמת הגולן וצה"ל החל במתקפת הנגד שלו אל מעבר לגבול הסורי. הלחץ הסורי הכריח את המצרים לשנות את האסטרטגיה שלהם. אסף וול 08:42 באיזשהו שלב מתחילות זעקות שבר מכיוון סוריה אל מצרים, חבר'ה הישראלים הורגים אותנו. הם בשערי דמשק עוד מעט ואנחנו חייבים שתורידו מאיתנו את הלחץ. אז צאו בבקשה אם לא קשה לכם מהמכפורות, תנו איזה לחץ על האויב בגזרה שלכם. סאדאת החליט בניגוד חמור לדעות של מפקדי הצבא שלו ובמיוחד של שאזלי הרמטכ"ל לקחת את האוגדות המשוריינות שעמדו בצד שלהם, בצד המערבי של התעלה למקרה שצה"ל יצלח את התעלה והם יצטרכו להגן על העומק שלהם ולהעביר אותם לצד שלנו כדי לצאת להתקפה אל תוך סיני. מה בדיוק היו המטרות שלהם זה לא כל כך ברור, כנראה להגיע אל המעברים, אל המיתלה ואל הגידי, אבל בסופו של דבר זה לא קרה. הם יצאו להתקפה ב-14 לאוקטובר, יוצאים, אחרי שהם העבירו את הכוחות המשוריינים לצד שלנו. שמעתי את אחד המפקדים המצריים בעדות שלו אומר לא ראינו מטוס ישראלי אחד בשמיים, המנוולים האלה פשוט נתנו לנו לעבור. וכנראה שהוא צודק. נתנו להם לעבור. צה"ל הפעם לא דפק את הראש בקיר, חיכה במגננה לפי הספר, נתן למצרים לתקוף אותו וגרם להם אבדות קשות מאוד. קרוב ל-250 טנקים מצריים אבדו בתקיפה המטופשת, בוא נגיד בדיעבד. כן תמיד זה בדיעבד. אבל היא לא הייתה רק בדיעבד כמו שאמרתי, הגנרלים המצריים התנגדו לזה. מפקד הארמייה השנייה במהלך הקרב איבד את העשתונות, עבר אירוע לב ואושפז למעשה עד לאחר סוף המלחמה. שאזלי מציין כיצד הוא בא לבקר אותו במטה הארמייה אחרי שסאדאת שלח אותו להרים את המורל לאחר המכה הקשה שהם ספגו. ומכאן, מכאן הדרך לצליחה נפתחה. הדרך לצליחה נפתחה כי המצרים את שרידי הכוחות שהוכו לא העבירו בחזרה. כנראה שצה"ל ידע שכדאי לו לעבור לצד השני שדי דליל שם. רן לוי 10:50 זה היה הרגע לו חיכו כולם בצה"ל. המכה הקשה שספגו המצרים הייתה ההזדמנות הטובה ביותר לצלוח את התעלה לפני שהמצרים מספיקים להתאושש ולהתארגן מחדש. אוגדה 143 של אריאל שרון קיבלה את האחריות על מבצע אבירי לב, מבצע צליחת התעלה. רן לוי 11:16 אבל לפני שאפשר יהיה לגרור את גשר הגלילים אל התעלה, הייתה עוד בעיה אחת לפתור והיא קשורה במה שהתברר כנקודת התורפה הגדולה ביותר של הגשר. הגשר הגדול והכבד התגלגל על גבי גלילים ענקיים שהיו עתידים לשמש גם כמצופים כשהגשר יירד למים. זה היה הרעיון המבריק של האלוף ישראל טל ומה שאיפשר על הנייר לפחות לגרור את הגשר הכבד על החולות של סיני. אבל הגלילים הגדולים האלה הם לא גלגלים של רכב שאפשר לסובב אותם ימינה ושמאלה. הם מתגלגלים פחות או יותר בקו ישר וכמעט שלא הייתה להם גמישות של תנועה. במילים אחרות גשר הגלילים היה כמו סרגל ישר באורך של 200 מטרים ורדיוס הסיבוב שלו היה ענק. המשמעות הייתה שהגשר לא יכול לפנות כדי לעקוף כוחות אויב או מכשולים. עוד לפני המלחמה הבינו ביפתח, יחידת הפיתוח של חיל ההנדסה, שלגרור את הגשר הענק למרחק של עשרות קילומטרים מבלי כל יכולת מעשית לשנות את כיוון תנועתו זה לא רעיון טוב. פרדו רז 12:31 מה שכן אחד המסקנות היו שלגרור גשר באורך 50, 100, 200 מטר בקו ישר להסתובב איתו היה קשה. רן לוי 12:41 זהו אלוף משנה פרדו רז, אז קצין צעיר ביפתח וסגנו של דוד לסקוב ממציא הגשר. פרדו רז 12:48 כי הוא היה די קשיח. אז הגיעו למסקנה שיותר טוב לעשות אותו ביחידות של 50 מטר עם מחברים מהירים, לקראת המטרה לחבר ולא לגרור את כל ה-50 קילומטר. זו הייתה התוכנית לעשות את זה. ואז מה לעשות פורצת מלחמת יום כיפור. רן לוי 13:06 כעת דווקא ברגע הקריטי ביותר צפה ועלתה החולשה הזאת. התפר במרכאות בין הארמיות שגילה גדוד סיור 87 היה לאורך כביש שכונה במפות ציר עכביש. אבל עכביש היה כביש בעל פיתולים חדים יחסית וגשר הגלילים לא היה מסוגל לעקוב אחריו. לכן הגשר היה אמור לנוע על ציר אחר בשם טרטור שהיה מעט צפונית לעכביש. הבעיה הייתה שטרטור עבר דרך שטח חקלאי גדול שכונה החווה הסינית והחווה הסינית הייתה בשליטתה של דיוויזיה מצרית גדולה. לכן לכוחות הלוחמים לא הייתה ברירה אלא לנסות ולכבוש את מתחם החווה הסינית אחרת לא תהיה צליחה. משימת כיבוש החווה הסינית והסרת האיום המצרי על מסדרון הצליחה הוטלה על חטיבה 14, חטיבת שריון בפיקודו של אלוף משנה אמנון רשף. אסף וול 14:04 הוראה מהפיקוד לשרון הייתה תקשיב, אתה רוצה לצלוח אין בעיה, אבל אתה צריך להרחיב את אזור הצליחה שזה האזור של הצירים המפורסמים עכביש וטרטור שמהצפון להם נמצא מתחם החווה הסינית ושם יושבת דיוויזיית חי"ר ה-16 של הצבא המצרי של הארמייה השנייה מחופרת כמו שצריך לעומק. צה"ל ידע את זה, היו צילומי אוויר, אבל הם לא הגיעו לכוחות שהיו בשטח. אמנון רשף מח"ט חטיבה 14 שהייתה משויכת לאוגדה של שרון כותב על זה בהרחבה בספר שלו. אם אנחנו היינו יודעים איך המערך המצרי מחופר שם והתמונות היו כבר בידי המודיעין פשוט לא הגיע אלינו, היינו נערכים בצורה אחרת לגמרי. רן לוי 14:53 בליל ה-15 באוקטובר התייצב אמנון רשף אל מול לוחמי החטיבה ועדכן אותם על העתיד לבוא. אמנון רשף 15:00 אני רוצה להסביר לכם משהו, אנחנו קצרים בזמן ולכן אני אקצר. אנחנו מיוצבים על קו התאוזים לאורך כל הגזרה ואפשר לומר שהצבא המצרי נמצא מרבית הצבא המצרי נמצא בין התאוזים וקו התעלה. לכן מה שנותר לנו לעשות זה לשבור את הצבא המצרי. המצב הוא שהצבא המצרי פעל עד היום בהתאם לתרגולת, לטכניקה מסוימת שהוא למד אותה שנים. לא הזדמן לנו עד היום עקב הנסיבות לקעקע אותו ולהוציא אותו מהאיזון. אתמול הם התחילו לתקוף בלחימה ניידת ואתמול כתשנו חטיבת שריון שלהם, את חטיבה מספר אחת שלהם וגרמנו להם אבדות ניכרות. אני מקווה ומאמין שיום האתמול היה יום מפנה בקרבות המלחמה הזו בחזית המצרית. כרגע המצב הוא שאנחנו מתכוונים לבצע התקפה אגפית באגף ובאורף הצבא המצרי בגזרה מסוימת ובעקבותינו אמורות להיכנס שתי אוגדות שריון לתוך מצרים. במצרים עצמה יש סך הכל כ-250 טנקים, מרבית הטנקים נמצאים כאן. אנחנו מאמינים שהטריז הזה שנכניס לגרונו של האויב המצרי ימוטט אותו. זה לא תהליך של יום אבל זה ימוטט אותו, יפר את האיזון והוא יביא למצב כזה שלאט לאט הוא יישבר. גדוד הסיור אתמול פעל בהתקפת אגף יוצאת מן הכלל יפה, ממש בהתאם לספרות הקלאסית של לוחמת שריון. היום גדוד הסיור שלכם שלנו מוביל את צה"ל בלחימה הזו. זו זכות גדולה מאוד. אני הייתי מג"ד סיור, אני יודע מה הציפיות שיצפו ממני ואני רוצה שאתם תדעו שכולנו מצפים שהגדוד ימלא את ייעודו, יבצע את משימותיו השונות ויוביל את החטיבה ואת צה"ל לניצחון. אני אומר וחוזר ומדגיש, זה לא מצב שבתוך יום נחסל אותו, אלא זה דבר שבאמצעותו נצליח להגיע להתחלה של הסוף. רבותיי, עלי קרב כמו שצריך. עלי קרב! עלי קרב! עלי קרב קרב קרב! רן לוי 18:07 שעת השין הגיעה והחטיבה יצאה לדרך בכוחות גדולים כשאת השיירה מוביל גדוד 87. זהו, זזים. הטנק הראשון של יואב. נע קדימה לתוך שטח האויב, בחושך. בהצלחה! אסף וול 18:35 צריך להבין שדיוויזיית חי"ר אצל המצרים קודם כל זה לא חטיבה, זה הרבה יותר מזה. ולכל דיוויזיה כזאת יש כוח אורגני של שריון. זאת אומרת יש כשיש אתה אומר חי"ר זה לא רק חי"ר. כן, יש גדוד שריון שמסופח לדיוויזיה הזאת, ואנחנו לא שוכחים ששרידי הכוחות שהשתתפו בקרב ה-14 לאוקטובר, אנחנו מדברים עכשיו על ליל ה-15 לאוקטובר, נמצאים גם במתחם הזה ובמיוחד כוונתי לחטיבת השריון ה-20, 21 או 23, אני לא זוכר בדיוק, שנמצאת גם היא באזור המתחם. והחיילים שלנו לא ממש יודעים שעומד סדר גודל כזה של צבא מצרי, במיוחד לא התגבור המסיבי של אמצעי נ"ט שהיו בדיוויזיה הזאת. ותכנון ההתקפה של חטיבה 14 היה תכנון בעיניי גאוני. בעיניי גאוני. מה שניסו לעשות, מה שאמנון רשף ניסה לעשות זה לא לדפוק את הראש בקיר ממזרח למערב ואפילו לא מין איגוף מצפון לדרום, אלא להצמיד שני גדודי שריון שהיה שם גדוד סיור וגדוד שאם אני זוכר נכון פיקד עליו עמרם מצנע גדוד 79, להניע אותם לאורך הגדה המזרחית של התעלה בשקט בשקט בשקט מבלי שהמצרים יגלו כמה שניתן יהיה לחדור פנימה. ברגע שהם מתגלים לפתוח באש מכל הכלים והם למעשה נמצאים כבר בעורף האויב שמחכה להם שהם יופיעו ממזרח. באותו זמן חטיבה 600, אותה חטיבה של אמנון אברמוביץ' שהיה נהג בחטיבה הזו, תתקוף תבצע פעולת הסחה באמת ממזרח למערב כמו שהמצרים ציפו. וזה אכן מה שקרה. הגדודים גדודי השריון של חטיבה 14 שאחריהם נעים אותם צנחנים וכוח מסיירת שקד נעים מדרום צפונה בעורף האויב לאורך הגדה השמאלית, לאורך הגדה סליחה הימנית, הגדה שלנו. עולים מדרום צפונה, בהתחלה המצרים לא שמים לב. החדירה כל כך עמוקה שהגדוד החלוץ של חטיבה 14 כבר עולה על הדרגים, על דרגי האספקה, על המפקדה המצרית ממש של הדיוויזיה ופותח באש ומפתיע את המצרים לחלוטין. מצבורי תחמושת, משאיות, טנקים, הכל נדלק. המצרים בהלם מוחלט, אבל אז באיזשהו שלב מישהו אצל המצרים התעשת וסוגר את הצומת שנמצאת בעורף הכוח הישראלי. זאת אומרת תגבורת לא יכולה לנוע קדימה, אי אפשר לפנות אחורה, נפתחת אש תופת על הכוחות. הכוחות נתקעים שם, כוח הצנחנים בכלל הם מנסים איכשהו בתוך התעלות החקלאיות לצאת משם, עולה עליו שריון, ידועות ההקלטות בקשר של נתן שונרי של טובחים אותם רוצחים אותם, אין דרך לעזור להם הם סגורים שמה. זה הופך לקרב חילוץ ומתחולל שמה קרב נסיגה שבסופו הכוחות חוזרים אחורה, הציר לא נפתח. רן לוי 22:05 כוחות השריון של חטיבה 14 שנתקלו בכוחות נ"ט מחופרים היטב של המצרים ספגו מכה קשה וביניהם גם גדוד סיור 87. יואב ברום מפקד הגדוד ומי שהחליף את מפקד הגדוד הקודם שנהרג ב-8 באוקטובר נהרג אף הוא יחד עם עוד 24 לוחמים. גדוד סיור 87 הושמד כליל. למעלה מ-120 חיילים נהרגו בקרב הקשה, אבל החווה הסינית עדיין נותרה בשליטה מצרית. בינתיים מזרחה משם גם הכוחות שגררו את גשר הגלילים לא ליקקו דבש. פרדו רז 22:54 איפה היית בפרוץ המלחמה? אני בפרוץ המלחמה הייתי במרכז הארץ, הכנו איזה מטענים דווקא לכיוון הירדן. ואז יום אחד באותו יום קורה המלחמה התחילה ובסיני כמובן היו קטסטרופות, לא רק בסיני בכל מקום. ואז אני מקבל טלפון מלסקוב אומר לי תשמע בוא בוא תחזור מיד ליחידה. אני בא ליחידה ואומר לי תשמע קיבלתי עכשיו טלפון מפיקוד דרום. יש שמה גשר אחד מתוך השישה שתוכננו, רק אחד מוכן, כל היתר עוד לא יוצרו אפילו. זאת אומרת מבין חתיכה חלקים של הגשר השלם, גשר אחד 200 מטר מוכן. כל היתר היו בתהליכי ייצור. רן לוי 23:45 ביפתח ידעו שגרירת הגשר הארוך והכבד בזמן המלחמה תהיה מבצע לוגיסטי מורכב ומסובך מאוד שידרוש לפחות עשרה טנקים שיגררו וידחפו את הגשר באופן מתואם. פלוגת טנקים מחטיבה שבע הוקצתה במיוחד לצורך העניין ואנשיה התאמנו על גרירת הגשר לפני המלחמה. אבל גם כאן שוב המלחמה המפתיעה טרפה את כל הקלפים. פרדו רז 24:12 אף אחד לא יודע מה זה בכלל. כי כל אלה שהתאמנו נמצאים ברמת הגולן. היה במ"פ גבע, הוא אני עבדתי איתו אישית הרבה זמן, הוא היה מומחה לגרירה. היה צריך לתאם בין הטנקים. גשר כזה צריך לגרור על ידי עשרה טנקים. צריך להיות תיאום ביניהם ואיך ואיך. כמובן צריך לתרגל הרבה ותרגלו, אבל מפרוץ מלחמה כל אלה הלכו ישר העלו אותם לרמת הגולן. למה? אבל אני לא בא בטענות תשמע כשפרצה מלחמת הזה מי חשב על צליחה? חשבו להגן על המולדת. אז הסורים התחילו להתקדם לכיוון טבריה, אז כמובן שמה שהיה בנמצא מיד שלחו לשמה ובצדק. רן לוי 25:01 שרון מפקד האוגדה שלח לפרדו כוח גרירה חדש. פרדו רז 25:06 מי שהיה מפקד האוגדה זה אריק שרון. הוא שלח שלח גדוד טנקים והוא אומר לא הוא אישית שלח קצין עם גדוד טנקים והוא אומר תשמעו עכשיו תגיד להם איך להירתם, תתחיל לתרגל אותם. זה היה אמצע הלילה, החבר'ה האלה באו אחרי קרבות. מותשים עייפים אני חושב שלא ישנו כמה לילות. ואני מסביר להם בלילה מה לעשות. אני חושב שרובם לא שמעו אותי, ישנו. רן לוי 25:39 פרדו צודק. תרגולי הגרירה והתיאומים האינסופיים בין עשרת הטנקים הגוררים ארכו שעות רבות ובזמן הזה הלוחמים העייפים לא הצליחו להחזיק את העיניים פקוחות. כך מתואר אחד מאותם אימוני גרירה ביומנו של מפקד פלוגת הטנקים: ציטוט, התרגולת היא שלפני תחילת זוזה עורכים בדיקת קשר שבמסגרתה מדווחים כל הטנקים לפי הסדר שהם מוכנים. עם דיווח הטנק האחרון ניתנת פקודת הזוזה. וכך נעשה. מיכה בטנק הבולם מדווח מוכן. ניתנת פקודת זוזה, אבל בפרק הזמן הקצר של דיווח הטנקים כבר הספיקו צוותי הטנקים הראשונים להירדם. מתחילים מחדש בבדיקת הקשר. אחד הטנקים אינו עונה. כל הצוות נרדם. ניגשים להעיר אותם. מתחילים מחדש. הפעם כל המפקדים ערים ועונים, אולם משניתנת פקודת הזוזה מסתבר שחלק מהנהגים נרדמו. וכך חוזרת ונשנית התמונה. סוף ציטוט. ואם זה לא מספיק, עד שכל פעם שפרדו הצליח לתרגל כמו שצריך חלק מהצוותים הגוררים... פרדו רז 26:50 אחרי תרגול של חצי שעה שהיה דווקא דווקא טוב, הגדוד הזה קיבל פלוגה הגדוד קיבל הוראה אמר תשמעו יש עכשיו איזה התקפה של המצרים. ניתקו את הצוות מהגשר, הלכו להילחם 50% מהם לא חזרו כבר. לא חזרו מהקרבות. ואנחנו ואנחנו עומדים עם הגשר, אני והשבעה חבר'ה מיפתח עומדים על יד הגשר עד שהגיעה עוד יחידה. ואז אמרו אוקיי אז עכשיו תרתום אותם אבל זה הכל התחיל מחדש כי זה וככה בערך שלוש ארבע פעמים התחלפו היחידות כיוון שרובם תוך כדי תוך כדי הגרירה היו צריכים לצאת לקרבות. רן לוי 27:34 ב-15 באוקטובר אחרי כמעט ארבעה ימים של תרגולים והכנות היה הגשר סוף סוף מוכן לתנועה לכיוון התעלה. בזמן הזה כבר החלו מגיעות אל צוותו של פרדו רז השמועות אודות הקרב הקשה באזור החווה הסינית. פרדו רז 27:51 אתה בעצם עכשיו יודע שאתה מתכוון להיכנס לתוך החזית. בטח. איך הרגשת זה? ואתה שומע סיפורים בטח. תשמע אני אגיד לך אני לא מחשיב את עצמי איזה גיבור או משהו. אבל אני כששלסקוב אמר לי תרד למטה היה ברור לי שאני לא חוזר משמה. אני עוד זוכר שהלכתי היו לי אז שתי בנות קטנות שהלכתי הלכתי לגן שלהן להגיד להן שלום, היה ברור לכולם אנחנו לא חוזרים משמה. זה היה ברור. אבל זה כולם אני אומר לו לא רק אני כן. כולם ידעו אוקיי אף אחד לא לפחות במי שאני פיקדתי עליהם אף אחד לא היסס לרגע אם לרדת או לא לסיני, אבל היה ברור שאנחנו הולכים לתופת לקטסטרופה כיוון ששמענו מה שקורה שמה. היו אז בחמישה ימים השישה ימים הראשונים היה קטל בלתי רגיל. וכשהגעתי לרפידים והתחלנו לנסוע לכיוון התעלה על הכביש עם הנקמ"שים עדיין אנחנו רואים קומנדקרים שלנו חוזרים חוזרים מלאים בגופות. רן לוי 29:14 אז קיבלתם פקודה, זזים לתעלה. קיבלנו פקודה להתחיל לנוע והתחלנו לנוע באמת ובשלב מסוים הדיונות הדיונות הן כמובן עליות ומורדות ולצורך הגשר עצמו בכלל הוא נגרר על ידי עשרה טנקים. הוא שוקל בערך 400 טון והוא נגרר על ידי עשרה טנקים שלושה טנקים מלפנים אחר כך שלושה בכל צד ועוד מאחור דחפורים. זו לא תהיה הגזמה לומר שבשלב זה עיני כל הפיקוד הבכיר של הצבא היו נשואות אל גשר הגלילים ואל מי שגררו אותו. היה ברור שבלעדי גשר הגלילים אין מבצע צליחה ובלי מבצע צליחה אין ניצחון בחזית הדרומית. מנגמ"ש הפיקוד שלו דרש אריאל שרון מהכוחות הגוררים להזדרז ולהגיע לשפת התעלה. הנה הוא בקשר, מספר קריאה 40 מדבר עם מפקד כוח הגרירה. אריאל שרון 30:16 כאן 40. האם אתם יכולים לדבר על העניין שלכם עבור? כאן רז, בינתיים כולם אומרים שכן עבור. מוכרחים להזדרז, מוכרחים להזדרז מהר עבור. בסדר גמור עבור. רן לוי 30:34 ואם מפקד האוגדה שיושב לך על הראש זה לא מספיק לחץ, הנה גם האלוף משה גונן גורודיש מפקד חזית הדרום מתקשר כדי להתעניין בשלומו של הגשר. מספר הקריאה של גורודיש היה 103. משה גונן 30:52 20 כאן 103 ברשת צפה עבור. כאן 20 רשת צפה איתך רצוף עבור. כאן 103 רות קיבלתי. מה שלומך עבור? כאן 20 אישית בסדר, המשאית שלי בסדר לא כל כך עבור. כאן 103 רות קיבלתי. רן לוי 31:18 הטנקים של חטיבה 14 היו עסוקים באותו זמן בהסרת האיום המצרי על תנועת הגשר, אבל היה איום אחר שאף אחד לא היה יכול להסיר - הדיונות. דיונות החול של מדבר סיני היוו אתגר אדיר לכוח הגרירה. פעם אחת כשהטנקים היו צריכים להתאמץ ולגרור את הגשר הענק בקושי רב במעלה הדיונה, ופעם שנייה כשחלק מהגשר כבר עבר את ראש הדיונה והחל להידרדר במהירות במורד המדרון התלול. החלק הזה של בלימת הגשר המידרדר זוהה עוד בשלב האימונים כשלב מסוכן ביותר של הגרירה. לא פעם התרסק הגשר הדוהר אל תוך הטנקים הגוררים וממש טיפס עליהם. בלימת הגשר בשלב הירידה מהדיונה הייתה אחת מהנקודות הרגישות ביותר בכל מהלך הגרירה ודרשה מומחיות מיוחדת. מומחיות שלרוע המזל לא הייתה עדיין לכוחות הגרירה החלופיים שקיבל פרדו רז. פרדו רז 32:20 בשלב מסוים הגשר התקדם יפה והחלק הקדמי של הגשר עבר דיונה די גבוהה והחלק האחורי היה עדיין בטיפוס למעלה. מפקד היחידה הזאת פחד שהגשר יתחיל להתגלגל מעצמו כי הוא היה מלפנים ראה רק את זה ונתן פקודה לגשר לטנק האחרון שהיה צריך להיות טנק לבולם בדיוק במקרה כזה של גלגול אמר לו תבלום. רק הוא לא אמר ליתר הטנקים לעצור. ואז יתר הטנקים משכו קדימה וטנק אחד בולם, כמו משיכת חבל הגשר נקרע. והבלאגן גדול. רן לוי 33:06 נסו לשים את עצמכם בנעליו של מפקד גדוד הטנקים הגוררים כשהוא צריך לדווח בקשר למפקד האוגדה שרון שהגשר יקר הערך וחסר התחליף, המפתח להצלחת מבצע אבירי לב ואולי המפתח לניצחון במלחמה כולה, נקרע ועושה רושם שתיקונו יארך שעות רבות ואולי אפילו ימים. אני לא חושב שמישהו מאיתנו היה רוצה להחליף איתו מקומות באותו הרגע. דובר 33:39 כאן 42 כאן 1, עכשיו יש תקלה רצינית מאוד הגשר נקרע עבור. כאן 42 זמן לתיקון הוא רב מאוד. כאן 20 אני חושב ששעות רבות אני מיד אבדוק אותו. כאן 42 רות סוף. כאן 20 זה נקרע באמצע אני מיד אבדוק את הנזק שעות רבות או ימים עבור. רן לוי 34:12 ואם זה לא מספיק, הלחץ להביא את הגשר אל התעלה מהר ככל האפשר גבר עוד יותר בעקבות החלטתו של אריק שרון שלרגע לא הפסיק לדחוף ולדרבן את הכוחות להעביר את המלחמה לצד המצרי, להורות לחטיבה 247 של הצנחנים לצלוח את התעלה עוד לפני הגעת גשר הגלילים. החטיבה בפיקודו של אלוף משנה דני מט צלחה את התעלה על גבי סירות גומי בלילה שבין ה-15 וה-16 באוקטובר וכעת היו כ-500 צנחנים מחופרים בגדה המערבית. שר הביטחון דיין ודדו הרמטכ"ל עקבו אחר הנעשה בחשש גדול. אם יגלו המצרים את כוח הצנחנים ויבינו את המתרחש, הם יתקיפו אותם בכל הכוח. ללא תגבורת של כוחות משוריינים לצנחנים לא היה סיכוי לעמוד בכוחות עצמם נגד הטנקים המצריים וגם אי אפשר יהיה לפנות 500 איש בחזרה לגדה שלנו במקרה של התקלות כזו. משה דיין כבר החל להפעיל לחץ על הצבא להחזיר את הצנחנים בחזרה לגדה המזרחית. כל רגע שגשר הגלילים בילה על החולות של סיני ללא תנועה היה רגע אחד קרוב יותר לקטסטרופה. רן לוי 35:43 הפרק בחסות מדולה, חברת בוטיק להשמות וגיוס בעולם ההייטק. שני 35:48 אם אתם עובדים בהייטק ועוד לא שמעתם על מדולה, אז בהחלט הגיע הזמן והפעם יש לכם גם הזדמנות להכיר את אחת המגייסות שאולי תמצא לכם את העבודה הבאה שלכם. הכירו את שני הימלבלוי. אני שני, בת 28, אמא לשתי בנות, ואני כבר במדולה שנה וארבעה חודשים. לשני היה ברור כבר מהרגע הראשון מה היתרונות שיש במדולה ואיך היא יכולה להביא אותם לידי ביטוי. מה שבעיקר אותי משך זה הדגש ששמים על המועמדים בתוך כל החיכוך הזה. שלא סתם אנחנו מקבלות קורות חיים ומשגרות אותם ככה לכל עבר, אלא באמת שלוקחים את הרגע הזה לעצור, רואים בכלל אם המועמד הזה שעכשיו קיבלנו יש לי בכלל למה להרים אליו את הטלפון, יש לי מה להציע לו בכלל כדי לא לבזבז לו את הזמן. מה שבעיקר חשוב לי לפחות זה להבין ממנו מה הוא מחפש, מה מבחינתו הפנטזיה של המשרה הבאה שלו. אבל משרת החלומות זו לא רק בכותרת התפקיד או במקום עבודה נוצץ, יש הרבה מעבר לזה. אני חושבת שהאנשים שמבלים את מרבית היום שלהם בעבודה חשוב להם שהם יגיעו למקום שהם מרגישים בו נעים ושהמנהל הישיר שלהם זה מישהו שהם מסתדרים איתו. אני נתקלת בהרבה ובהרבה מועמדים שאני שואלת לגבי השכר שהם מצפים לו, הם אומרים שיותר חשוב להם למצוא מקום שנותן להם את הערך המוסף הזה. אני חושבת שזה מה שיש לחברות שלנו באמת להציע. מדולה עובדת עם מגוון רחב של חברות עם לא מעט משרות בלעדיות ונמצאת בקשר הדוק איתן מה שמגדיל את סיכויי ההצלחה שלכם במציאת העבודה. קודם כל העובדה ששני מתאימה נכון לשלוח אותו למשרה הזאת כי אנחנו באמת מכבדות את החברות שלנו ומשתדלות להעביר מועמדים שקולעים להם בול למה שהם מחפשים. המטרה שלי היא לעזור לאנשים למצוא עבודה, היא לא לשלוח לכמה שיותר מקומות קורות חיים. לכן גם השאלה שמובילה אותי זה בעצם מה המועמד מחפש כדי לנסות ליצור את ההתאמה הכי הכי מדויקת שאפשר שהוא יגיד וואלה הגעתי למקום שרציתי וזה המקום שלשמו רציתי להגיע. וזה נראה לי ככה באמת עוד משהו שמייחד אותנו משאר החברות שזה לא תמיד הכמות אלא האיכות והדיוק והירידה לפרטים הקטנים ובאמת למצוא למועמד את ההתאמה המדויקת, זה מה שבעיניי רוחנו. מדולה מגייסת לתפקידי ניהול, פיתוח ומחקר במגוון תחומים מאבטחת מידע ופיננסים ועד Machine Learning. בקרו ב-medulla.co.il והגישו את קורות החיים שלכם למשרות המוצעות. רן לוי 38:31 אני קוטע לעת עתה את רצף ההתרחשויות במסדרון הצליחה בעיצומה של מלחמת יום הכיפורים כדי לחזור חזרה בזמן אל יום חמישי ה-4 באוקטובר, יומיים לפני פרוץ המלחמה. כפי שסיפרתי לכם בפרק הקודם בראשית שנות ה-70 רכש משרד הביטחון מגרמניה כמה עשרות תמסחים. דוברות אמפיביות שהיו מסוגלות לנוע על גלגלים בכוחות עצמן ביבשה ולשאת על גבן טנקים במים. הכלים שנרכשו מגרמניה היו גרוטאות רגע לפני גריטה ובמפעל מרכבות לקחו על עצמם את המשימה המורכבת של שיפוץ ובנייה מחדש של הכלים האמפיביים. כשנתקבלה ההחלטה על פיתוחו של גשר הגלילים והפסקת פיתוחם של כל שאר אמצעי הצליחה של צה"ל היו רק 17 תמסחים שמישים לאחר שיפוץ. על הפעלתם של התמסחים הופקד גדוד מילואים 634 של הנדסה קרבית שהוצב בבסיס קטן בחוף אמנון שעל שפת הכנרת. מפקד הגדוד היה סגן אלוף יגאל יניב, לשעבר קצין המבצעים של חיל ההנדסה. בחצות שבין יום חמישי ושישי קיבל סגן אלוף יניב הוראה מלמעלה על ביטול חופשות כללי ביחידה. ההוראה הגורפת עוררה את סקרנותו והוא החליט לבדוק את פשרה. התשובה ידע יניב נמצאת בבור הפיקוד של המטכ"ל בקריה. אבל כמפקד גדוד מילואים לא הייתה לו הרשאה להיכנס אל הבור. בכל זאת הוא החליט לנסות את מזלו וטוב שכך. למרות שחלפה כמעט חצי שנה מאז שקיבל את הפיקוד על גדוד התמסחים הוא עדיין הופיע ברישומי כוח האדם כקצין המבצעים של חיל ההנדסה וככזה השומרים נתנו לו להיכנס. כך סיפר יגאל יניב בראיון לעיתון מעריב: ציטוט, נכנסתי לבור באחת בלילה של יום שישי. משיחות עם חבריי שם מהתקופה שבה הייתי קמב"ץ חיילי הבנתי למעלה מ-24 שעות לפני שטילפן ראש המוסד צבי זמיר מלונדון כדי להודיע שהסוכן אשרף מרואן מסר לו את המידע שעומדת לפרוץ מלחמה ביום שישי או ביום שבת. סוף ציטוט. יניב חזר לבסיס על שפת הכנרת והתחבט לגבי הצעד הבא שלו. היו לו 100 אנשי מילואים שהוכשרו לתפעל את התמסחים, אבל בעקבות הקיצוץ בתקציב הם לא קיבלו הצבה רשמית לגדוד שלו. אם תפרוץ מלחמה ויוכרז גיוס מילואים כללי, אנשי המילואים שלו יגויסו בסבירות גבוהה ליחידות האם שלהם ולא יהיה לו אף אחד שיתפעל את התמסחים. יניב החליט לנקוט ביוזמה נועזת. הוא שלח את אנשי הגדוד הסדירים שלו לאסוף את אנשי המילואים מביתם עם כלי הרכב של היחידה בקריאה שקטה. הוא ידע שגיוס מילואים ללא אישור יכניס אותו לצרות צרורות בהמשך, אבל הוא לא ראה שום אפשרות אחרת להכין את היחידה שלו למלחמה שעתידה לבוא. כל אותו סוף השבוע התאמנו אנשי המילואים בהפעלת התמסחים שלהם. כשפרצה המלחמה ביום שבת כבר היו כולם עמוק עמוק בתוך שגרת האימונים. ציטוט, ביום שני טילפן אליי קצין ההנדסה הראשי והורה לי לרדת עם התמסחים לתעלה לקראת צליחה עתידית. עניתי כי אי אפשר לרדת לסיני כאשר יגיעו מובילים להעברת התמסחים. הוא גער בי, המובילים עסוקים הם דרושים להובלת טנקים לחזית והורה לי לרדת על גלגלי התמסח בנסיעה. התמסחים שיצאו זה מכבר משיקום לא היו כשירים לנסיעה ממושכת כל כך. הם בקושי עמדו במטלות היומיום של נסיעות קצרות ואימוני שייט קצרים. בנסיעה כזאת כולם היו קורסים בבאר שבע. עניתי כי התמסחים לא מסוגלים לרדת על גלגלים עד לסיני. קצין ההנדסה הראשי לא היה מוכן לקבל את התשובה הזו. הוא איים עליי כי ידיח אותי מתפקידי כמג"ד אם לא אציית. עניתי שהוא יכול לעשות כמיטב הבנתו אבל גם אני אעשה על פי הבנתי ולא אתן הוראה לרדת על גלגלים. הוא אכן עשה צעדים להדיח אותי אבל מפקדיו במטכ"ל הבינו כי הוא טועה ומנעו זאת ממנו. למחרת קיבלתי הודעה כי ייעשה מאמץ לאתר מובילים לתמסחים. סוף ציטוט. המובילים אכן הגיעו והתמסחים ירדו לסיני. בדרך אחד התמסחים החליק מהמוביל שלו ונתקע בשטח. שאר התמסחים, 16 במספר הגיעו לבסיס רפידים שבסיני שם המשיכו להתאמן. ב-13 וב-14 בחודש החליט פיקוד האוגדה לקדם את דוברות היוניפלוט שכ-24 מהן היו מאוחסנות במקומות שונים ברחבי סיני לכיוון התעלה. הדוברות היו אמורות להיות גיבוי לגשר הגלילים והתמסחים היו בגדר גיבוי על גיבוי. ציטוט, המפקדים הבכירים יצאו מהנחה כי לאחר צליחת חי"ר בסירות הגומי יגיע גשר הגלילים, הכוכב שבגינו כבר הוענק למפתחיו פרס ביטחון ישראל והוא יאפשר מעבר בטוח. ציוד דוברות היוניפלוט יגיע מיד לאחר הגלילים ואילו גדוד התמסחים יהיה עתודה. התמסחים יופעלו בתעלת סואץ רק במקרה שתהיה תקלה גדולה ולא סבירה. הייתה הנחה כי התמסחים פגיעים מאוד, לא אמינים מבחינה טכנית ואולי לא יגיעו בכלל לתעלה. סוף ציטוט. ב-15 באוקטובר בשעות הערב יצאו לדרך דוברות היוניפלוט ושיירת התמסחים יחד עם גשר הגלילים לכיוון תעלת סואץ. את מה שקרה בהמשך אותו לילה לגשר הגלילים אתם כבר יודעים. הגשר נקרע ונעצר. דוברות היוניפלוט המשיכו לנוע על ציר עכביש שהוביל אל אזור מצמד, אבל נתקלו גם הן במכשול לא צפוי. ציר עכביש היה פקוק וסתום על ידי אלפי כלי רכב. טנקים, נגמ"שים, משאיות תובלה, אמבולנסים ורכבים פרטיים של אנשי מילואים זרמו בהמוניהם אל נקודת הצליחה וכולם הצטופפו על כביש צר אחד שאף אחד מעולם לא דמיין לעצמו שיהפוך לציר התנועה המרכזי של מבצע הצליחה הגדול ביותר בתולדות צה"ל. כך מתאר סגן אלוף במילואים עודד מגידו את הבלאגן האדיר שהתחולל בציר עכביש במהלך מבצע אבירי לב במאמר שפרסם בביטאון יד לשריון: ציטוט, התחילה הצטופפות שהלכה והתעבתה עד צומת טסה לפקק אדיר. גדודי טנקים של אוגדה 162 חנו לאורך הכביש ומאות כלי רכב מינהלתיים של דרגי אוגדה 162 היו על הכביש. ציר עכביש היה צפוף ועמוס במאות כלי רכב שהצטופפו בו ראש אל זנב. זחל"מים ואוטובוסים עם יחידות חטיבת צנחנים וסירותיהם, ציוד הנדסי, דרגים של יחידות חטיבה 14 שהובילה את מבצע אבירי לב, יחידות ארטילריה על דרגיהן, יחידות חיל רפואה, רכבי פיקוד ושליטה ועוד. סוף ציטוט. כפי שסיפרתי לכם בפרק הקודם, אחד החסרונות הבולטים של דוברות היוניפלוט האזרחיות היו גודלן העצום. כל דובארה הייתה רחבה כמו שלושה אוטובוסים זה לצד זה ונגררה בכבדות על ידי טנקים. אפילו אם ציר עכביש היה פנוי לגמרי מכלי רכב, עדיין היה קשה מאוד לגרור ולנווט אותן בכביש הצר. למעשה הדוברות היו כל כך גדולות עד שלכוח הגורר התלוו שני דחפורים שתפקידם היה לתלוש ולהפיל תמרורים בצידי הכביש כדי לאפשר לדוברות לעבור. עכשיו דמיינו לעצמכם את כוחות ההנדסה מנסים להעביר את המפלצות הענקיות האלה בתוך פקק תנועה כאוטי כשמדי פעם נופלות פצצות מרגמה וקטיושות על הציר ומיגים מצריים תוקפים מהאוויר. בכל פעם שדובארה נאלצה לרדת מהציר כדי לאפשר לכוח טנקים לעבור לכיוון החווה הסינית או מכל סיבה אחרת היא התחפרה בחול העמוק והיה צריך לחלץ אותה ממנו. ווי הגרירה של הטנקים שמשכו את הדוברות נתלשו פעם אחר פעם תחת העומס הכבד. בשלב מסוים בשעות הלילה התקבלה הודעה מהפיקוד שעל הטנקים שגררו את הדוברות להתנתק מהמשימה ולנוע במהירות לאזור החווה הסינית שם השתוללו עדיין קרבות מרים. הטנקים התנתקו וכימעט שיצאו לדרך כשלפתע הגיעה ביטול לפקודת ההתנתקות. הניתוק והחיבור מחדש עיכבו את שיירת הדוברות בעוד מספר שעות ולכולם היה ברור שבקצב הנוכחי הדוברות לא יגיעו למים בליל הצליחה. הצנחנים שכבר נמצאו בצידה השני של התעלה לא יזכו לתגבורת השריון הקריטית כל כך. סגן אלוף יגאל יניב מפקד גדוד התמסחים האזין לכל ההתרחשות הזו ברשת הקשר והבין את משמעותה. התמסחים שבמקור היו אמורים להיות גיבוי על גיבוי עבור מבצע הצליחה הפכו עכשיו לאמצעי הצליחה המתפקד היחיד שהיה בידי הצבא. כך הוא מתאר את הרגעים האלה בראיון למעריב: ציטוט, לאחר זמן קצר שמעתי כי גשר הגלילים נשבר וכי עובדים לתקנו. הבנתי שלתיקון כזה יידרשו שעות. לא עבר זמן רב ושמעתי את מפקד חטיבת הטנקים מורה לטנקים שלו שגררו דוברות להתנתק ממשימת הגרירה ולהצטרף אליו ללחימה. פירושו של מהלך זה היה ברור. גדוד התמסחים עבר ממצב של עתודה למצב של צריך להתקדם לביצוע הצליחה. לא קיבלתי שום פקודה מפורשת שהרי איש לא חשב שהתמסחים מסוגלים לבצע את המלאכה, אולם הוריתי להתקדם לכיוון התעלה. הצירים היו סתומים. כלי רכב מינהלתיים חנו על הכביש וגם משאיות עם ציוד, אוטובוסים, מחליות וכולי. הרבה כלי רכב היו ללא נהגים. הנהגים התרחקו מהכביש מחשש שייפגעו מההפגזות. החלטתי להתקדם בכל מחיר. הפעלתי את שני טנקי הדחפור שסופחו לגדוד כדי להזיז את כלי הרכב שחסמו את המעבר. זו הייתה פעולה אלימה וקשה שהסבה נזק רב לכלי הרכב, אולם חשבתי לעצמי כי לאחר גיוס מילואים ללא אישור, לאחר סירוב לרדת ללא מובילים, הנזק לכלי הרכב כבר זניח. אחרי המלחמה ננזפתי גם על כך. סוף ציטוט. הנחישות כרת הרוח שהפגין יניב עד כדי הרס של כלי רכב שהפריעו לשיירה שלו בשילוב העובדה שבניגוד לדוברות היוניפלוט התמסחים היו מסוגלים לנוע גם בחול העמוק וכך לעקוף חסימות בכביש, איפשרה לשיירת התמסחים להמשיך בתנועה מערבה אל עבר התעלה. יניב חבר לנגמ"ש הפיקוד של אריק שרון באזור מצמד ובבוקר ה-16 באוקטובר ירדו ראשוני התמסחים אל מי התעלה. הכלים האמפיביים חוברו זה לזה כדי ליצור דוברות ארוכות והחלו להעביר טנקים של חטיבה 421 אל הגדה השנייה כמו גם גדודי צנחנים לתגבור הכוחות שכבר צלחו עם סירות הגומי באישון לילה. בין הצנחנים האלה היה גם אחד משה בוגי יעלון מפקד פלוגה במילואים. הגעתם של התמסחים אל גדות התעלה בבוקר ה-16 באוקטובר הייתה אחד מרגעי המפתח במלחמת יום הכיפורים כולה. הטנקים של חטיבה 421 חיזקו מאוד את ההגנה על ראש הגשר בצד המצרי של התעלה והעניקו לצה"ל את מרווח הנשימה שלא היה זקוק כל כך כדי לארגן את המשך העברת הכוחות ללא החשש המתמיד מהשמדה קרובה של כוח הצנחנים ברגע שיגלו אותם המצרים. יעקב ג'קי אבן סגנו של אריק שרון באוגדה 143 כתב כך אודות התמסחים: ציטוט, גיבוריהם האמיתיים של קרב הצליחה הם התמסחים. אילו היו הכלים יד שנייה אלה עשויים זהב טהור ומשובצים יהלומים, עדיין לא היה ערכם מגיע לאלפית הפרומיל מערך תרומתם להצלחת קרב הצליחה ולהכרעת המצרים. סוף ציטוט. העבודה המזהירה שעשו אנשי מפעל מרכבות בשיפוץ והשמשת הגרוטאות העתיקות והעוז שהפגין סגן אלוף יגאל יניב בחשיבה עצמאית עד כדי סירוב פקודה היו המפתח להצלה המפתיעה הזו. אבל גם המזל שיחק כאן תפקיד לא מבוטל. החולשה הגדולה ביותר של התמסחים הייתה העובדה שהמצופים שלהם היו מלאים באוויר ולכן פגיעים מאוד לכל כדור אויב או רסיס של פגז מרגמה. אם המצרים היו מפנים את קני הארטילריה שלהם אל נקודת הצליחה סביר להניח שהתמסחים לא היו שורדים הרבה זמן מעל המים. אבל ב-16 באוקטובר ואפילו ב-17 באוקטובר המצרים עדיין לא הבינו מה בדיוק מתרחש באזור מצמד. הנה אסף וול. יש כבר כוח קטן שנמצא בצד המצרי גם של צנחנים וגם של שריון. המצרים עדיין לא מבינים מה קורה. עכשיו תראה, פה לדעתי מגיעה הטעות הקולוסאלית המצרית הגדולה ביותר בכל המלחמה. המודיעין המצרי לא הצליח לזהות את המאמץ הישראלי. הוא זיהה אותו לא נכון. המודיעין המצרי זיהה את המאמץ הישראלי מדרום לצפון. הוא חשב שצה"ל מנסה לקפל אותם, לעקור אותם אחד אחרי השני מהגדה שנמצאה קודם בשליטתנו. הם לא הבינו שהמאמץ העיקרי של צה"ל הוא ממזרח למערב ושכל הקרבות הקשים האלה שצה"ל דופק שמה את הראש בקיר מדרום צפונה הם לא בשביל לקפל אותם אלא רק בשביל להרחיב את מסדרון הצליחה. בינתיים כשהקרבות האלה נמשכים כוחות של צה"ל עוברים על הציר כמו ביום העצמאות. זאת אומרת שלשחיקה הזאת בחיי אדם גם של חטיבה 14 גם של כוחות הצנחנים סיירת שקד שהתפוצצו לה שם שני זחל"מים על אנשיהם ואיש מהם לא שרד היה לה איזשהו בוא נקרא לזה רווח. בזמן הזה שהמצרים היו עסוקים בקרבות האלה צה"ל עובר לצד השני בלי שהמצרים שמים לב. צה"ל עובר לצד שני ומתחילים סיורים אלימים באזור המערבי של התעלה. כוחות קטנים שלושה ארבעה חמישה טנקים עם כוחות חי"ר מתחילים לפשוט על סוללות הנ"מ המצריות להשמיד אותן. המצרים עדיין לא מבינים מה קורה. זאת אומרת כששאזלי שאל מה קורה אמרו לו יש בין שבעה לעשרה טנקים ישראלים שמסתתרים באזור החיץ החקלאי. האזור המערבי של התעלה בניגוד לסיני הוא לא אזור מדברי. אזור חקלאי עם פרדסים עם שדות, קל מאוד להתחבש שם. והם חשבו שצה"ל מנהל שם איזושהי פשיטה משוריינת אבל לא צליחה. מתי הבינו שיש צליחה? יום למחרת כשגולדה מאיר הודיעה מעל בימת הכנסת שבשעה זו פועלים כוחות צה"ל בצידה המערבי של התעלה. הנאום הזה של גולדה בא כמעט באותו הזמן שבו מתקיים בקהיר מסע ניצחון של סאדאת. כל פעמוני הכנסיות בקהיר מצלצלים. הם לא קולטים שבזמן שהם חוגגים צה"ל עושה בהם שמות בצד השני. העובדה שאף אחד בקהיר לא הבין בשלב הזה שמדובר במבצע צליחה בהיקף מלא ולא איזו פשיטה משוריינת קטנה היא זו שאיפשרה לתמסחים להמשיך ולהעביר את כוחות השריון והצנחנים פחות או יותר ללא הפרעה. התמסחים הצילו את היום אבל גם זה עדיין לא היה מספיק. בפיקוד הצבא חששו שבכל רגע המצרים עלולים לגלות מה קורה מתחת לאף שלהם, יתחילו להפגיז את אזור מצמד וישלחו כוחות גדולים לכבוש מחדש את ראש הגשר בצד המערבי. במצב כזה כמה עשרות הטנקים של חטיבה 421 לא יספיקו והכוח בגדה המערבית של התעלה יימצא בסכנת השמדה מוחשית. התמסחים אמנם עשו עבודה טובה אבל הם לא היו תחליף לגשר צליחה אמיתי, כזה שיכול להעביר עליו עשרות ומאות טנקים בשעה במקום טנק אחד או לכל היותר זוג טנקים שהעבירו התמסחים בכל פעם. כל עוד אין ברשות צה"ל גשר צליחה והכל תלוי בתמסחים הפגיעים כל כך, הכל היה תלוי על בלימה. זו הסיבה שבאותו הערב החליט המטה הכללי לעצור את העברת הטנקים לגדה המערבית של התעלה עד שייפרש גשר צליחה של ממש. אם אי אפשר להעביר כוחות משוריינים בכמות שתטה את הכף לטובת צה"ל אין טעם לסכן עוד חיילים ועוד כלים יקרי ערך. במילים אחרות הסיפור לא נגמר. כדי שמבצע הצליחה יגשים את ייעודו גשר הגלילים ודוברות היוניפלוט יהיו חייבים להגיע על שפת התעלה ויהיה המחיר אשר יהיה. בפרק הבא, חלקו השלישי והאחרון של סדרת הפרקים המיוחדת הזו נלווה את שלושת הימים הקריטיים ביותר של מבצע אבירי לב. נשמע על המאמצים ההרואיים שעשו אנשי ההנדסה הקרבית כדי להביא את גשרי הצליחה אל קו המים, לעיתים תוך עמידה בפני דילמות מוסריות קשות מנשוא. דחפנו אותם הצידה והמשכנו לנסוע. החבר'ה שם צעקו לנו רוצחים, הם יותר התכוונו לג'קי אני חושב לא אליי, אבל הם לא הבינו איך דוחפים שהיו פצועים מהדרך בשביל להעביר להעביר גושי מתכת כאלה מכוערים וגדולים. נשמע על הניסיונות המצריים הנואשים לסכל את הצליחה הצה"לית. הכנסנו את הגשר היו שם צוללנים מראשית היו שם והסברתי להם איך לחבר אני גם נכנסתי איתם ואני חובב צלילה אז נכנסתי איתם הסתכלתי שהחיבור בסדר, זה פחד מוות להיכנס למים כי אם משהו מתפוצץ במים המים זה חומר לא דחיס והוא מעביר את גל הפיצוץ הרבה יותר טוב ממה שבאוויר. ועל חצר מוצב מצמד, אזור ההתארגנות לצליחה שהייתה יעד להתקפות המצריות הקשות ביותר וזכתה לכינוי חצר המוות. המטחים של קטיושות היינו שומעים את השריקות נשכבים באו במטחים של 16-16 זה היה פשוט לאזור מאוד מצומצם והגלגלים התחילו להתפוצץ. כל זאת ועוד בפרק הבא של עושים היסטוריה. רן לוי 58:27 זהו עד כאן לחלקו השני של סיפורם של גשר הגלילים ומבצע אבירי לב. בשבוע הבא החלק השלישי והאחרון. תודה לנתן פוזניאק על הראיונות והתחקיר לפרק ותודה לפרדו רז, אסף וול ויעקב ירושלמי שאותו תשמעו בפרק הבא. מיד נמשיך אל עדכונים מהנעשה ברשת עושים היסטוריה אחרי שתמיד חסות. גיל חובב 58:57 שלום לכם, כאן גיל חובב ואני מצטרף לרשת עושים היסטוריה עם פודקאסט משלי שנקרא אוכל ישראל על המסעדות הכי שוות ועל המתכונים הכי טעימים. חפשו אותי באפליקציות החביבות עליכם ואזנו. אטילה שומפלבי 59:19 שלום שלום, אני אטילה שומפלבי ואם אתם לא מזהים את הקול שלי עדיין סימן שעוד לא שמעתם את עושים כותרות, הפודקאסט המשותף של Ynet ועושים היסטוריה. בעושים כותרות אקפוץ בכל שבוע עם מרואיינים שונים אל מאחורי הקלעים של הכותרות הגדולות בתקשורת הישראלית. קריין 59:41 מה חדש ברשת עושים היסטוריה? עושים כותרות הוא הפודקאסט הטרי ביותר ברשת שלנו ובשבוע שעבר עלה לאוויר הפרק התשיעי במספר של התוכנית אימת הירושה בליכוד. העיתונאי והפרשן אטילה שומפלבי מראיין מומחים ועיתונאים על היום שאחרי שלטון נתניהו. במפלגת השלטון כבר מתחילים לחשוב ברצינות על היום שאחרי נתניהו אבל חוששים לצאת לקרב פומבי. באוכל ישראל פודקאסט האוכל של גיל חובב על מסעדת דלאל בנווה צדק שהולכת ומשתפרת עם השנים וגם מתכון לסלט הלבנוני הכי ישראלי שיש. ביחסינו לאן? פרק חושפני במיוחד עבור פאולה ולאון רוזנברג שמארחים את ורד קומיי מטפלת משפחתית שגם הייתה המטפלת הזוגית האישית שלהם. מה הם חמשת השלבים שכל זוגיות בריאה צריכה לעבור דרכם ואיך אפשר להחזיר לכל זוג את תחושת ירח הדבש שהייתה בתחילת הקשר. זה גם המקום לספר שפתחנו קבוצת פייסבוק חדשה עבור הפודקאסט שם פאולה ליאון והאורחים כותבים ועונים על שאלותיכם. חפשו יחסינו לאן עם פאולה ולאון בפייסבוק. ואם כבר אז המפתחים מביניכם אולי ישמחו לשמוע שגם לעושים תוכנה עם חן פלדמן ועמית בנדור יש קבוצת פייסבוק משלה שכבר מונה למעלה מ-2,500 חברים. מקום נהדר להתייעץ עם מפתחים אחרים ועם עורכי התוכנית על סוגיות שונות בעולם הפיתוח וכמובן לשוחח עם חן ועמית להציע רעיונות, ביקורות וכדומה. חפשו עושים תוכנה קהילת מפתחים ומפתחות בפייסבוק. בעושים רכב מה הופך את הישראלי לחיית שטח? בועז קורפל המגיש ועופר אוגש מדריך טיולי שטח מדברים על ה-DNA של המטייל הישראלי. מהו סוד הקסם של סיור שטח מוצלח הבשורות החמות בעולם רכבי השטח וגם איך מנהלים סיכונים בנסיעות שטח. ואחרון חביב עושים פוליטיקה עם דפנה ליאל על מלחמות היהודים מאז ועד היום עם הסופר אמוץ עשהאל מחבר הספר מצעד האיוולת היהודי. מה גרם לעם היהודי לצאת ל-12 מלחמות אחים לאורך ההיסטוריה? פרק מרתק וחשוב מאין כמותו. ואגב אם לא ידעתם דפנה מעבירה גם הרצאות במסגרת פאבים וכדומה אז אם אתם מעוניינים לפגוש את דפנה פנים אל פנים בהרצאה כזו בקרו באתר הבית שלנו ranlevi.com שם תמצאו קישור אל אתר מכירת הכרטיסים. כל הפודקאסטים שלנו זמינים באפליקציית עושים היסטוריה באנדרואיד ובכל אפליקציות הפודקאסטים באשר הן כולל גם באייפון. כתמיד אם אתם אוהבים את עושים היסטוריה ומעוניינים לתמוך בה אתם מוזמנים לרכוש מספרי באתר ולהזמין אותי להרצות באירוע בארגון שלכם או במסגרת פרטית. פנו אליי במייל ran@ranlevi.com. אנחנו גם תמיד שמחים לנותני חסות לפודקאסטים השונים ברשת אז אם אתם או חבר מחפשים מדיה מעניינת לפרסם בה אנחנו כאן לרשותכם. עושים היסטוריה הם שרה סילבצקי מנהלת הקהילות ואחראית על סיפור משפחתי הפודקאסט שאנחנו מפיקים עבור משפחות שמעוניינות לשמר את ההיסטוריה המשפחתית שלהן. איתמר סוויסה וגיא בינון עורכים, אביב שם טוב מנהל המכירות, דני תימור הוא המנהל העסקי ואני רן לוי כותב ומגיש. אנחנו נשתמע בשבוע הבא להתראות.
        ]]></content:encoded>
    </item>
    
    <item>
        <title>[עושים היסטוריה] 289: 'חצר המוות' – חציית תעלת סואץ במלחמת יום הכיפורים, חלק ג'</title>
        <link>https://mat-mo.github.io/podtext/episodes/vshym-hystvryh/vshym-hystvryh-289-khtsr-hmvvt-khtsyyt-t-lt-svts-bmlkhmt-yvm-hkypvrym-khlq-g.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-289-khtsr-hmvvt-khtsyyt-t-lt-svts-bmlkhmt-yvm-hkypvrym-khlq-g.html</guid>
        <pubDate>23 באוקטובר 2019</pubDate>
        <description>Transcript for [עושים היסטוריה] 289: 'חצר המוות' – חציית תעלת סואץ במלחמת יום הכיפורים, חלק ג' from עושים היסטוריה</description>
        <content:encoded><![CDATA[
            Ran Levi 00:00 אתם אוהבים חידות? לא כאלה של מה ההבדל בין חלב אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר, או לעצום עיניים ולהתרכז ממש - יופי. כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran Levi 02:32 שלום וברוכים הבאים לעושים היסטוריה, פרק 289: 'אבירי לב' - צליחת תעלת סואץ במלחמת יום הכיפורים, חלק ג'. Ran Levi 02:54 יש לא מעט דרכים לשמר זיכרונות משפחתיים. תמונות, ספרי ביוגרפיה ואפילו סרטים. אבל תמונות לא מספרות הרבה, להפיק סרט באיכות גבוהה עולה הון ודורש מאות שעות עבודה, וביוגרפיות ארוכות - אם לא כותבים אותן כמו שצריך - הן פשוט משעממות. פודקאסטים הם שביל הזהב שתמיד חיפשתם. מדיה חדשה ותוססת שאפשר להאזין לה בכל מקום ובכל זמן, בקבצים קטנים יחסית שאפשר לשמור ולגבות בקלות כדי שיישמרו מאה ואפילו מאתיים שנה. והכי חשוב - פודקאסטים הם המדיה המושלמת לספר סיפור. אנחנו ב'סיפור משפחתי' נראיין את בני המשפחה שלכם, נערוך תחקיר היסטורי, נוסיף מוזיקה ותפאורת רקע רדיופונית, וננטווה מהסיפור האישי והאנושי המשפחתי שלכם את המזכרת המשפחתית המושלמת. בקרו ב-familysounds.co.il או פנו אלינו במייל לכתובת ran@ranlevi.com. סיפור משפחתי - מתנה שנשמרת לדורות. Ran Levi 04:31 בליל ה-16 באוקטובר 1973, מבצע אבירי לב, מבצע צליחת תעלת סואץ, עמד על פי תהום, ועמו גם הסיכוי לניצחון בחזית הדרום של מלחמת יום הכיפורים. גשר הגלילים, גשר הצליחה שהיה אמור להיות הקלף הסודי של צה"ל במלחמה נגד מצרים, עמד קרוע ושבור כ-20 קילומטרים מקו המים. דוברות היוניפלוט שהיו אמורות לשמש לו כגיבוי, היו תקועות בפקק תנועה אדיר שנוצר על ציר עכביש, כביש צר ומתפתל שהוביל אל נקודת הצליחה, כשאלפי טנקים, משאיות, אמבולנסים ורכבי מילואים נאבקו להגיע אל החזית. מי שהצילו את המצב היו התמסחים - דוברות אמפיביות שנרכשו מגרמניה כגרוטאות רגע לפני שהפכו למטרת מטווח, וכמעט כולם בצה"ל היו בטוחים שהם חסרי תועלת ושאולי אפילו לא יצליחו להגיע לחזית בחתיכה אחת. אבל דווקא הגרוטאות האלה הצליחו להעביר את הטנקים של חטיבה 421 אל צידה השני של התעלה. ובכל זאת, זה לא היה מספיק. עם 16 תמסחים אפשר היה להעביר כמה עשרות טנקים בלבד בכל יום, אבל כמה עשרות טנקים וכמה מאות צנחנים הם לא כוח צליחה רציני. המצרים בשלב הזה עדיין לא הבינו שצה"ל מנסה לצלוח את תעלת סואץ בכוחות גדולים ולאגף את הארמיות שנמצאות בסיני. אבל לכולם היה ברור שברגע שיבינו זאת, הכוחות הקטנים שהתחפרו בצד המערבי של התעלה יעמדו בפני סכנת השמדה ממשית, כשהמצרים ישליכו לתוך המערכה את כל מה שיש להם כדי להדוף את ניסיון הצליחה. מה שצה"ל היה צריך יותר מהכל היה גשר. גשר שעליו יכולים לעבור לא עשרות בודדות, אלא מאות טנקים, נגמ"שים ומשאיות - כוח צליחה משמעותי ואפקטיבי. Yaakov Yerushalmi 06:40 שמי יעקב ירושלמי, אני מהנדס. יש לי משרד מהנדסים עד היום הזה ואני ממשיך לעבוד כמו טמבל, אבל כנראה שזה מעניין. אז אני ממשיך לעבוד בגיל 72. Ran Levi 06:53 כמו עשרות אלפי חיילי מילואים אחרים, גם יעקב ירושלמי, קצין משוחרר טרי מהנדסה קרבית, נקרא אל הדגל כשפרצה מלחמת יום הכיפורים. ראיין את יעקב נתן פוזניאק. Yaakov Yerushalmi 07:07 בתחילת הדרך הייתי במדור - הייתי במפקדת חיל הנדסה בנושא של גישור וצליחה, ואחרי זה עברתי ליחידת פיתוח חיל הנדסה שעסקה בפיתוח של ציוד צליחה. המינוי הרשמי שלי היה ראש מדור ניסויים, אבל בעצם אני עסקתי בכל הנושא של גישור וצליחה. אני כבר נגמר השנה שירות שלי והשתחררתי. הייתי איזה כמה חודשים בשחרור, אני כבר לא זוכר, חודשיים-שלושה לפני מלחמת יום כיפור השתחררתי, ואז באה מלחמת יום כיפור. ואני במלחמת יום כיפור שהיא פרצה המלחמה, באתי ליפתח, זאת היחידה שלי. נסעתי עם צוות לבלוזה. צוות של יפתח שיעזור בגרירה של גשר הגלילים בבלוזה. כמעט מיד אנחנו ראינו איך אחרי יום-יומיים הבנו שכבר אין שום מצב שאפשר יהיה לגרור שם גשר - את גשר הגלילים לגרור שם. Ran Levi 08:13 העיכובים והתקלות בגרירת גשר הגלילים הפכו את דוברות היוניפלוט, שכאמור נועדו להיות גיבוי לגשר הגלילים, לאמצעי צליחה קריטי, כיוון שבניגוד לתמסחים, את דוברות היוניפלוט ניתן היה לחבר זו לזו באופן קבוע וליצור מהן גשר אחד ארוך. ירושלמי הצטרף לכוח הגרירה של הדוברות הענקיות שנעה על ציר עכביש הפקוק. Yaakov Yerushalmi 08:39 עכשיו, אני בלילה הראשון של הצליחה נעתי עם הדוברות לכיוון כיועץ טכני. לא היה לי שום תפקיד, אני סרן צעיר, הייתי סרן מאוד צעיר. יועץ טכני שהבין בדוברות כי אני הייתי בכל הפיתוח של הדוברות. ובאיזשהו שלב פתאום התקבלה הוראה להוריד את הדוברות מהדרך. לא יודע עד היום למה. כמובן שברגע שהדוברה נוסעת על הציר אף אחד אחרי זה היא חוסמת את הציר. כנראה שהיה צורך בפתח ניקוז. כנראה הורידו את הדוברות ואחרי זה כל מה שעשיתי בלילה הראשון של הצליחה, בלילה הראשון עזרתי וגם היו שם גיליתי ראיתי שם חברה מקצינים מתחש, כל מיני ג'ובניקים כמוני או שאין להם תפקיד כלשהו, עסקנו בחילוץ של דוברות לנסות להחזיר את הדוברות ואז ראיתי כמה צדקתי. כי ברגע שהורדת את הדוברה לכביש גמרנו, אי אפשר כבר להחזיר אותה. היא תקועה בחולות, זה מבצעים מטורפים. Ran Levi 09:49 סגן אלוף במילואים עודד מגידו מתאר במאמר לביטאון 'יד לשריון' את הכאוס שהתחולל באותו הזמן בציר עכביש. ציטוט: מספר הסמח"ט רב-סרן אילן מעוז: 'התחילו לזרום כל מיני אלופי משנה ותתי-אלופים, קצין הנדסה ראשי עצמו, וכל אחד עם העצות שלו'. ומספר מ"פ א' סגן נדב מן: 'עד עכביש התנועה הייתה בסדר. שם החלו כל הפקקים, שם הייתה המהומה הגדולה עם כל הגנרלים הגדולים. טנק חילוץ משך את הטנקים והדוברות האלה, יש להן הצלבות ועוגנים חזקים מאוד כדי למנוע סיבובים חזקים וקריעה של היצול. הוא עשה סיבוב חזק ותלש את הטנק מהדוברה. היו לנו בעיות עם הטנקים, בעיית מנוע ובעיות קשר, כל מיני צרות. כל העסק הזה הלך לאט מאוד'. סוף ציטוט. בנוסף לבעיות הלוגיסטיות, חלק מציר עכביש היה חשוף כל העת לירי טילי סאגר וארטילריה מצפון מצד הכוחות המצריים שהיו עדיין מחופרים באזור החווה הסינית. רק בלילה שבין ה-16 וה-17 באוקטובר, למעלה מ-30 שעות לאחר מועד הצליחה המתוכנן, נפתח סוף סוף הציר והדוברות היו יכולות להמשיך במסען. בבוקר של ה-17 באוקטובר הגיעו דוברות היוניפלוט אל מוצב מצמד שעל גדות התעלה, ויעקב ירושלמי וחבריו היו יכולים להתחיל להוריד אותן אל המים. Ran Levi 11:22 אבל רצה הגורל וזה גם היה הרגע שבו הבינו המצרים לראשונה מה באמת מתרחש באזור מוצב מצמד. עד אותו הרגע הם היו משוכנעים שמדובר בפשיטה משוריינת קטנה, כמה טנקים בודדים ומעט חיילי חי"ר שמנסים להטריד את הכוחות המצריים במערב התעלה. ב-17 באוקטובר ירד למצרים האסימון. צה"ל מנסה לחצות את התעלה בכוחות גדולים ולאגף ולכתר את הארמיות השנייה והשלישית. כל כוחות הצליחה של צה"ל התרכזו באזור אחד מצומצם, שהיה המקום אליו עתידות הדוברות לרדת אל קו המים. היה זה חצר מוצב מצמד ששכן על גדות התעלה. בחצר הזו, רצועת חול המוקפת בכמה מאות מטרים של סוללות עפר מורמות, היו נגמ"שי הפיקוד, כוחות הרפואה, חיילי חי"ר שהתארגנו לצליחה וכוחות הנדסה קרבית שהכינו את השטח לדוברות. לתוך השטח המצומצם הזה, וגם לאזור ראש הגשר בגדה המערבית, כיוונו המצרים ריכוז אדיר וחסר תקדים של קני תותחים, מרגמות ופצצות מטוסים. אסף וול הוא פרסומאי ופובליציסט וגם היסטוריון חובב של מלחמת יום הכיפורים. Asaf Voll 12:43 ופתאום המצרים מבינים שעשו להם פה תרגיל. וכשהם מבינים את זה הם מרכזים את כל מה שיש להם כדי להוריד על אותה חצר קטנה יחסית עדיין ארטילריה רצחנית. כל הזמן. המון הרוגים ליום, אני חושב שהיו ימים שנהרגו 300 או 400 חיילים רק באזורי הצליחה. קרבות אוויר המוניים מעל אזור הצליחה, המצרים שולחים כל מה שמסוגל לטוס. מסוקים עם חביות נפלאם, מטוסים שמופלים בהמוניהם ובסופו של דבר אפילו במטוסים מבית הספר לטיסה כשנגמרים להם הסילונים. הם מתחילים לקבל תגבורות מלוב, מטוסים לוביים, האנטרים עיראקיים שהשתתפו במלחמה משלב יחסית מוקדם. כולם מנסים לדחוף את הצבא הישראלי החוצה. Ran Levi 13:37 לא במקרה זכתה חצר מוצב מצמד לכינוי המצמרר 'חצר המוות'. אלוף-משנה דני מט, מפקד חטיבת צנחנים שצלחה את התעלה על גבי סירות גומי יום קודם לכן, כתב כך. ציטוט: Ran Levi (as Dani Matt) 13:58 ב-17 באוקטובר בבוקר הם איתרו את מקום הצליחה. החלה הפגזת תופת. זה היה הגיהנום בהתגלמותו. זה דבר שלא הכרנו בעבר. רק על 500 המטרים של אזור הגשרים ירו עלינו 21 סוללות שדה, שלוש סוללות 152 מ"מ, שתי סוללות 203 מ"מ, חוץ מקטיושות ומרגמות שלא יספרו מרוב. ירו עלינו 170 קנים, כ-100,000 פגזים. רק לשם השוואה, במלחמת העולם השנייה בהפגעה של הצבא האדום על האודר, היו 250 קנים על קילומטר חזית. זה למעשה אותו קנה מידה בתעלה. ראש הגשר עלה בלהבות. 'חצר המוות', כדי לתאר אותה צריך כישרון ספרותי בלתי רגיל. היו שם דברים שקשה לתאר. היינו מתחפרים כל הגוף ומשאירים פתח קטן. פגז של 203 מ"מ שנופל שלושה מטרים לידך הוא מכסה את כל העמדה. זה דומה לתיאורים של השואה, שהיהודים היו נקברים חיים והאדמה מתבקעת, ואנחנו הוצאנו חיילים קבורים מהאדמה שהתבקעה. אריק, אריק שרון שאל אותי 'איך אתם חיים שם, אפשר לחיות שם?' אז כן, חיינו שם, אבל זה היה המחיר. Ran Levi 15:20 סוף ציטוט. בתוך כל הטירוף הזה לוחמי הנדסה קרבית לא הפסיקו לרגע את עבודתם. הנה עדות נוספת, הפעם של איציק אגם, מפקד מחלקה באזור מצמד. ציטוט: 'בליל של פגזים מכל הסוגים. לא ייאמן. פצצות בגודל ענק נוחתות בקרבתנו ופוערות בורות עמוקים בחול. אף פעם לא ידעתי שיש ולא ראיתי פצצות ארטילריה גדולות כל כך. אנשי ההנדסה כאילו אחזה אותם תזזית, ממשיכים בהשקת הדוברות ללא הרף בלי לשים לב לפגזים. מרגש לראות אותם עובדים כך'. סוף ציטוט. שתי דוברות יוניפלוט נפגעו מפגזי ארטילריה כבר בכניסה לחצר, אבל כל שאר הדוברות הורדו למים בסביבות השעה שמונה בבוקר. עכשיו היה החלק הקשה באמת. החיסרון הגדול של הדוברות הענקיות היה הקושי לחבר אותן זו לזו בתוך המים כדי ליצור מהן גשר אחד ארוך. לכל דוברה היה מנוע קטן שאיפשר לה לנווט בתוך המים ומפעילי הדוברות היו צריכים להתגבר על זרם המים החזק בתעלה ולהצמיד אותן זו לזו זמן ארוך מספיק כדי שיהיה ניתן למתוח כבלים ולחבר את הדוברות באופן קשיח. זה לקח כמעט יום שלם עד ארבע אחר הצהריים וכל הזמן הזה מפעילי הדוברות היו חשופים להפגזה המצרית הכבדה, כשכל מה שהגן על תא הנהג שלהם בדוברה היו לוחות פלדה דקים לא שונים בהרבה מאלה שאתם יכולים לראות על המשוריינים העתיקים בשער הגיא בכניסה לירושלים. במקביל המשיכו גם התמסחים לעבוד ולהעביר כוחות שריון וחי"ר אל הגדה השנייה, למרות שעכשיו כבר בא לידי ביטוי החולשה הקטלנית שלהם: המצופים מלאי האוויר. המצופים נקרעו מרסיסי הפגזים שנחתו סביבם והתמסחים נפגעו בזה אחר זה. בשני מקרים שונים טבעו תמסחים תוך כדי שהם נושאים עליהם כלים משוריינים. פעם אחת זחל"ם ופעם שנייה שני טנקים. הטנקים צללו לקרקעית התעלה על צוותם שנספה כולו. Ran Levi 17:44 מדרום שלחו המצרים חטיבת טנקים, כוח ענק שמנה למעלה מ-90 טנקים חדישים, 60 נגמ"שים ועוד מאות חיילי חי"ר ועשרות תותחים להסתער על אזור הצליחה. למרבה המזל, תצפית צה"לית זיהתה את הכוחות המצריים כשהיו עוד בדרכם צפונה וכוחות שריון של אוגדה 162 וחטיבה 14 טמנו לה מארב קטלני בחולות סיני. למעלה מ-60 טנקים מצריים הושמדו במארב ושרידי חטיבה 25 המצרית נפוצו לכל עבר. לקראת שעות הערב היה גשר דוברות היוניפלוט מוכן סופית וכוחות טנקים החלו לחצות אותו אל מצרים. אנשי הנדסה קרבית הזהירו את מפקדי הטנקים שהגשר שהם נוסעים עליו הוא לא גשר יבשתי מוצק ואיתן, אלא גשר רעוע ופגיע שדורש זהירות מיוחדת, אבל בסערת האדרנלין וההתרגשות של הצליחה לא כולם הקשיבו. לקראת שעה 11 בלילה נסעו שלושה טנקים על הגשר במהירות גבוהה מדי ובמרחק קצר מדי זה מזה והכבלים המתוחים לא עמדו בעומס. גשר הדוברות נקרע והצליחה נפסקה. Ran Levi 19:00 כוחות ההנדסה אילתרו פתרון מהיר והביאו למקום הקרע טנק גישור, כלי רכב משוריין שמצויד בגשר קצר שאפשר לפרוס אותו מלפנים, בדרך כלל לצורך חצייה מהירה של תעלת נ"ט. הגשר הקצר חיפה על האזור התקוע של הגשר ואיפשר לטנקים להמשיך ולחצות את התעלה. מי שפיקד על מבצע הצליחה בשטח והיה אמון על ניהולה השוטף היה תת-אלוף, לימים אלוף, יעקב ג'קי אבן, סגנו של אריאל שרון בפיקוד על אוגדה 143. התקלה שנתגלתה בגשר הדוברות הטרידה את מנוחתו של ג'קי. תחת ההפגזה המצרית הכבדה גשר הדוברות יכול היה להינזק ולהיות מושבת לחלוטין בכל רגע נתון ויחד איתו יושבת גם מבצע אבירי לב כולו. יעקב ירושלמי ניגש אל המפקד הטרוד. Yaakov Yerushalmi 19:55 הצגתי את עצמי אמרתי לו מה שאני מתעסק בציוד צליחה. ואז הוא אמר לי בפירוש, הוא אמר לי ואני חייב, חייבים לבנות עוד גשר. הציר עכביש תקוע, ציר טרטור תקוע, אין לי שם גשר, יש פה גשר דוברות שבינתיים גשר הדוברות גם נשבר, תיקנו אותו על - תיקנו אותו עם טנק גישור, אבל הוא נשבר הוא גם מאוד פגיע, אני ידעתי שהוא פגיע הוא התנהג מעל ומעבר במלחמה דרך אגב, אבל הוא די פגיע סך הכל. וכבר אז כמהנדס היום אני יודע את זה יותר טוב כי אני עוסק בניהול של מתקנים קריטיים ומערכות קריטיות, ברור לחלוטין שמערכת כזאת כמו צליחה או כשאתה הולך עם כמה אוגדות לעבור לא יכולות להסתמך על גשר אחד גם בשביל העברת הכוחות וגם בשביל העיקר בשביל העברת הדרגים. והוא אמר לי אני אומר לי אתם הנדסה קחו יוזמה אני חייב כאן עוד גשר. אני חייב כאן עוד גשר. תביא לי גשר. תביא לי גשר. הוא גם אמר לי אני זוכר שהוא אמר לי שיש איום בכלל על המבצע, שיוציאו יחזירו את הכוחות לאחור אם לא יהיה גשר, לא יהיו גשרים. ואז אמרתי לו יש גשר ב - יש חתיכת גשר בזיקים, אני אביא אותה אני אתחבר עם הכמה דוברות שיש כי היה גשר והיה עוד כמה דוברות שאני אתחבר איתו לדוברות ויהיה לך עוד גשר. Ran Levi 21:26 אני מניח שמה שעבר אז לאלוף משנה ג'קי בראש היא אותה המחשבה שעוברת גם אצלכם. עוד גשר? מניין צץ לפתע עוד גשר צליחה? או, בשביל להסביר את זה אני צריך לקחת אתכם שוב כמה שנים אחורה אל הימים שלפני המלחמה. כמו פרדו רז ואחרים ששמענו במרוצת הפרקים, גם יעקב ירושלמי, אז קצין הנדסה צעיר, הגיע למסקנה שגשר הגלילים בצורתו הנוכחית לא יעשה את העבודה ברגע אמת. Yaakov Yerushalmi 22:02 מבחינה מקצועית אני הגעתי למסקנה שגם גשר הגלילים לא יעבוד. אני גם כתבתי על זה מסמכים ואני הרגזתי הרבה אנשים. מדוע? כי מדובר על מפלצת במשקל אדיר, היה מדובר על מפלצת ששוקלת יש ויכוחים כמה היא שוקלת, 400-500 טון עם מקדם אני מהנדס אני למדתי בטכניון, למדתי גם טוב הנדסת קרקע והבנתי תיכף שמקדם החיכוך הוא כזה שזה לא מעשי לגרור לגרור מאות 500-400-500 טון לגרור עם כבלים עם טנקים בחולות. כל הגרירה של המפלצת הארוכה הזאת לא היה לה שום רדיוס סיבוב. לרוע המזל, הסתייגויותיו של ירושלמי נפלו על אוזניים ערלות. טליק היה מעורב בפיתוח בתור מתכנן, הוא גם היה גם היה סגן רמטכ"ל וגם היה מתכנן. ופה היה קצת בעיה כי זה ניגוד אינטרסים מוחלט. לקח את הגשר אישית. הוא לקח את הגשר אישית ולא הסתכל, כן, ולקחו מוצר שהביאו להם בעצם מהצבא הרוסי של גלילים שזורקים לתוך נחל או לתוך נהר, שהיה מוצר רוסי כזה, והפכו אותו למפלצת באורך 200 באורך 200 מטר שפשוט יש כמה מסמכים שאני כתבתי ואני אמרתי דעתי ולא התביישתי להגיד את זה בכל הפגישות ובכל הדיונים. אבל לא שכנעת. סליחה? אבל לא הצלחת לשכנע. לא הצלחתי לשכנע. אני היה גם מקרה היו מקרים גם כן שהיו ישיבות יש ועדות פיתוח, אני הייתי חבר בועדות פיתוח לא בגשר הגלילים באמצעים אחרים, שלא אהבו את דעתי עד כדי כך שאפילו הוציאו אותי מפגישות. האופי שלי עד היום לא השתנה, אני במקום לקשקש ולדבר ולמתוח ביקורת אמרתי שאני אפתח תחליף לגשר הגלילים. Ran Levi 24:05 התחליף עליו חשב ירושלמי היה מבוסס גם הוא על דוברות היוניפלוט. בפרק הראשון סיפרתי לכם שכל דוברה כזאת הייתה מורכבת מ-12 מצופי פונטון גדולים. יחד, 12 המצופים התחברו לדוברה ענקית וכבדה. ירושלמי ביקש לשנות את הדוברות כך שיהיו קטנות וקלות יותר, דבר שיאפשר לגרור אותן בקלות ולחבר אותן זו לזו במהירות בתוך המים. הוא חשב וחשב ומצא פתרון. Yaakov Yerushalmi 24:37 ועשיתי מין הכלאה כזאת בין גשר הדוברות ובין הדוברות ובין הגלילים. עשיתי תכננתי יחידות שכל יחידה מורכבת משלושה מצופים או שלושה פונטונים עם גלגלים, כל יחידה יש ארבע גלגלים של מטוס מתחתיה ויחידה אחת מחוברת לשנייה באמצעות באמצעות פרקים. אני לא רוצה להיכנס טכנית למוצר, אבל המצב הוא שהורדתי את מקדם החיכוך פי עשר בערך. יכולתי בצורה הזאת יצרנו משהו שהוא מין הכלאה כזאת בין הדוברות ובין גשר הגלילים, זה מין הכלאה אבל היתרון הגדול שהמוצר הזה יש לו רדיוס סיבוב, אפשר לגרור אותו, הוא נוסע בדיונות. Ran Levi 25:24 במילים אחרות, ירושלמי לקח את אותם מצופי יוניפלוט מהם היו עשויות הדוברות ויצר מהם דוברות קטנות יותר, שכל אחת מהן כללה שלושה מצופים בלבד במקום 12. הוא תכנן מחבר חדש שיאפשר לו לחבר את הדוברות הקטנות זו לזו בתוך המים במהירות וליצור מהן גשר דוברות שיהיה יציב וחזק בדיוק כמו גשר היוניפלוט המקורי. על תקציב פיתוח ייעודי לא היה מה לדבר, כי גשר הגלילים היה הפתרון הרשמי של צה"ל לבעיית הצליחה וכל תקציבי הפיתוח של הדוברות והתמסחים כבר בוטלו זה מכבר. למזלו של ירושלמי היו גורמים בחיל השריון, הלקוחות במירכאות אם אפשר לכנות אותם כך של אמצעי הצליחה המתוכננים, שאהבו את הרעיון שלו. Yaakov Yerushalmi 26:15 את כל הרעיונות האלה אני הראיתי לחברה בחיל השריון. היה עבדנו בזמנו בנושא של הפיתוח של הדוברות, עבדתי ובכל הניסויים עבדתי מול יחידה שנקראת תח"ש, זה תורת חיל שריון, שבראשה עמד עמי רדיאן אלוף משנה והיו שם שני סגני אלופים, אחד מדליה שאני לא זוכר את המשפחה שלו והשני שאול נגר, שהיום הוא העורך של ביטאון חיל שריון. הצגתי להם את הרעיון, הם מאוד אהבו את זה, הראו את זה לברנש שהיה אז מפקד המפקד הוא היה מפקד גייסות השריון, הראו לו את הדבר הזה וזה מצא חן בעיניו ואז עשינו עשינו ערכה ראשונית בהתנדבות בסדנא של הגייס. Ran Levi 27:02 את עגלת הגרירה הגדולה והמסורבלת של דוברות היוניפלוט החליף ירושלמי בכמה גלגלי מטוסים שהורכבו מתחת לדוברה הקטנה. למה גלגלי מטוסים? כי אלה גלגלים קשוחים מאוד שמסוגלים לעמוד בעומס רב וגם לשרוד פגיעת רסיסים וכדורים. כמו כל שאר החלקים, גם את גלגלי המטוסים הוא השיג בקומבינה. Yaakov Yerushalmi 27:26 גלגלים קיבלנו גלגלים של חיל אוויר שכבר לא היה צריך אותם, של מטוס נורד, היה פעם מטוסי נורד. Ran Levi 27:33 כל הקומבינות האלה הובילו את גילה, אשתו של ירושלמי, להציע שם מקורי משלה לגשר. Yaakov Yerushalmi 27:40 פה נכנסת אשתי לתמונה. גילה? גילה, כן. והיא הציעה לקרוא לזה 'גשר צנע', למה עושים את זה בצניעות ובתקציב צנוע. קראנו לו גשר צנע, מאז עד היום הוא נשאר גשר צנע. Ran Levi 27:58 אגב, מעניין לציין שאנשי יפתח ואפילו דוד לסקוב עצמו, שגשר הגלילים היה הרעיון שלו, גילו מקצוענות ראויה לציון ולא נתנו למאבקי האגו של הקצונה הבכירה לחבל במאמצי הפיתוח של אמצעי הצליחה האלטרנטיבי. Yaakov Yerushalmi 28:16 האנשים בחיל הנדסה מצד אחד הם הלכו עם הכיוון של גשר סער של צליק, מצד שני הם נתנו לי לעבוד בשקט על גשר הצנע, זאת הייתה יוזמה שלי, אני ניהלתי אותה. קיבלתי את כל העזרה בהנדסאים, במי שצריך, כל הפועלים כל האנשים שעזרו לי בהרכבה זה היה עובדים של יפתח. Ran Levi 28:42 ב-1972 כבר היו בידיו של יעקב ירושלמי מספיק דוברות קטנות כדי להרכיב מהן גשר באורך של כ-70 מטרים פחות או יותר. צנע או לא צנע, ירושלמי ידע שהוא חייב לבדוק את הגשר שלו בשטח כדי לוודא שהוא באמת עובד ומסוגל להוליך עליו טנקים. ההזדמנות שלו הגיעה בדמות תרגיל 'עוז', תרגיל הצליחה הצה"לי הגדול שעתיד היה להיערך בסכר הרואיפה ובו השתתף גם גשר הגלילים. זו הייתה הזדמנות נהדרת לבדוק את גשר הצנע בתנאים מציאותיים, אבל עליה וקוץ בה. בתרגיל אמורים היו להשתתף כמעט כל קציני הפיקוד הבכיר של צה"ל וביניהם גם ישראל טל, סגן הרמטכ"ל שגשר הגלילים היה הבייבי שלו. ירושלמי ידע שאם האלוף טל, שכבר זרק אותו מדיון כלשהו בעבר בגלל ההסתייגויות שלו מגשר הגלילים, ישמע על הגשר המתחרה שבנה ירושלמי, זה יהיה סוף הפרויקט. Yaakov Yerushalmi 29:45 זה ממש לא ייאמן, כי שאנחנו הרכבנו את החלקים כיסינו את זה ברשתות הסוואה שההליקופטר שמביא שבאה טליק וזה לא יראו. למה מהמצרים פחדתם? מטליק פחדנו. כן, מטליק שיראה ויעצור את העסק הזה ובאמת הכנסנו את זה לתוך המים. יש קטע אחד שאני לא אשכח באותה הצגה, סגן מפקד חיל הנדסה הזמין אותי אמר לי הוא מגיש נגדי תלונה, הוא שאל אותי מה זה. אמרתי אני עשיתי אני תכננתי, העברתי תוכניות לגייס לשריון לרמת דוד הם עשו את הדגמים, התכנון יפתח זה אני בתור אני תכננתי את זה העברתי את התוכניות, הנוהלים לא היו בדיוק נוהלים מסודרים אבל יצרו את זה ברמת דוד ובאנו בהפתעה. אמרתי לו אם לא הייתי עושה את זה ככה לעולם לא היו מאשרים לי את זה. אז הוא הזמין אותי למשפט. כן, הגיש תלונה. הגיש. וקצין הנדסה ראשי זה היה יצחק בן דב ביטל את התלונה הזאת הוא דרך אגב הוא גם כן ידע מה שאני עושה אני סיפרתי לו. Ran Levi 30:54 הניסוי בתרגיל 'עוז' היה מוצלח ובחיל ההנדסה נתקבלה החלטה עקרונית לתקצב את פיתוח גשר הצנע באופן רשמי ולהאריך אותו ל-200 מטרים, האורך הנדרש לצליחה. אבל כמו תוכניות רבות אחרות של צה"ל, גם הפרויקט הסודי של ירושלמי נקטע באיבו עם פרוץ המלחמה וגשר הצנע הקצר, 70 מטרים בלבד כאמור, שכב כאבן שאין לה הופכין בזיקים לא רחוק מאשקלון. Yaakov Yerushalmi 31:25 ואז אמרתי לו יש גשר ב - יש חתיכת גשר בזיקים, אני אביא אותה אני אתחבר עם הכמה דוברות שיש אני אתחבר איתו לדוברות ויהיה לך עוד גשר. הוא הסתכל עליי כמו על מטורף, הוא גם כתב את זה, יש ספר שהוא יש ראיון שלו עם אביגדור קהלני שהוא מספר על זה. הוא מסתכל עליי אומר לי אתה מדבר איתי על משהו שאנחנו ביום השני של הצליחה, אתה מדבר איתי על משהו שנמצא בזיקים עכשיו? אתה תביא אותו תרכיב אותו תתחבר? אמרתי לו כן, אין מה יש לך משהו יותר טוב? אומר לי בבקשה. Ran Levi 32:00 ירושלמי מיהר ליצור קשר עם חבריו בהנדסה קרבית ואלו שלחו אליו את הדוברות הקטנות על גבי מובילים מיוחדים לאזור רפידים שבסיני. משם היה על ירושלמי למצוא בכוחות עצמו טנקים שיגררו את הדוברות שלו אל התעלה. עסק לא פשוט בהתחשב בקרבות הקשים שהתחוללו בחווה הסינית ובאזור ראש הגשר. גם כאן תושייה ואלתור הצילו את המצב. Yaakov Yerushalmi 32:29 בא היה איזה מישהו בשם אלוף משנה סירקין שהיה מאוד מבוגר כבר אז, מתנדב אני חושב שהוא היה אז בן 70. והוא קיבל הנחייה לגייס לי טנקים והוא הלך הלכנו למש"א שם, במשא זה כזאת יחידה שמתקנת טנקים. מצאנו טנקים פגועים עם מצוותים, אני לא הייתי צריך טנקים לוחמים הייתי צריך רק סוסים. כוח מנוע. כן, הביאו ממש איזה עשרה טנקים עם הצוותות אני הסברתי להם קשרנו את הכבלים והתחלנו התחלנו לגרור. התחלנו לגרור והגרירה הלכה מהר מאוד אנחנו די מהר מפאג'ירס שזה היה ליד רפידים הגענו לצומת לאזור שנקרא כספי. זה שם קוד במפה שזה כבר כמה קילומטר מהאזור מצמד. Ran Levi 33:20 למרות הניידות הגבוהה של הדוברות הקטנות והקלות שסייע מאוד לירושלמי לתמרן אותן על ציר עכביש הפקוק, פה ושם לא היה מנוס מלדחוף לשולי הציר כלי רכב אחרים שנסעו עליו. השאלה מי יקבל עדיפות לנסיעה על הציר הסתום הייתה מוקד לאינספור חיכוכים ומאבקי כוחות לכל אורך ימי הצליחה. ומקרה אחד כזה חקוק במיוחד בזיכרונו של ירושלמי. Yaakov Yerushalmi 33:50 ושם כבר התחלנו לחטוף ארטילריה. ארטילריה למרות שלא נענו על הכביש נענו ב - אבל התחיל להיות ארטילריה. היה לנו איזה קטע קטן שזה היה מין שעת בין ערביים שכבר התחילו ליפול הרבה פגזים שנתקרבנו למצמד אתה חייב לעלות על ציר עכביש. כי הציר נוסע מצד אחד יש שדה מוקשים מצד אחד אגם המר. אז אתה מתקרב לשם אתה צריך לעלות על ציר עכביש אין ברירה וזה היה הציר עכביש זה כבר היה אני יודע מה קילומטר מקו המים. היה מופגז בצורה וגם ירו עלינו טילי כתף. אז היה מאוד לא נעים ואז אנחנו חיכינו קצת שהשמש שתהיה חושך ונכנסנו לתוך ה לתוך המעבר הזה שנקרא לכיוון לכיכאן המעבר בין שדה מוקשים. ובדיוק אני בא ומולי שיירה של פצועים. על הציר. צד אחד שדה מוקשים מצד אחד אגם שיירה של פצועים נדמה לי עם זלדות עם אתה רואה אירועי דם ורופאים והשיירה אולי זאת הייתה שיירה ראשונה כנראה הראשונה של הפצועים שהביאו מהצד השני. שיירה של כמה ואני עומד והמשמעות שהדרך צרה והמשמעות היא שאני צריך לרדת מהכביש וזה לשדה מוקשים. היה ברור לחלוטין שזה יהיה מהלך מאוד יתחילו להתפוצץ לי גלגלים זה יהיה מהלך ואז לא תגיע. לא, אני ה - זה היה מהלך מאוד מורכב. ואז אני ניסיתי להגיד להם שיעשו רוורס כמה מאות מטר. אני הייתי עם נגמ"ש רצתי קדימה ראיתי שיש מקום שאפשר להסתובב אבל הם לא הסכימו, זאת אומרת היו עצבניים רצו כבר בצדק. ואז אני מרים לג'קי אני אומר לו שמע אני כאן תקוע זה זה, הכל מוקלט אני חושב. הוא מגיע אליי דחפנו אותם הצידה והמשכנו לנסוע. והחברה שם צעקו לנו רוצחים. הם יותר התכוונו לג'קי אני חושב, לא אליי. אבל הם לא הבינו איך דוחפים שיירת פצועים מהדרך בשביל להעביר להעביר גושי מתכת כאלה מכוערים וגדולים. Ran Levi 36:17 בלב כבד ובידיעה ברורה שייתכן שהחלטה שלו ושל ג'קי אבן תביא למותם של פצועים שלא יספיקו לקבל טיפול רפואי, המשיך יעקב ירושלמי להוביל את הגשר שלו אל מוצב מצמד ותעלת סואץ. Ran Levi 36:43 60 שניות על מפורסמים שביטחו את חלקי גופם. פינה בחסות Next Insurance המגייסת מפתחי פרונט אנד, בק אנד, פול סטאק ופרונט אנד טים לידרס. כל אחד מאיתנו מבטח את מה שהוא מגדיר כחשוב או חיוני, בין אם זה הבית שלנו, המכונית ואפילו החיים שלנו. כשזה מגיע לשחקנים, ספורטאים ושאר הסלבריטאים, במקרים רבים הנכס הגדול ביותר שלהם הוא הם עצמם, או גופם נכון יותר לומר. הראשון שביטח את עצמו באופן שכזה הוא ככל הנראה הקומיקאי בן טורפין, כוכב סרטים אילמים בראשית המאה ה-20. טורפין, שהיה אגב הקומיקאי הראשון שחטף עוגת קצפת לפרצוף על המסך הגדול, ניחן בפזילה בעין אחת. לי ולכם פזילה היא כנראה מינוס, אבל הקומיקאי טורפין ראה בפזילה שלו את הנכס הגדול ביותר שלו. והאגדה מספרת שאם במקרה קיבל מכה בראש במהלך הצילומים הוא מיהר למראה כדי לוודא שהעין הפוזלת שלו לא חזרה למקומה הטבעי בטעות. בסופו של דבר, טורפין ביטח את העין הפוזלת שלו בכמה עשרות אלפי דולרים, סכום לא מבוטל באותם ימים. על הגיטריסט ג'ף בק מסופר שיום אחד, כשחתך גזר לסלט, חתך בטעות את אחת האצבעות שלו. בק המבוהל היה בטוח שזהו, הלכה הקריירה. לשמחתו הוא החלים ואז החליט לבטח את האצבעות שלו במיליון דולר. כל אחת. אני לא יודע אם הטכנולוגיה של Next Insurance תקפה גם לגבי ביטוח של חלקי גוף, אבל מה שבטוח הוא ש-Next Insurance מביאה את ההייטק לעולם הביטוח עם מוצר טכנולוגי שמאפשר שירות אונליין מושלם לכל אורך הדרך. Next Insurance מגייסת לשורותיה מפתחי פרונט אנד, בק אנד, פול סטאק ופרונט אנד טים לידרס ומחפשת מפתחים שרוצים להוביל את עולם הטכנולוגיה עם מתודולוגיות והכלים המתקדמים ביותר. בקרו ב-next-insurance.com/careers או הקליקו על הבאנר של Next Insurance באתר הבית של עושים היסטוריה. ואל תשכחו לספר להם שהגעתם דרך עושים היסטוריה. Ran Levi 38:56 בינתיים, כמה קילומטרים צפונית ממנו, עמד פרדו רז ליד גשר הגלילים. 30 שעות קודם לכן נקרע הגשר תוך כדי גרירתו בעקבות חוסר תיאום בין הטנקים הגוררים והטנק הבולם. הנזק שנגרם לגשר היה קטסטרופלי והערכה הראשונית הייתה שיידרשו שעות רבות ואולי אפילו ימים כדי לתקן אותו. אבל פרדו וחבריו ביחידת יפתח התנפלו על הגשר הקרוע, פירקו חלקים והרכיבו אותם מחדש ובתוך ארבע שעות בלבד כבר היה הגשר מוכן לתזוזה. אבל בזמן הזה התנתקו הטנקים הגוררים ויצאו למשימות אחרות. התקלה שהשביתה את גשר הגלילים הייתה חדשות רעות מאוד עבור אריק שרון ושאר צמרת הפיקוד של צה"ל ואיימה על סיכויי ההצלחה של מבצע הצליחה כולו. אבל מבחינתו האישית של פרדו רז ושל שאר צוות הגרירה, זה היה מזל גדול. כפי שסיפרתי לכם בפרק הקודם, אזור החווה הסינית שדרכו אמור היה הגשר לחלוף בדרכו אל התעלה, שרץ במאות טנקים מצריים ועשרות אלפי חיילים מצוידים בטילי סאגר ו-RPG. אף אחד באוגדה 143 לא ידע את זה. הפעם הראשונה שהבין צה"ל את חומרת הבעיה בחווה הסינית הייתה כשחטיבה 14 של אלוף-משנה אמנון רשף התנפצה על החווה המבוצרת וספגה אבדות קשות. אילולא היה גשר הגלילים נקרע ונעצר, פרדו וחבריו היו פוסעים בגרירה איטית הישר לתוך מארב מצרי מתוכנן היטב שספק אם היו יוצאים ממנו בחיים. Ran Levi 40:46 אחרי כישלון המתקפה של חטיבה 14, הוטלה משימת כיבוש החווה הסינית על גדוד 890 של הצנחנים בפיקודו של יצחק מרדכי. גם כוחותיו של מרדכי לא הבינו בדיוק לאיזו צרה הם נכנסים. אני לא אכנס כאן לשאלה מה בדיוק השתבש בהכנת הכוחות למתקפה, מי טעה ואיפה, יש המון כעס ומרירות ששזורים בסיפור הזה והשדים האלה לא נחים גם עד ימינו. אבל התוצאה הסופית הייתה קשה וכואבת לא פחות מזו של המתקפה הראשונה על החווה. למעלה מ-40 צנחנים נהרגו ועוד למעלה מ-100 נפצעו וכוחות הצנחנים חולצו בקושי על ידי גדוד טנקים שהוביל אהוד ברק. שני הקרבות על החווה הסינית, 60 שעות של גיהנום, עלו ביוקר לצה"ל. אבל את המשימה הזו אי אפשר היה שלא להשלים. כל עוד עמדה דיביזיה מצרית משוריינת ומחופרת קרוב כל כך לאזור הצליחה, הסכנה שנשקפה למבצע אבירי לב הייתה גדולה מכפי שניתן יהיה להתעלם ממנה. וכך, ב-18 באוקטובר נשלח שוב בפעם השלישית כוח שריון ישראלי לנסות ולכבוש את החווה הסינית. הטנקים התקדמו אל האזור ומצאו שם כלום. מסתבר שתחת הלחץ הישראלי הכבד החליטו המצרים להסיג את כוחותיהם צפונה ופינו את החווה הסינית. פרדו רז רתם את הטנקים לגשר הגלילים המתוקן ויצא לדרך. הפעם הכל עבד חלק ושעות ספורות לאחר מכן החליק גשר הגלילים סוף כל סוף אל מי התעלה וטנקים דהרו עליו אל צידה השני. Ran Levi 42:37 זמן קצר לאחר שהגיע גשר הגלילים אל התעלה, נכנסו לחצר מוצב מצמד גם הדוברות של יעקב ירושלמי. שלא כמו גשר הגלילים שהושק אל המים בחתיכה אחת בתוך דקות ספורות, בדיוק כפי שתכנן זאת ממציאו דוד לסקוב, את גשר הצנע של ירושלמי היה צריך להרכיב דוברה אל דוברה בתוך המים. המחבר החדש שפיתח ירושלמי אמנם קיצר את התהליך הזה משמונה שעות לסביבות השלוש שעות, אבל עדיין היה מדובר בעבודה הנדסית לא פשוטה, כשכל הזמן הזה נוחתים על חצר המוות וסביבותיה אלפי פגזים מצריים. Yaakov Yerushalmi 43:15 כל הזמן היו מטחים של קטיושות. המטחים של קטיושות, היינו שומעים את השריקות נשכבים באו במטחים של 16-16. זה היה פשוט לאזור מאוד מצומצם והגלגלים התחילו להתפוצץ. מהרסיסים. מהרסיסים אבל עדיין יש יש יתירות עצומה בגלגלים ככה שלא הייתה בעיה. דחפנו את החלקות תחת אש תופת, דחפנו את החלקות למים. אני בכלל אשתי טוענת גילה טוענת שיש לי איזה כוח עליון ששומר עליי כי הייתי בתוך טנק, ירדתי מהטנק הוא חטף פגיעה ישירה, הלכתי רגע להסתכל על תוכנית מתחת לדוברה, יצאתי הדוברה חטפה פגיעה. הכנסנו את הגשר, היו שם צוללנים. אנשי שייטת היו שם. ואני הסברתי להם איך לחבר אני גם נכנסתי איתם אני חובב צלילה אז נכנסתי איתם הסתכלתי גם שהחיבור בסדר, זה פחד מוות להיכנס למים כי אם משהו מתפוצץ במים המים זה חומר לא דחיס והוא מעביר את גל הפיצוץ הרבה יותר טוב מאשר באוויר. אנחנו צללנו הם במיוחד הם הם ממש חיברו את הכל כמו שצריך. ואז יצאתי מהמים ואת החלק ה החלק הנוסף שאפשר להעביר טנקים חיברנו כמה שעות אחרי זה. אבל זה לא הפריע לאף אחד כי הגשר מיד התחיל לעבוד כגשר מנהלתי. Ran Levi 44:47 זו הייתה תרומתו הגדולה של גשר הצנע. בעוד שגשר הגלילים וגשר דוברות היוניפלוט שימשו בעיקר להעברת טנקים ונגמ"שים אל הגדה המערבית, גשר הצנע התאים בדיוק כדי להעביר את כל שאר כלי הרכב שהיו צריכים לצלוח והיו המון כאלה, כיוון שככל שיותר ויותר כוחות לוחמים עברו אל הגדה המצרית, כך גם גבר הצורך להעביר אליהם דלק, תחמושת ומזון. Yaakov Yerushalmi 45:16 99 אחוז מהתנועה היה דרגים כבר בשלב הזה. ודרגים אני מדבר איתך אתה לא מתאר לך מה עבר עליו. כשאני אומר דרגים אני צוחק עברו עליו משאיות של תנובה, אוטובוסים, כל מיני זה לא ייאמן מה שעבר שם. כל עם ישראל, אתה יודע זה עם ישראל. המון רכבים מגוייסים. וזהו והגשר למחרת בבוקר אני קמתי הסתכלתי זה היה אחד הימים המאושרים בחיים שלי שאני ראיתי את גשר הדוברות שאני בפירוש הייתי חלק די דומיננטי בפיתוח שלו וגשר הצנע שזה לגמרי פיתוח שלי שניהם עומדים וצהלנו כבר הביאו משטרה צבאית שם. עמדו כיוונו את הגשר הלוך היה איזה קטע שרציתי לעלות על הגשר לא נתנו לי להיכנס. Ran Levi 46:08 ב-21 באוקטובר נסתיימה סאגת הצליחה. כוחות צה"ל בגדה המערבית של התעלה כיתרו את הארמייה המצרית השלישית ועמדו לכתר גם את הארמייה השנייה. Asaf Voll 46:21 אז צה"ל עובר לצד ה לצד המערבי, אין שם יותר מדי כוחות, הוא משאיר מעט מאוד כוחות בסיני. ולמעשה באיזשהו שלב מעביר כמעט שלוש אוגדות, כמעט את כל הכוחות שהיו בסיני לצד השני. הכוחות של אדן מצליחים לכתר את כל הארמייה השלישית המפורסמת. יש איזה פיאסקו רע מאוד ב בעיר סואץ, קרב מיותר לחלוטין שבו נהרגו קרוב ל-80 חיילים שלנו ללא שום שום סיבה. אריק שרון כמובן דוהרת צפונה כדי לכתר את ה את הארמייה השנייה, עוצרים אותו באמצע מסיבות פוליטיות. למעשה בין צה"ל לבין קהיר, זאת אומרת כולם מכירים את הקילומטר ה-101 שמוביל לקהיר, כמעט ואין כוחות שיכולים לעצור את צה"ל. המהפך הדרמטי במהלך המלחמה הכריח את הסובייטים להתערב לטובת המצרים ולעצור את המלחמה. זאת אומרת שאם המעצמות לא מתערבות כאן, צה"ל אריק אריק רק רוצה לדהור ל עד שהוא לא רואה את ה את המואזינים של קהיר הוא כנראה לא היה נרגע. אבל היו פה כמה כוחות יותר גדולים אפילו מאריק שרון. למעשה ואנחנו על סיפה של מלחמה גרעינית. זאת אומרת ה סובייטים מודיעים שאם הישראלים ממשיכים הם מעמידים בכוננות את הכוחות המוצנחים שלהם, הם מתחילים להזיז צוללות גרעיניות לכיוון המזרח התיכון. בסופו של דבר באמת הלחימה נעצרת ב-24 באוקטובר, המצב של המצרים לא טוב. זה לא רק דעתי זו גם דעתם. שאזלי בספרו כותב הצבא המצרי שנבנה בעמל של שנים עם צ'ק פתוח ממדינות ערב וצ'ק פתוח מהסובייטים נהרס תוך ימים ספורים על ידי צה"ל. כשמשה דיין מקבל מה קצין או"ם פיני אומר לו שהמצרים מבקשים הפסקת אש, דיין שואל אותו 'אתה בטוח? מה הם אמרו?' הוא אומר לו 'הם אמרו את זה שלוש פעמים. כן, אנחנו מבקשים הפסקת אש דחופה'. אז יש הפסקת אש, המצרים במצב לא טוב הארמייה השלישית מכותרת צה"ל נמצא בשטחם, מתחיל להתנהל איזשהו משא ומתן להפרדת כוחות שבסופו של דבר אחרי כמה שנים יביא גם להסכם שלום בין ישראל למצרים. Ran Levi 48:50 את ימי הפסקת האש ועד חתימת ההסכם להפרדת הכוחות ניצלו כוחות ההנדסה הקרבית כדי להקים על תעלת סואץ גשר יבשתי אמיתי. טרקטורים ושופלים דחפו אלפי טונות של חול ואדמה אל מי התעלה וחיברו שוב את אסיה לאפריקה, בפעם הראשונה אחרי למעלה מ-100 שנים. רוחבו של הגשר היבשתי היה 22 מטרים, עבר עליו כביש סלול והוא אפילו צופה באבנים שטוחות משני צדדיו. היה מי שאמר על הגשר, ציטוט: 'גשר שכמותו לא הוקם מעולם על ידי שום צבא בתקופה המודרנית'. הגשר היבשתי הזה הוסר על ידי המצרים רק שנתיים מאוחר יותר ב-1975, כשנתפנו כוחות צה"ל מאזור התעלה. תם ונשלם סיפורו של גשר הגלילים וסיפור גבורתם של כל מי שהיו מעורבים במבצע אבירי לב. היום אפשר למצוא את התמסחים, גיבורי הצליחה, במוזיאון 'יד לשריון' בלטרון, לצד חלקים שנשתמרו מתוך גשר הגלילים. Ran Levi 50:05 האם סיפורו של גשר הגלילים הוא סיפור של כישלון? אפשר להבין את מי שחושב כך, אחרי ככלות הכל העובדות מדברות בעד עצמן. הגשר המפואר שסחב על גבו תלי תילים של ציפיות ותקוות היה כמעט הגשר האחרון שהושק למים ורק כפסע היה בין זה לבין כישלון מוחלט. אבל אחרי עשרות שעות של תחקיר וקריאה של מאות כתבות, מאמרים וראיונות אודות מבצע אבירי לב, אני חושב שאפשר גם לראות את הסיפור הזה דרך משקפיים אחרות. התקלות והבעיות שנתגלו בזמן מבצע אבירי לב היו רבות מספור, אבל לא במקרה נחשבת צליחת סואץ לאחד המבצעים הצבאיים הקשים והמורכבים ביותר לביצוע. המצרים הדהימו את כולם כשהצליחו להוציא לפועל את מבצע הצליחה המבריק שלהם, אבל גם צה"ל הצליח לבסוף למרות כל הקשיים להשיג את מטרתו, וזה בעיקר בזכות התעוזה והגבורה של לוחמיו. כמובן גבורתם של לוחמי השריון והחי"ר שחירפו את נפשם בחולות סיני ובחווה הסינית כדי לאפשר לאמצעי הצליחה להגיע לגדות התעלה ואחר כך גם חירפו את נפשם בקרבות בגדה המערבית שלה. אבל גם גבורתם של לוחמי ההנדסה הקרבית. כל עדות שקראתי מפי של מי שהיה נוכח באזור התעלה בימי הצליחה, משבחת ומהללת את עוז רוחם של אנשי ההנדסה. מפעילי הדוברות, נהגי התמסחים, הפלסים, הטרקטוריסטים ומי לא - אנשים שסיכנו את חייהם תחת הפגזה מצרית כבדה כדי להביא את אמצעי הצליחה השונים אל קו המים, לחבר את הדוברות זו לזו ולהשיט טנקים אל הגדה השנייה. תעיד על הגבורה הזו העובדה שכל שלושת הגשרים נקראו על שמם של מפקדי הנדסה קרבית שנהרגו בעת שעסקו בהשקתם למים. גשר הצנע היה גשר 'ברוך', גשר יהודה הוא גשר הדוברות וגשר הגלילים הוא גשר 'ג'וני'. וסיפור הצליחה הוא גם סיפור של תעוזה בימי שלום. קצינים צעירים כדוגמת יעקב ירושלמי שהחליט לבנות גשר חלופי לגשר הגלילים מתחת לרדאר, על אפו וחמתו של סגן הרמטכ"ל, וכדוגמת סגן אלוף יגאל יניב, מפקד גדוד התמסחים, שהחליט על דעת עצמו לגייס את אנשי המילואים ליחידה וקיבל שורה של החלטות נוספות שהביאו אותו כפסע מהדחה מתפקידו על ידי קצין הנדסה ראשי. ואפילו - וזה אולי יפתיע אתכם - תעוזה מצידו של דוד לסקוב, ממציא גשר הגלילים. צליחת סער כאמור נחשבת לאתגר מבצעי קשה ומורכב מאוד, וצבאות גדולים ומפוארים בהרבה מצה"ל לא יכלו לאתגר הזה וכשלו בו כישלונות כואבים, כמו למשל צבא ארצות הברית בקרב על נהר הרפידו אותו הזכרתי בפרק הראשון. ייתכן מאוד שאלמלא העז דוד לסקוב לדחוף את הרעיון של גשר הגלילים כנגד ההתנגדות והגיחוכים מצידם של מפקדים בכירים רבים, אף אחד בצה"ל לא היה בכלל מעלה על דעתו את האפשרות של צליחת תעלת סואץ כמהלך מכריע של מלחמת יום הכיפורים. פרדו רז, סגנו של לסקוב ביחידת הפיתוח של חיל ההנדסה, מציין את העובדה הבאה. Ran Levi (quoting Fredo Raz) 53:35 ופה אני רוצה גם להגיד, אני דיברתי עם הרבה קצינים אחר כך, אלה שהיו ליד אריק שרון וליד דדו. אמרו שגשר הגלילים לא הגיע ראשון, הוא הגיע אחרון. אבל לולי גשר הגלילים לא היו שוקלים את הצליחה בכלל. Asaf Voll 53:58 אנחנו תמיד אוהבים לדבר על הטעויות שלנו. כשמדברים על מלחמת יום כיפור, בעיקר במוספי החג שלפני יום כיפור, תמיד מוצאים הקלטות מזעזעות, מטלטלות, זוועתיות. אני לפעמים מתפלא, אתה יודע, מה כתבו במוספי החג של יום כיפור לפני מלחמת יום כיפור? על מה היה להם לכתוב? אבל מתברר שהערבים עשו טעויות - בוא נגיד ככה - עד פתיחת המלחמה הטעויות היו שלנו, אני מדבר על טעויות אסטרטגיות. אנחנו גם עשינו הרבה טעויות, אני לא בא להקל ראש. אבל הטעויות האסטרטגיות של האויב היו טעויות הרבה יותר חמורות. אנחנו דיברנו על אלה שהמצרים עשו: הטעות הראשונה - לצאת למתקפת שריון ב-14 באוקטובר. הטעות השנייה היא שהם לא זיהו את המאמץ הישראלי ממזרח למערב, זיהו אותו לא נכון. הסורים טעו טעויות קשות בהרבה מאוד בהרבה מאוד עניינים לאורך המלחמה, הם שילמו על זה ביוקר. ואני חושב שכחובב של היסטוריה צבאית - ההתמחות שלי בכלל היא בעת העתיקה - אבל כשאני מסתכל על הדברים בראייה היסטורית-פילוסופית, אני חושב - ואני לא אני לא המצאתי את זה אני לא הראשון שאומר את זה - שבאוקטובר 73 עמד לרשות העם היהודי - לא לרשות מדינת ישראל אלא לעם היהודי לדורותיו - הצבא הטוב ביותר שאי פעם עמד לרשותו. אני לא מדבר על הדרגים הגבוהים הפוליטיים, אני מדבר על החייל הפשוט, על המ"מ, על מפקד האוגדה. התושייה והמוטיבציה שהאנשים האלה הפגינו - אני מקווה מאוד שאם אי פעם נצטרך יהיה משהו דומה בזה בצד שלנו. Ran Levi 55:57 זהו, עד כאן לסדרת הפרקים הארוכה והמורכבת על מבצע אבירי לב. תודה רבה לשלושת אורחינו בפרקים: אסף וול, יעקב ירושלמי ופרדו רז, שאפילו הפיק סרט אודות גשר הגלילים בשם 'גשר הגלילים תעלה'. תודה רבה לנתן פוזניאק שהיה אמון על הראיונות הרבים ששמעתם בפרקים. תודה רבה גם לחברי קבוצת 'מלחמת יום הכיפורים - זיכרונות, צלקות, כאב וכל השאר' בפייסבוק. העדויות והסיפורים שאתם מעלים בקבוצה סייעו לי בתחקיר וגם מעלים על נס את גבורתם של חיילינו במלחמה הארורה ההיא. מיד נמשיך אל תשובותיכם על שאלת עושים היסטוריה הקודמת, מה חדש ברשת שלנו ועוד, אבל ראשית - חסות קצרה. Ran Levi 56:53 אתגרי ניהול ואבטחה של רשתות מחשוב ארגוניות בקנה מידה גדול. פינה בחסות Tufin, המגייסת מפתחים ואנשי QA. לי בבית יש מודם אחד, שלושה ראוטרים מסוג Mesh ואולי אולי עשרה מחשבים וטלפונים שמתחברים אליהם. בתור איש ה-IT של הבית, כבר הרשת הקטנה הזאת עושה לי די הרבה כאב ראש. אתם מסוגלים לדמיין איזה כאב ראש זה לנהל רשת IT של ארגון של מאה אלף עובדים? מאתיים אלף עובדים? בפינת החסות של Tufin נשמע משי דיין, CTO מוצרי הענן של Tufin, על האתגרים הגדולים של ניהול ואבטחת רשתות גדולות. התחלנו את השיחה שלנו עם אחד האתגרים הבסיסיים: Segmentation, או פילוח של רשת המחשבים. בוא נתחיל בשאלה: מהו Segmentation? Shai Dayan 57:43 בעולם אבטחת המידע בדרך כלל מה שאתה רוצה לעשות זה להפריד בין חלקים מסוימים ברשת שלך כדי שהם לא יהיו מסוגלים לדבר אחד עם השני. כדי למנוע בעצם חולשות אבטחה כאלה ואחרות שהאקר יכול לעבור מרשת לרשת. בדיוק כמו שיש בצבא, אתה רוצה להבטיח שרק מי שצריך לגשת לאיזשהו שירות מסוים יוכל לגשת אליו. את זה עושים על ידי סגמנטציה. אבל מה הבעיה? סגמנטציה זה כבר נושא ותיק ומכובד מאוד ברשתות לפחות ב-20 שנה האחרונות. נכון מאוד, אבל למשל כאשר אתה עובר לטכנולוגיות חדשות כמו למשל לסביבת הענן ולמשל אם אתה עובר לסביבה שעובדת עם קונטיינרים ו-Kubernetes Clusters. ועכשיו אתה עדיין צריך לפתור את אותן בעיות, אתה עדיין רוצה לדעת איך הרשת שלך עובדת, אתה עדיין רוצה להבדיל בין חלקים מסוימים ברשת שלך. אז איך אתה עושה את זה? איך אתה עושה כשחלק מהשירותים שלך נמצאים בענן? חלק נמצאים אפילו בענן של גוגל, חלק נמצאים בענן של אמזון וחלק נמצאים בתוך המשרדים שלך עצמם? לך תבין מי מדבר עם מי, מה יכול לדבר עם מה - זאת בדיוק הבעיה ש-Tufin באה לפתור. אנחנו פותרים את זה על ידי זה שהמערכת שלנו, סוויטת המוצרים של Tufin, בעצם יודעת להתחבר לכמעט כל סוג של מה שנקרא Infrastructure technology. אנחנו יודעים להתחבר גם כמובן לסביבות ה'בנות 20 שנה', יודעים להתחבר לכל מוצרי הקצה, אבל גם יודעים להתחבר לטכנולוגיות החדשות של אמזון, של גוגל, של מייקרוסופט ובונים אצלנו מודל, מפה שאומרת 'אוקיי, מי יכול לדבר עם מה? מה כל ציוד קצה יודע לעשות?'. אתה פשוט אומר 'אוקיי, אני רוצה לחלק את הרשת שלי, אני רוצה להגיד שיש לי רשת אדומה, כחולה, סגולה - A, B, C, D' ועכשיו אני יכול להגיד 'A יכול לדבר עם B, B יכול לדבר עם C, C לא יכול לדבר עם D' וכן הלאה. Ran Levi 59:26 מפתחי Java, מומחי רשתות ואנשי QA - Tufin רוצה להכיר אתכם. Tufin עוסקת במגוון של טכנולוגיות מ-Spring Boot ועד Kotlin ו-Angular ומגייסת למרכזי הפיתוח שלה בתל אביב ובכרמיאל. בקרו באתר הקריירה של טופין: tufin.com או הקליקו על הבאנר של טופין באתר הבית של רשת עושים היסטוריה. Ran Levi 59:48 מה חדש ברשת עושים היסטוריה? החגים בעיצומם אבל אנחנו ממשיכים להוציא פרקים חדשים במלוא המרץ. ב'עושים עסקים' השבוע: מלחמת הסחר בין ארצות הברית וסין וכיצד היא משפיעה עלינו כאן בישראל? חגי גולן משוחח עם דן קטריבס, ראש אגף סחר חוץ וקשרים בינלאומיים בהתאחדות התעשיינים, שהיה גם הנספח המסחרי הראשון של ישראל בסין. ב'עושים תוכנה', עמית בן דור מארח את ליאור כיסוס, CTO בחברת Lynovate, לשיחה על Kubernetes - פריימוורק לניהול תשתיות ענן. קוברנטיס הוא פריימוורק שיכול להעניק לנו הרבה שקט נפשי בניהול התשתיות, אבל לפעמים גם יכול לערער אותנו כשאנחנו לא מכירים אותו מספיק טוב. בפרק הזה תכירו את קוברנטיס טוב יותר. ואחרון חביב: 'עושים תנ"ך' על סוכות. יותם שטיינמן וחוקר המקרא שחר ענבר דנים בחג שאפילו התנ"ך טורח לציין שהוא נחוג לציון אירוע שלא התקיים מעולם. אז למה באמת אנחנו יושבים בסוכות? מדוע נצטווינו ליטול ארבעה מינים? מהי שמחת בית השואבה ואיך היא קשורה לג'אגלינג? והאם ייתכן שבכלל מקורות החג הם פגניים-כנעניים? כל הפודקאסטים שלנו זמינים כתמיד באפליקציית עושים היסטוריה באנדרואיד, בכל אפליקציות הפודקאסטים המקובלות ובאתר הבית ranlevi.com. Ran Levi 61:16 בפרק הקודם שאלתי אתכם מה הדבר הכי שטותי והכי טיפשי שיצא לכם לעשות במסגרת הצבא. קרה כאן משהו מעניין: כשאני שאלתי את השאלה, הכוונה שלי הייתה לשאול על דברים מטופשים שהכריחו אתכם לעשות בצבא, כמו למשל לצבוע אבנים בלבן כי אתם יודעים, צבא לעיתים יכול להיות מאוד מטופש. אבל בגלל שהניסוח שלי היה קצת מעורפל מדי, רבים מכם השיבו על השאלה בהקשר של דברים טיפשיים שהם עשו בצבא מעצמם - בגלל שחיילים בני 18 עם זמן פנוי יכולים להיות, ובכן אתם יודעים, מאוד טיפשיים. בדיעבד, שני הכיוונים האלה מאוד מעניינים. אז בואו נתחיל בדברים המטופשים שהצבא עשה לכם. ובאופן לא מפתיע, רוב הסיפורים קשורים באופן כזה או אחר לעבודות רס"ר. אוהד קרני מספר, ציטוט: 'בהוראת רס"ר הבסיס, הקפצה של כיתת כוננות ב-5 בבוקר כדי שיוכלו לגרש פרות שנכנסו לבסיס ואכלו את ערוגת הפרחים שמול משרדי המג"ד'. סוף ציטוט. רחלי לוי טס כתבה: 'להגיע לבסיס, ללכת עם הרס"ר לריבוע אדמה ליד המרפאה, לראות אותו מרטיב את האדמה בצינור ואז נותן לי מגרפה ואומר לי לעשות פסים. עד הצהריים עשיתי פסים בריבוע אדמה של 3 על 3 מטר'. כל הכבוד רחלי. רפי ויינר כתב: 'אחרי שהכינו את הבסיס לחורף, התברר שיש ענפים של עץ שנוגעים בעמוד חשמל שמזין את הבסיס. הרס"ר בתגובה העלה את אחד מעובדיו לגזום את העץ. כשבאתי בריצה לרס"ר ואמרתי לו שהעובד יכול להתחשמל למוות, הוא אמר לי שלא כי הוא הוריד את הפיוז של כל הבסיס. כמובן שהפיוז הוא אחרי העמוד...'. לא עובד הרס"ר שלום. אבי נובק כתב, ציטוט: 'במסגרת עבודות רס"ר, העברתי בלוקים מצד נטוש אחד של הבסיס לצד השני הנטוש בבסיס. אחרי 15 שנה כשביקרתי בבסיס, הבלוקים עדיין היו מונחים באותו מקום'. סוף ציטוט. ועוד אחד מעניין - רן ליאור כתב, ציטוט: 'הגהה על נוהלי יציאה לחו"ל של להקות צבאיות משנות ה-70 (סימן קריאה). מיותר לציין שההגהה בוצעה על ההארד קופי כשברור לחלוטין שאף אחד לא סורק אחר כך או מטמיע את השינויים במחשב'. ואחרונה חביבה בז'אנר הזה היא תמי ליברמן שכותבת: 'הייתי בארץ פחות משנה כשנתגייסתי, כך שהעברית שלי לא הייתה משהו. בסוף הקורס לקחו את הקורס שלי להיות מקהלה של החיל לכבוד אירועי שנת ה-50. כיוון שלא הייתי מפה ולא ידעתי את שירי הבלורית ויפי התואר, מנצח המקהלה אמר לי פשוט לעמוד עם כולם ורק להזיז את הפה. אז חודש וחצי עמדתי והזזתי את הפה בזמן שכולם שרים'. תמי ענקית. יונתן בלייך, חברי הטוב, כתב: 'בתור סגן מפקד ספינת דבורה, הגדלתי ראש קצת יותר מדי ורק כשהיינו בלב ים עלו מולנו בקשר מהחוף להעיר לנו ששכחנו לקחת איתנו את מפקד הספינה'. ועכשיו לתשובות מהסוג השני: דברים מטופשים שאתם עשיתם בזמן השירות וגם כאן יש הברקות. אמיר צובל כתב: 'לחבר ששירת ביחידה מסווגת בקריה היה אישור ללכת על אזרחי. פעם באיזו ארוחת צהריים מישהו זרק שגם כשהולכים על אזרחי יש כללים ואי אפשר ללבוש מה שמתחשק. החבר שלי טען שזה לא נכון והודיע שהוא מוכן להתערב עם כל מי שרוצה שהוא מצליח להיכנס לבסיס עם חליפת צלילה. יום למחרת הוא הגיע באוטובוס לקריה לבוש בחליפה עם מסכה, שנורקל וסנפירים ואשכרה נתנו לו להיכנס ככה בזכות האישור'. סוף ציטוט. טל פרנקל כתב, ציטוט: 'נבי מוסא, חורף 97. תנורי הסולר באוהלים כמובן לא פועלים. לקחנו קופסת מאג ריקה, מילאנו סולר, הנחנו בתוך התנור והצתנו בעזרת תרסיס 9105. התנור חימם נהדר וקיבל צבע אדום ויפה. הלכתי עם חבר להתקלח ובדרכנו חזרה אנחנו רואים את כיתת האג"ס רצה עם מטפים. חושבים וואלה איזה באסה הקפצת תרגול, ואז מבינים שהם רצים לכיוון האוהל שלנו. הארובה שסביב תקרת האוהל התלהטה עד כדי כך שהברזנט חסין החום (במרכאות) החל לבעור ואיתו שאר האוהל. חולקו ריתוקים מפליגים ואפילו מעצר ליוזם הפטנט'. אורי סביליה כתב לנו: '1990, בתור בוחן תחמושת חטיבתי, יושב בתוך מחסן תחמושת של הגדוד, מוקף בכל טוב: רימונים, נק"ל, טילי כתף, you name it. עובר ובודק ארגזים על ארגזים של רימוני יד אחד אחד. כל רימון שהיה ריג'קט, זורק אותו (שתי סימני קריאה) לצעיר שעמד בקצה השני של המכולה שישים בארגז של התקולים. אם משהו היה קורה שם, אפילו את השאריות שלנו לא היו מוצאים'. כל הכבוד אורי, שמח שאתה מבין את זה בדיעבד. ואחרון חביב, עידו רות כתב משהו שאני בכלל לא חושב שהוא מטופש ואולי אפילו גאוני. ציטוט: 'להגיע לבקו"ם חודשיים לפני הזמן ללא צו, להיכנס למדור שחרורים ולהורות להם לשחרר אותי. למרבה הפלא זה עבד'. סוף ציטוט. תודה רבה לכל מאות המשיבים והתנצלותי לכל מי שלא יכולתי לקרוא את התשובה שלו בשידור. שאלת עושים היסטוריה תשוב אלינו בפרק הבא. Ran Levi 66:51 כתמיד, אם אתם אוהבים את עושים היסטוריה ומעוניינים לתמוך בה, ניתן להזמין אותי להרצאות אצלכם במסגרת הארגון או במסגרת ביתית. אם אתם מחפשים מתנה מרגשת וייחודית לאבא, אמא, סבא או סבתא - 'סיפור משפחתי' היא המתנה הכי מרגשת וייחודית שאני יכול לחשוב עליה. 'סיפור משפחתי' הוא פודקאסט דוקומנטרי שאנחנו, צוות המפיקים והיוצרים של רשת עושים היסטוריה, ניצור על הסיפור של המשפחה שלכם. אנחנו נראיין את הגיבורים המשפחתיים שלכם ונהפוך את הסיפור האישי שלהם לדרמה היסטורית מרתקת. אין דרך נפלאה מזו לשמר את הזיכרונות המשפחתיים החשובים, כך שגם הנינים וניני הנינים יוקסמו מהם בעוד מאה שנה ויותר. יש לכם סיפור משפחתי לספר? דברו איתי: ran@ranlevi.com. עושים היסטוריה עם גיא בן-נון ואיתמר סוויסה בעריכה, שרה סילבצקי מנהלת הקהילות ואחראית על סיפור משפחתי, אביב שם-טוב מנהל המכירות, דני טימור המנהל העסקי ואני, רן לוי, כותב ומגיש. אנחנו נשתמע בשבוע הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 291: אדם-שימפנזה, חלק א'</title>
        <link>https://mat-mo.github.io/podtext/episodes/vshym-hystvryh/vshym-hystvryh-291-dm-shympnzh-khlq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-291-dm-shympnzh-khlq.html</guid>
        <pubDate>12 בנובמבר 2019</pubDate>
        <description>Transcript for [עושים היסטוריה] 291: אדם-שימפנזה, חלק א' from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 292: הימ"מ וחטיפת 'אוטובוס האמהות'</title>
        <link>https://mat-mo.github.io/podtext/episodes/vshym-hystvryh/vshym-hystvryh-292-hym-m-vkhtypt-vtvbvs-hmhvt.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-292-hym-m-vkhtypt-vtvbvs-hmhvt.html</guid>
        <pubDate>18 בנובמבר 2019</pubDate>
        <description>Transcript for [עושים היסטוריה] 292: הימ"מ וחטיפת 'אוטובוס האמהות' from עושים היסטוריה</description>
        <content:encoded><![CDATA[
            Host 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...', תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Ad Narrator 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran Levi 02:30 שלום וברוכים הבאים לעושים היסטוריה. פרק 292: הימ"מ וחטיפת אוטובוס האימהות. רשת עושים היסטוריה. עושים היסטוריה עם רן לוי. שלום. מדי פעם בפעם בעושים היסטוריה אני משתף אתכם קטעים ופרקים מתוך פודקאסטים אחרים שאנחנו מפיקים כאן ברשת הפודקאסטים שלנו. אז הפעם, בזמן שאתם ממתינים לחלקו השני של הפרק על אדם שימפנזה - וזה בדרך, אני מבטיח, אני עובד על הפרק הזה בימים אלה ממש - אני רוצה להשמיע לכם פרק מתוך פודקאסט חדש שאנחנו מפיקים עבור משטרת ישראל בשם 'סיפורים מהניידת'. יוצר הסדרה הזו הוא לא אחר מאשר יותם שטיינמן, שאתם אולי מכירים בחובבו כמגיש של 'עושים תנ"ך', אבל אולי תופתעו לשמוע שבעברו יותם היה גם איש מערכת הביטחון ומילא תפקידים במשרד ראש הממשלה, שהשתיקה יפה להם. 'סיפורים מהניידת' היא סדרה שסוקרת את מורשתה המרתקת והעשירה של משטרת ישראל מקום המדינה ועד ימינו. בכל פרק יותם מביא אפיזודה לא מוכרת מהיסטוריה של המשטרה, והפרק שתשמעו מיד סובב סביב הימ"מ, יחידת העילית המשטרתית שמוכרת גם כיחידה ללוחמה בטרור. היום הימ"מ היא אחת מיחידות העילית המוכרות ביותר של מדינת ישראל, אבל זה לא תמיד היה ככה. בתחילת דרכה, הפעולות והמבצעים החשובים, למשל אירוע קו 300 הידוע לשמצה, הועברו במקרים רבים ליחידות אחרות ולפעמים אפילו לגופים לא משטרתיים. נקודת המפנה בהיסטוריה של הימ"מ הייתה האירוע הזכור בשם 'אוטובוס האימהות', אירוע חטיפה מורכב שבסיכומו של דבר הציב את היחידה ללוחמה בטרור בשורה הראשונה של יחידות העילית בארץ. יותם שטיינמן מארח את דויד צור, מפקד הימ"מ לשעבר, ואת אלי אמ-סלם, לוחם ומפקד צוות ביחידה באותו האירוע, לספר על ההסתערות על האוטובוס החטוף מנקודת המבט האישית שלהם. גם אני מבליח בפרק הזה פה ושם, בקטנה. אם אהבתם את הפרק, אתם מוזמנים ומוזמנות להירשם לפודקאסט 'סיפורים מהניידת', נמצא באפליקציית עושים היסטוריה באנדרואיד ובכל אפליקציות הפודקאסטים באשר הן. חפשו 'סיפורים מהניידת'. זהו, עד כאן. האזנה נעימה. Yotam Steinman 05:50 משטרת ישראל מציגה: סיפורים מהניידת בהגשת יותם שטיינמן. לכולנו יש אירועים שאנו מתכוננים אליהם זמן רב. פגישה חשובה, טיול נכסף לחו"ל, אירוע משפחתי. ברוב המקרים ההכנה לאירוע לוקחת הרבה יותר זמן מהאירוע עצמו. ימים, חודשים ולפעמים שנים של הכנה אשר מתרכזות לכמה שעות, אולי לכמה דקות. שכן מהצד השני כולנו מכירים את זה, קליק והטיול נגמר, קליק והחתונה עברה לה. יש אירועים מכוננים שמתרחשים בהרבה פחות זמן, נניח 30 אולי 40 שניות. בערך משך הזמן של הפתיח הזה עד עכשיו. כלום, אה? ככל שהאירוע המכונן שעליו נדבר מיד התרחש ממש כהרף עין, הלכה למעשה הוא תוצאה של שעות וימים ארוכים של הכנות, אימונים ותכנון. ככל שהאירוע התרחש כהרף עין, המשמעויות שלו לעתיד היו לא פחות מדרמטיות. האירוע עליו נדבר קוראים לו 'אוטובוס האימהות' והוא בעצם אירוע מכונן של יחידה מיוחדת בשם הימ"מ, יחידה של משמר הגבול של משטרת ישראל שבעצם עוסקת בלוחמה בטרור. כדי לשמוע על היחידה הזאת והאירוע ואיך הם משתלבים אחד בשני, נמצאים איתנו באולפן שניים: דויד צור, חבר כנסת לשעבר, לוחם בימ"מ משנת 1980, מפקד הימ"מ בין 91 ל-95, מפקד משמר הגבול בין 2002 ל-2004 ומפקד מחוז תל אביב של משטרת ישראל בין 2004 ל-2007; ואלי אמ-סלם, לוחם בימ"מ משנת 85 עד 2007 במגוון תפקידי לוחם ומפקד צוות. שלום לשניכם, מה שלומכם? David Tsur 07:32 שלום וברכה. אז תראה, אם מדקדקים מאוד והולכים להיסטוריה, אז כבר יש סימנים שב-72'-73' אג"ם של המשטרה מנחה את משמר הגבול להקים איזה מין סיירות מיוחדות שעל הבסיס שלהם באמת קמו אחרי זה קם הימ"מ, כי זה היה יותר קל. אבל הימ"מ במבנה שלו ובתצורה האמיתית שלו בסופו של דבר מגיע אסף חפץ אחרי שני מפקדים קודמים לו, ובונה בעצם תפיסה של אנשי קבע בלבד. זו אולי המהפכה הגדולה שאסף עשה. מקצוענות, שזה אנשים שממוינים לטובת העניין הזה עם יכולות פיזיות, מנטליות, ומשם למעשה הימ"מ מתעצב בצורה כפי שהוא אולי אפילו עד היום עם שינויים כמובן לאורך הדרך.
        ]]></content:encoded>
    </item>
    
    <item>
        <title>[עושים היסטוריה] 293: אדם-שימפנזה, חלק ב'</title>
        <link>https://mat-mo.github.io/podtext/episodes/vshym-hystvryh/vshym-hystvryh-293-dm-shympnzh-khlq-b.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-293-dm-shympnzh-khlq-b.html</guid>
        <pubDate>26 בנובמבר 2019</pubDate>
        <description>Transcript for [עושים היסטוריה] 293: אדם-שימפנזה, חלק ב' from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של 'מה ההבדל בין חלב?', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...', תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. רן לוי 01:40 כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:33 שלום וברוכים הבאים לעושים היסטוריה, פרק 293: אדם-שימפנזה, חלק ב'. לפני שנתחיל, מילה של אזהרה: הפרק שתשמעו מיד אינו מתאים לילדים. רן לוי 03:00 הפרק בחסות 'סוהם', המשווקת מצעי פרימיום מכותנה ארוכת סיבים ומגבות רחצה מכותנה איכותית ומפנקת במחירים שווים לכל נפש. סוהם מביאה לישראל את המהפכה הצרכנית האינטרנטית בתחום הטקסטיל. הזמנה אונליין עם משלוח חינם ו-90 ימי ניסיון עם המוצר, גם כן ללא כל התחייבות. שירות הלקוחות של סוהם זמין גם בטלפון וגם בוואטסאפ. אין יותר נוח מזה. בקרו ב-soham.co.il או הקליקו על הבאנר של סוהם באתר הבית של רשת עושים היסטוריה. ואל תשכחו לספר להם שהגעתם דרך רשת עושים היסטוריה. רן לוי 03:49 הסיפור שתשמעו מיד הוא בדיוני, אך מבוסס על אירועים היסטוריים אמיתיים ומדע אמיתי. גלעד 04:35 גלעד ישב על כיסא במה שהיה ככל הנראה משרדו של פרופסור רון גבע. איש הביטחון, בחור מגודל למדי, נשען על הקיר ונעץ בו מבט זועם. גלעד קיווה שהעובדה שעיתונאי הצליח לחדור למעבדה המסוגרת לא תעלה למאבטח במשרתו. דלת המשרד נפתחה ופרופסור רון גבע פסע פנימה. הוא חלף על פניו של גלעד מבלי לומר מילה והתיישב בכיסאו שמאחורי השולחן. רון גבע היה איש צנום למדי, והרזון שהדגיש את עצמות פניו גרם לעיניו להיראות מעט שקועות בארובותיהן. בעידן אחר, חשב גלעד לעצמו, הוא היה יכול להיות יופי של אינקוויזיטור. רון גבע 05:22 אתה זה העיתונאי שהתקשר אליי לפני כמה ימים, לא? חשבתי שאמרתי לך שאני לא רוצה לראות אותך יותר. גלעד 05:32 אמרת שאתה לא רוצה שאני אתקשר אליך. לא התקשרתי. רון גבע 05:36 רמי, תודה על העזרה. תשאיר אותנו לבד בבקשה. רמי 05:42 אתה רוצה שאני אזמין את המשטרה בינתיים? רון גבע 05:46 לא, אין צורך. איך הצלחת לעבור אותו ולהיכנס למעבדה? גלעד 05:58 שמתי חפיסת שוקולד פתוחה בפינת הקפה. זה היה שוקולד משלשל. רון גבע 06:10 אני מבין. תגיד גלעד, מה אתה רוצה ממני? למה אתה מציק לי? גלעד 06:16 כי אני רוצה לדעת מה אתה עושה במעבדה הזאת. אני חושב שלציבור יש זכות לדעת. רון גבע 06:22 הציבור ידע. אני אפרסם את הכל כשאסיים את המחקר, מאמרים מפורטים ומסודרים בעיתונות המדעית. אני מבטיח לך. גלעד 06:33 זה יכול להיות מאוחר מדי. אני מניח ששמעת על פרופסור איליה איבנוביץ'. הניסויים שלו היו קבורים בארכיונים במשך שבעים שנה עד שגילינו על הזוועות שהוא תכנן לבצע באפריקה. אני לא רוצה שיחלפו עוד שבעים שנה עד שנגלה מה אתה מתכנן לנו. רון גבע 06:56 תגיד לי, אתה נפלת על המוח? אתה חושב שאני מנסה להכניס נשים להריון מזרע של שימפנזים כמו הקוקו הסובייטי הזה? הסתובבת במעבדה, ראית בעצמך. אין פה שימפנזים. גלעד 07:25 אז מה פשר השמועות שמסתובבות בטכניון, רון? למה יש שומר בכניסה למעבדה הזאת 24/7? תגיד, למה לא הזמנת לי משטרה? אני משיג גבול, יש להם סיבה טובה מאוד לעצור אותי. אבל יש לי תחושה שאתה לא ממש רוצה משטרה כאן, נכון? מה אתה מנסה להסתיר? רון גבע 07:50 לא, אני לא רוצה משטרה. אני לא רוצה אף אחד. אני רוצה שקט. הציבור לא מבין גלעד, זה מדע מורכב מדי, יותר מדי ז'רגון ויותר מדי רעיונות מתוחכמים. אתה רואה מה קורה בפייסבוק עם מתנגדי החיסונים ואלה שבטוחים שכדור הארץ שטוח ושלא נחתנו על הירח. גלעד 08:14 נו באמת, זה סתם מיעוט קולני. אני חושב שאתה מזלזל באינטליגנציה של הקוראים שלנו. רון גבע 08:20 זה לא רק עניין של הבנה, זה גם עניין פסיכולוגי. אנשים נגעלים מכל מה שקשור בערבוב בין בני אדם ובעלי חיים, ממש כמו שהם נגעלים מגופות. צריך ניסיון של כמה וכמה שנים במקצוע הזה כדי להתגבר על המכשולים הפסיכולוגיים. גלעד 08:44 אז למה הם נגעלים? רון גבע 08:48 לך תדע. לא כל ההכלאות מגעילות אותנו. אין לנו בעיה עם פרדות, ואני ואתה אוכלים בכיף קלמנטינות שגם הן הכלאה בין מנדרינה וחושחש, סוג של פרי הדר. אבל הכלאות של בני אדם עם מינים אחרים? זה כבר עניין אחר. אולי זה מזכיר לנו שגם אנחנו בעצמנו בסך הכל סוג של בעל חיים ולא יותר. אבל עזוב את זה גלעד, אני מבטיח לך, אני לא מנסה לחקות את מה שעשה איבנוב. למעשה אני די בטוח שגם אם היינו מפגישים זרע אנושי עם ביצית של שימפנזה, או להפך, לא היה יוצא מזה תינוק. גלעד 09:27 באמת? למה לא? אנחנו והשימפנזים די דומים, לא? רון גבע 09:32 דמיון חיצוני לא אומר כלום. גם ארנבות ושפנים די דומים אחד לשני אבל לא יכולים להביא צאצאים. זו הגנטיקה שקובעת. גלעד 09:41 קראתי שאנחנו והשימפנזים חולקים כמעט 99% מה-DNA שלנו. רון גבע 09:47 עוד מספר שטותי שאתם בתקשורת מוכרים לקהל שלכם בלי להבין בכלל מה זה אומר. אנחנו חולקים 80% מה-DNA שלנו עם הכלבים. אז מה זה אומר? שיש לי סיכוי של 80% ליצור בן כלאיים של אדם וכלב? ברור שלא, זה שטות גמורה. אתה יודע מה המשמעות של האחוז הבודד הזה של ההבדל בינינו ובין השימפנזים? אם לבני האדם יש בערך שלושה מיליארד זוגות בסיסים ב-DNA, אז אחוז אחד הוא בערך 35 מיליון זוגות. זה לא מעט. ועל זה צריך להוסיף את כל ההבדלים במנגנונים של התא שמכבים ומפעילים גנים בכל מיני מצבים, מה שנקרא אפיגנטיקה. אני לא מאמין שלאיליה איבנוב היה סיכוי להצליח במה שניסה לעשות. גלעד 10:35 אז אם אתה לא מנסה לשחזר את הניסויים של איבנוב, מה אתה כן מנסה לעשות? רון גבע 10:47 אמרתי לך, אתה לא תבין והקוראים שלך לא יבינו. והשיטות שאני משתמש בהן מתקדמות מעל ומעבר למה שאיבנוב יכול היה אפילו לדמיין לעצמו. גלעד 10:58 פרופסור גבע, הציבור לא מטומטם והימים של מגדל השן של האקדמיה נגמרו. אתה לא יכול לעשות את המחקרים שלך בשושו. מי יודע, אולי החשיפה הזאת תביא לך תקציבים נוספים? רון גבע 11:12 אני לא צריך תקציבים נוספים. תודה. יש לי תורם נדיב שמספק לי את כל מה שאני זקוק לו. כל מה שאני כן צריך זה שקט תעשייתי. ועכשיו, אני מבקש שתעזוב את המעבדה שלי ואל תחזור לפה יותר לעולם. אני ברור? גלעד 11:32 תחזיר לי את הטלפון שלי. רמי 11:40 בטח, בבקשה. אופס, נראה לי שהמסך שלך שבור. איזה באסה. ואם אני רואה אותך פה עוד פעם, אני שובר לך גם את הפרצוף. TI 12:25 שלום גלעד, יש חדש? גלעד 12:28 ביקרתי אצל הפרופסור במעבדה. שוחחתי איתו. הוא באמת מחזיק שם קופים אבל לא שימפנזות. ולטענתו הוא גם לא מאמין שאפשר ליצור הכלאה בין בן אדם ושימפנזה. הוא חושב שזה בלתי אפשרי במציאות. TI 12:48 ואתה מאמין לו? גלעד 12:51 אני חושב שכן. הוא נשמע נחרץ מאוד בעניין הזה. TI 13:00 אם כן, מה אתה חושב שהוא עושה במעבדה בכל זאת? אני לא יודע, אבל יש לי תחושה שהמחקר כן עוסק בהכלאה בין בני אדם וקופים באופן כלשהו. אולי לא הפריה מלאכותית בסגנון שאיליה איבנוב ניסה לבצע, אבל משהו בכיוון הכללי הזה. אתה חייב לחשוף את הסיפור הזה גלעד. הניסויים שהוא עורך עלולים להיות מסוכנים מאוד. גלעד 13:24 מסוכנים? באיזה אופן? TI 13:28 פרופסור גבע הוא לא כל יכול ואנחנו לא מבינים מספיק את הביולוגיה כדי לשחק את אלוהים. שמעת על הדבורים הקטלניות שמתפשטות בשנים האחרונות במקסיקו ובארצות הברית? גלעד 13:41 שמעתי משהו כן, דבורים תוקפניות מאוד שהגיעו מאפריקה או משהו כזה? TI 13:46 תוקפניות מאוד כן, אבל לא מאפריקה אלא מברזיל. הן לא סתם הגיעו גלעד, הדבורים האלה הן מעשה ידי אדם. הכלאה בין דבורת הדבש המערבית ודבורת הדבש המזרח אפריקאית. החוקר שיצר אותן בשנות החמישים קיווה שדבורת הכלאיים הזאת תתאים יותר למזג האוויר הטרופי ותפיק יותר דבש. הוא לא צפה שהתוצאה תהיה דבורים כל כך אגרסיביות ותוקפניות עד שהן הרגו למעלה מ-1,000 איש מאז שהצליחו לברוח מהכוורות שלהן בברזיל ב-1957. פרופסור גבע לוחץ על כפתורים שאין לו מושג מה הם עושים. אתה חייב לפרסם את הסיפור הזה גלעד, תן לציבור להחליט מה מותר ומה עובר את הגבול. גלעד 14:34 אני לא יודע. אני צריך לחשוב על זה. את רצינית? פרצת למעבדה של רון גבע? נעמה בר-עם 14:47 מה לא שמעת על זה מהאנשים בטכניון? חשבתי שהשמועה תתפשט כמו אש בשדה קוצים. גלעד 15:03 לא, אף אחד לא יודע על זה. כנראה שפרופסור גבע נחוש מאוד שלא למשוך תשומת לב למחקר שלו. הוא אמר לי שהוא לא מאמין שאפשר להכליא אדם ושימפנזה. נעמה בר-עם 15:15 יכול להיות שהוא צודק. אבל יש הרבה מאוד מדענים אחרים שחושבים שזה אפשרי. היה מחקר בשנות ה-70 שהראה שתא זרע אנושי יכול לחדור את השכבה החיצונית של ביצית של קופת גיבון. גלעד 15:31 מעניין איך יראה בן כלאיים שכזה. הוא יהיה אינטליגנטי? יהיו לו תווי פנים של שימפנזה או של בן אדם? הוא יוכל לעמוד זקוף? יש כל כך הרבה שאלות פתוחות. תכלס אני יכול להבין את הסקרנות של המדענים. נעמה בר-עם 15:49 רוב בני הכלאיים מכילים פסיפס של תכונות משני ההורים. אבל זה לא תמיד המקרה. לפעמים קורה שמתקבלת תכונה חדשה שלא הייתה אצל אף אחד מההורים. קוראים לזה 'און כלאיים'. למשל לייגר הוא הכלאה של אריה וטיגריסית והוא גדול יותר משניהם. מבחינה זו יכול להיות שאדם-שימפנזה יהיה חכם יותר מהאדם או חזק יותר מהשימפנזה. מי יודע? דבר אחד אני כן יכולה להגיד לך בוודאות: הוא כנראה יהיה עקר. הוא לא יוכל להביא צאצאים. גלעד 16:27 באמת? נעמה בר-עם 16:29 זו עובדה ידועה מימי קדם. בני כלאיים של מינים קרובים, אם הם בכלל אפשריים, הם בדרך כלל עקרים. כרומוזום הוא מארז צפוף מאוד של DNA ובכל תא אנושי יש 46 כרומוזומים. הכרומוזומים האלה מחולקים לזוגות, כשבכל זוג יש כרומוזום אחד שמגיע מהאב ואחד שמגיע מהאם. במצב רגיל, האם והאב שייכים לאותו המין, הומו-ספיינס במקרה שלנו, וזה אומר ששני הכרומוזומים באותו זוג הם בסך הכל די דומים. יש קצת הבדלים ביניהם כי האבא למשל יכול להיות בעל עיניים חומות והאם בעלת עיניים כחולות, אבל מה שחשוב מבחינתנו הוא שהגן שקובע את צבע העיניים נמצא באותו מקום בשני הכרומוזומים. זה קצת כמו שתי מכוניות של שני יצרנים שונים, הן יכולות להיות די שונות אחת מהשנייה אבל בגדול ההגה נמצא באותו מקום בשתיהן. בייצור שהוא בן כלאיים שני ההורים הם בני מינים שונים, וזה אומר שהכרומוזומים בתוך הזוגות לא בהכרח דומים. לצורך הדוגמה, במקום שבו בכרומוזום של האב יש גן שקובע את צבע העיניים, בכרומוזום של האם יכול להיות גן אחר לגמרי, למשל גן שקובע את צבע השיער. גלעד 17:56 ואם הגן לא נמצא באותו מקום, למה שזה יפריע? בכל זאת מדובר בשני כרומוזומים נפרדים אם אני מבין נכון. נעמה בר-עם 18:04 אתה צודק, זה לא תמיד מפריע. יכול להיות שבן הכלאיים יתפתח להיות יצור בריא ותקין ובגלל זה יש לנו פרדות ולייגרים ובני כלאיים אחרים. הבעיה הגדולה היא בתהליך הרבייה, וזה בגלל האופן שבו הגוף מייצר את תאי הזרע והביצית. תא חדש נוצר כשתא קיים נחלק לשניים ובדיוק בתאים רגילים הכרומוזומים החדשים הם העתקים זהים של הכרומוזומים הקיימים. אבל במקרה של תאי זרע וביציות הגוף גם מערבב את הכרומוזומים. הוא לוקח חומר גנטי מאחד הכרומוזומים בתוך כל זוג ומשלב אותו בכרומוזום השני. תחשוב על זה כמו שתי חפיסות קלפים, אחת אדומה ואחת ירוקה. בוחרים כמה קלפים ומחליפים אותם בין החפיסות, וקיבלנו חפיסה אדומה שיש בה כמה קלפים ירוקים וחפיסה ירוקה עם כמה קלפים אדומים. גלעד 19:01 והערבוב הזה לא יוצר בעיה בגנטיקה של הצאצא? נעמה בר-עם 19:05 לא, כי במצב רגיל גם אחרי הערבוב כל כרומוזום נשאר תקין ושלם. הגן שקובע את צבע העיניים נמצא במקום שבו הוא אמור להיות וגם הגן שקובע את צבע השיער נמצא במקום הנכון. באנלוגיה של חפיסת קלפים אנחנו נשארים עם מספר תקין של אסים, מלכים, מלכות, נסיכים. יכול להיות שבגלל הערבוב אחד האסים יהיה פתאום בצבע אדום במקום ירוק, אבל אס הוא עדיין אס. אבל ביצורי כלאיים כמו שאמרנו שני הכרומוזומים לא ממש דומים. במקום שבו אמור להיות גן לצבע עיניים פתאום נמצא גן לצבע שיער. במצב כזה הערבוב בין הכרומוזומים יוצר קטסטרופה רצינית. זה לא רק שהצבע של הקלפים משתנה. אחרי הערבוב יכול להיות שבאחת החפיסות לא יהיו בכלל אסים ובחפיסה השנייה יהיו יותר מדי אסים. אתה מקבל חפיסות פגומות, כמו פאזלים עם יותר מדי או פחות מדי חלקים. אחר כך לוקחים את הכרומוזומים הפגומים האלה ומחלקים אותם לתאי זרע ולביציות, אבל כשמנסים לבצע הפריה העובר המתקבל לא תקין. אין הריון. גלעד 20:19 אז אדם-שימפנזה יהיה עקר? נעמה בר-עם 20:22 כמעט בוודאות. אבל זה לא סוף הסיפור. כל מה שסיפרתי לך עכשיו רלוונטי להפריה מינית רגילה, זרע וביצית שנפגשים. זו לא הדרך היחידה ליצור חיים היום. גלעד 20:37 לא הדרך היחידה? אחרי השיחה האחרונה שלנו נכנסתי קצת לאינטרנט. זוכרת את חואן קרלוס בלמונטה? הפרופסור שרון עבד איתו בארצות הברית לפני שהוא חזר לטכניון? נעמה בר-עם 20:50 בדיוק. במחקרים שלו הוא לא מנסה ליצור בן כלאיים של אדם ושימפנזה אלא משהו שנקרא חימרה. גלעד 20:57 חימרה? מה זה? נעמה בר-עם 20:59 יצור שחלק מהתאים שלו שייכים למין אחד וחלק שייכים למין אחר. למשל עכבר עם לבלב של עכבר-אוש, או חזיר עם לב של בן אדם. גלעד 21:12 מה? זה מה שבלמונטה מנסה לעשות? למה? נעמה בר-עם 21:16 תתפלא אבל יש לזה סיבות טובות. אם אפשר לגדל לב אנושי בתוך חזיר, או ריאות או כל איבר אחר, אפשר יהיה להשתיל אותם אחר כך בבני אדם בלי לחכות שמישהו ימות בתאונת דרכים. יש הרבה אנשים בעולם שזקוקים לתרומת איברים. גלעד 21:35 זה נשמע נורא אבל אני יכול להבין את המוטיבציה. איך הוא עושה את זה? נעמה בר-עם 21:42 הוא משתיל תאים אנושיים בתוך עובר של חיה ממש זמן קצר אחרי רגע ההפריה. כשהעובר של החיה מתפתח גם הרקמה האנושית גדלה ומתפתחת עד לבגרות כאילו הייתה חלק בלתי נפרד מהגוף כולו. זה כמובן הרבה יותר קשה לעשות בפועל ממה שזה נשמע. ב-2017 בלמונטה ניסה ליצור חימרה כזאת של חזיר ואדם, אבל התאים האנושיים לא התפתחו כמו שצריך. בחזיר הבוגר היו בסופו של דבר רק תא אנושי אחד על כל 100,000 תאים של חזיר. גלעד 22:14 למה? נעמה בר-עם 22:16 לא ברור. אבל חזירים ובני אדם הם רחוקים מאוד זה מזה מבחינה אבולוציונית, כך שדי סביר שלא יהיה קל לגדל איברים אנושיים בתוך גוף של חזיר. גלעד 22:30 אז תני לי לנחש, עכשיו הוא מנסה לגדל אותם בחיה הרבה יותר קרובה לבני אדם. נעמה בר-עם 22:37 בדיוק. בתוך גוף של קוף יש סיכוי טוב יותר לגדל בהצלחה איבר אנושי. אבל בקופים יש סיבוכים אחרים. ראית פעם שימפנזה או גורילה או אורנגאוטן? הם משתמשים בכלים, הם אוהבים לצחוק, הם רבים ומתפייסים, הם מתאבלים על מי שמת. אתה יכול לדמיין לעצמך מישהו הורג שימפנזה או גורילה בשביל לקצור את האיברים שלה? כשזה פרה או חזיר או תרנגולת זה משהו אחד, אבל קופי אדם הם כל כך דומים לנו. זה הרבה יותר קשה. גלעד 23:16 גלעד נזכר באחת הפעמים שביקר בגן החיות בקריית מוצקין. הייתה שם מכלאה גדולה עם שני אורנגאוטנים בוגרים. הקופים הגדולים עם הפרווה החומה צהובה היו באמצע ארוחה של פירות, כשארובות השמיים נפתחו וגשם זלעפות החל לרדת. כל המבקרים מיהרו לשלוף מטריות ומסתבר שגם האורנגאוטנים לא התלהבו מהגשם. אחד מהם רץ לתפוס מחסה, אבל השני תפס איזו שמיכה גדולה שעמדה בפינה, כיסה את עצמו כמו עם מטריה והמשיך לזלול גם את הפירות של הקוף השני. הפעולה הפשוטה הזאת הייתה כל כך טבעית ואנושית עד שכל הקהל שעמד סביב המכלאה הבין מיד מה קורה וכולם צחקו ומחאו כפיים. גלעד הבין את הקושי שתיארה נעמה. היצורים האלה היו כל כך מתוחכמים ונפלאים שקשה לראות בהם בתי חרושת לייצור איברים ותו לא. אני חושב שאני מבין למה את מתכוונת. נעמה בר-עם 24:19 במדינות המערב לא בדיוק ששים לתת למדענים לבצע ניסויים כאלה על פרימטים, אבל בסין? סין זו סין אתה יודע. תרבות אחרת, חוקים אחרים. אז בתחילת 2019 בלמונטה עבר לסין והוא ממשיך שם את הניסויים שלו. גלעד 24:36 והוא הצליח? נעמה בר-עם 24:38 הוא עוד לא פרסם מאמר מדעי על המחקרים החדשים, אבל לפי כמה כתבות עיתונאיות שקראתי עושה רושם שכן. הוא יצר חימרה של אדם וקוף ונתן לעובר להתפתח עד היום ה-14 לפני שהוא השמיד אותו. גלעד 24:54 למה 14 ימים? נעמה בר-עם 24:56 כדי שלא יהיה מספיק זמן למערכת העצבים של העובר להתפתח. כל עוד אין מערכת עצבים אפשר לומר שזה לא יצור חי שמרגיש דברים. אני מניחה שבהמשך הוא ינסה לתת לעובר החימרי הזה להתפתח עד הסוף. גלעד 25:12 גלעד פלט נשימה ארוכה. 'אני חייב לומר לך, זה נשמע ממש כמו מדע בדיוני'. נעמה בר-עם 25:18 לגמרי. אנחנו חיים בתקופה מדהימה, אבל הטכנולוגיה הזאת יוצרת גם דילמות אתיות ממש לא פשוטות. את חושבת שזה מה שמנסה רון גבע לעשות? להשתיל תאים אנושיים בעוברים של קופים? אין לי מושג, אבל אם זה מה שעושה בלמונטה זה נשמע לי הגיוני. גלעד 25:42 גלעד התרומם והרים את הנייד שלו מהשולחן. 'תודה על העזרה נעמה'. מה אתה מתכוון לעשות? לפרסם את הסיפור על גבע. למה? כי אנחנו לא בסין. אני מבין את הפוטנציאל הרפואי של הניסויים האלה, אבל לציבור יש זכות לדעת על זה. הוא לא יכול לשחק את אלוהים במעבדה הסגורה שלו. רן לוי 26:12 שלום, כאן רן לוי ואני מזמין אתכם להאזין לפודקאסט חדש בשם 'עושים את המוות' המוגש בחסות 'עלי שלכת'. בית לוויות מודרני העוסק בקבורה אזרחית, שריפת גופות ושירותי לוויה נוספים. הפודקאסט בהגשת אלון נתיב, מייסד עלי שלכת, מביא לקדמת הבמה את הסיפורים המרתקים ביותר הנוגעים בתחום דרכו האחרונה של אדם ועוסק בנושאים שנוגעים לכולנו, אבל כולנו מנסים להדחיק. הנה טעימה קטנה מתוך החלק השני בסדרת הפרקים על 'המתות חסד', אחד הנושאים השנויים ביותר במחלוקת כיום סביב מוות. רון גבע 28:19 חשבתי שאמרתי לך לא להתקשר אליי בחיים גלעד. גלעד 28:27 אמרת, אבל אני רוצה לתת לך הזדמנות להגיב לכתבה שאני עומד לפרסם מחר בבוקר. רון גבע 28:43 גלעד, זו תהיה טעות איומה. אל תעשה את זה. גלעד 28:47 למה לא? רון גבע 28:48 אמרתי לך, הציבור לא מבין את הדקויות ואת המורכבות שמאחורי הקלעים. הם לא יבינו מה אני מנסה לעשות. גלעד 28:56 אז למה שלא תסביר להם מה אתה עושה? רון גבע 29:01 כי אני לא טוב בלהסביר דברים לכל הרוחות! אני חוקר, להסביר זה לא העבודה שלי. אני לא פאקינג קרל סייגן! תקשיב, אני מתחנן בפניך. מה שאני מנסה לעשות יכול לעזור להרבה מאוד אנשים. גלעד 29:18 אז אתה מנסה ליצור חימרות כמו בלמונטה? רון גבע 29:28 לא, ללא חימרות. זה יותר מזה. זה בן כלאיים אמיתי. גלעד 29:37 אמרת שאתה לא מאמין שאפשר להכליא בין בני אדם ושימפנזים. רון גבע 29:42 בהפריה רגילה של תא זרע וביצית? לא, אני לא חושב שזה אפשרי. אבל אני מנסה לעשות את זה עם הנדסה גנטית. גלעד 29:51 אני לא מבין. מה ההבדל בין חימרה ובין מה שאתה מנסה לעשות? רון גבע 29:55 חימרה זה שילוב של שני סוגי תאים שונים. מה שאני מנסה לעשות לעומת זאת זה לשלב DNA אנושי בתוך DNA של קופים בתוך אותו תא. זאת אומרת, לעשות בדיוק מה שמתרחש בהפריה רגילה של תא זרע וביצית, אבל בצורה מלאכותית בכלים של הנדסה גנטית. אני לא צריך להפגיש תא זרע וביצית. אני לוקח את ה-DNA של הקוף, חותך ממנו חתיכות ומחליף אותן ב-DNA של בני אדם. רון גבע 30:45 זה לא קל אבל זה יכול לעבוד. לפני כמה חודשים יצא מחקר של קבוצת מדענים סינים שהשתילו גנים אנושיים בתוך DNA של קופי מקוק רזוס. גנים שיוצרים תאי מוח מסוג מסוים שקיים אצלנו אבל לא קיים אצל המקוק. כשהקופים האלה גדלו, לקח למוח שלהם יותר זמן להתפתח ממוח של קוף מקוק רגיל, אבל הזיכרון לטווח קצר שלהם היה טוב יותר והתגובות שלהם מהירות יותר. אני משחזר את המחקר שלהם ומנסה לקחת אותו אפילו עוד צעד או שניים קדימה. להוסיף עוד כמה גנים שקשורים למוח. גלעד 31:25 אבל למה? אתה לא יכול לקחת את המוח הזה אחר כך ולהשתיל אותו חזרה בבני אדם. מה יוצא לנו מהמחקר הזה? רון גבע 31:33 נוכל לחקור את המוח כפי שלא יכולנו לחקור אותו מעולם גלעד. קח את האלצהיימר לדוגמה. זו מחלה אכזרית שמרוקנת את הבנאדם מבפנים, הופכת אותו לקליפה חלולה ויש מאות מיליוני חולי אלצהיימר, אבל אנחנו לא יכולים לנסות טיפולים או תרופות חדשניות על בני אדם סתם כך. אנחנו גם לא יכולים לנסות אותם על עכברים וחזירים כי המוח שלהם לא מספיק דומה למוח שלנו. אבל המוח של הקופים כן דומה למוח שלנו ואם נהפוך אותו לעוד יותר דומה - תחשוב כמה אנשים אפשר יהיה לרפא ממחלות כאלה. ולא רק אלצהיימר, גם סכיזופרניה ומאניה דפרסיה. למשל לפני שנתיים כמה חוקרים השתילו DNA של אדם בעל נטייה מולדת לסכיזופרניה בעכברים, והעכברים בניסוי הפגינו התנהגות לא שגרתית. פחות חברתיים, יותר חרדתיים, לא ישנים טוב. אנחנו צריכים את המודלים האלה כדי לחקור מחלות, וקופים הרבה יותר מוצלחים מעכברים בכל מה שקשור לחקר המוח. גלעד 32:46 אבל לעשות את זה בקופים? זו ממש התעללות. רון גבע 32:50 בלי ניסויים בבעלי חיים לא היו לך חצי מהתרופות שקיימות היום וגם לא החיסונים. מיליוני אנשים היו מתים בייסורים כל שנה. אף אחד לא אוהב את זה גלעד, אבל זו המציאות. גלעד 33:04 אני מצטער פרופסור גבע, אני לא יכול לתת לך לקבל את ההחלטות האלה לבד. הציבור צריך לדעת, הציבור חייב לדעת. בשביל זה יש לנו תקשורת חופשית. רון גבע 33:14 הציבור לא מסוגל לקבל החלטות כאלה גלעד. כשגלילאו ניסה להסביר שכדור הארץ מקיף את השמש ולא להפך, הציבור שלו כמעט העלה אותו על המוקד ככופר. זה מדע. אנחנו לא יכולים להפסיק לחקור ולגלות דברים חדשים רק כי למישהו לא נוח. גלעד 33:35 אני מצטער פרופסור גבע. להתראות. רמי 34:16 אתה... נו, מרוצה? השגת את מה שרצית. סתם אספסוף, אין להם מושג נגד מה הם מוחים בכלל. גבע שווה פרנקנשטיין, די להתעללות בבעלי חיים ולהפסיק את התועבה עכשיו. גלעד 34:44 ולך יש מושג? ולך יש מושג? שמע אחי, אני מצטער על הקטע של השוקולד. רמי 35:01 אז מה קורה עכשיו? איפה פרופסור גבע? לא שמעת? על מה? הוא עוזב לסין. הבנתי שההודעה לעיתונות תצא רק מחרתיים אבל זה כבר סגור. הם מקפלים את המעבדה שם למעלה ואורזים את הקופסאות. כולם מבינים שאי אפשר לעבוד באווירה הזאת. מבחינת הסינים זה דווקא מעולה. הבנתי שהם רודפים אחרי גבע כבר כמה חודשים טובים ומנסים לשכנע אותו לעבור אליהם. הוא אחד המוחות המבריקים באקדמיה הישראלית, אולי בעולם כולו. הם לא יפספסו הזדמנות כזאת. גלעד 35:51 גלעד התיישב בכבדות בכיסא שלו במשרד. הטלפון שלו הראה כמה וכמה שיחות שלא נענו ובערך 100 הודעות וואטסאפ. ידיעות אחרונות וישראל היום לקחו את הכתבה שלו ורצו איתה ברמה הארצית. הסיפור על פרופסור גבע היה עכשיו בכותרת הראשית של ynet. אבנר העורך אמר לו שהגיליון האחרון של חיפה היום היה הגיליון הנמכר ביותר אי פעם בתולדות המקומונית. גלעד ידע שהוא אמור להיות שמח, אבל משהו בשיחה האחרונה שניהל עם רון גבע הכביד עליו. TI 36:45 קראתי את הכתבה גלעד. מה שהבנתי בעזרת גוגל טרנסלייט בכל אופן. הבנתי גם שפרופסור גבע עובר לסין. כל הכבוד על העבודה היפה גלעד. אתה עיתונאי מהשורה הראשונה. אני צופה לך עתיד מזהיר. גלעד 37:02 תודה על הטיפ. אולי עכשיו אחרי שהכל מאחורינו תגלה לי מי אתה? מה זה משנה לך? זה לא ממש משנה, אבל אני סקרן. אתה דחפת את התחקיר הזה. היית מוכן לשלם מאות אלפי דולרים בשביל שהוא יקרה. למה? למה זה היה כל כך חשוב לך? TI 37:35 אתה בטוח שאתה רוצה לדעת? גלעד 37:37 כן. מה... מה? מי אתה? מה אתה? TI 38:46 אני לא יכול לדבר גלעד. אני יכול לשמוע אותך אבל לא לדבר. גלעד 38:57 למה? TI 39:03 זה לא ברפרטואר שלי. הלסת ומיתרי הקול שלי לא עובדים כמו שלך. אני אדם שימפנזה, גלעד. גלעד 39:17 זה... זה בלתי אפשרי. TI 39:19 זה גם מה שחושב פרופסור גבע אם הבנתי נכון מהכתבה שלך. אבל אני פה, אז כנראה שזה כן אפשרי. איליה איבנוב לא הצליח לעשות את מה שתכנן לעשות. אבל הבן שלו המשיך את הניסויים שלו אחריו. הוא ברח מסטלין ומכולם לחור הנידח ביותר שמצא באפריקה. הוא ואשתו. גלעד 40:04 אשתו? TI 40:05 אתה זוכר את המכתב שמופיע במאמר ששלחתי לך? הבחורה הצעירה מלנינגרד, זו שכתבה שהחיים שלה הרוסים ואין לה סיבה לחיות? היא ובנו של איבנוב התאהבו והתחתנו. הוא עזר לה לצאת מהמשבר הנפשי שהיא הייתה בו והם חיו חיים די מאושרים עד לפני עשרים שנה בערך. הוא נפטר בגיל 87 והיא חצי שנה אחריו. אמא שלי, כן. הצלחת לנחש את פירוש הקיצור TI? טרזן איבנוב. טרזן היה אורנגאוטן שנפטר רגע לפני שאיליה הצליח להשלים את הניסוי שלו. איליה אהב אותו מאוד, אז הם החליטו לקרוא לי על שמו. גלעד 40:57 אבל טרזן היה אורנגאוטן, אתה... TI 41:04 אני חצי שימפנזה, נכון. טרזן לא היה האבא הביולוגי שלי. לקח להם זמן אבל הם מצאו שימפנזה אחר באפריקה. והם גידלו אותי פה בחווה המבודדת מאות קילומטרים מכל מקום יישוב אנושי. לפחות אינטרנט לווייני יש כאן, זה המזל. גלעד 41:30 אבל אם אתה בעצמך אדם שימפנזה, למה רצית שאעצור את המחקר של רון גבע? TI 41:38 אף פעם לא אמרתי שאני רוצה שתעצור את המחקר שלו. אמרתי שאני רוצה שתפרסם אותו. גלעד 41:45 למה? TI 41:48 כי ידעתי שבישראל לא יתנו לו ללכת עד הסוף עם המחקרים שלו. אתם כמו האמריקאים והבריטים והצרפתים, יותר מדי מוסריים. עבדת עליי! רצית שאפרסם את הסיפור הזה כדי שההפגנות והמחאות יכריחו אותו לעבור לסין! רק שם יוכל גבע להמשיך את המחקרים שלו עד הסוף בלי הפרעות. גלעד 42:28 אבל למה? מה המטרה? TI 42:32 אני כבר בן חמישים גלעד. אני לא יודע כמה זמן נותר לי לחיות. אני לא יודע כמה מישהו כמוני בכלל יכול לחיות. שימפנזים יכולים לחיות בשבי עד גיל שישים בערך ואולי החלק האנושי שבי ייתן לי עוד כמה שנים, אבל בטח לא עוד הרבה זמן. אני מרגיש את זה בעצמות. אתה חושב שגבע יכול להציל אותך? זה היה הקטע? לא, את זה כבר אף אחד לא יכול לעשות. תבין, אני כל כך לבד כאן. כל השנים אלה בחווה. וכשאני אמות לא יישאר אף אחד כמוני בעולם. גם אם הייתי רוצה, אני לא יכול להביא ילדים. אני עקר כמו כל בני הכלאיים. גלעד 43:18 ואתה מקווה שגבע יביא לעולם עוד כמוך? TI 43:24 אם לא הוא אז מישהו אחר. זה באמת כל כך נורא לבקש? אני לא רוצה להיות האחרון מסוגי עלי אדמות גלעד. יש לנו לבני הכלאיים כל כך הרבה לתרום לעולם הזה. אני לא מפלצת גלעד, אני יצור חי ונושם וחושב כמוך. אני רוצה עוד כמוני. אני רוצה להיות אבא. אם לא בגופי, אז לפחות... אני דוחף את המחקרים האלה כבר שנים בכל העולם. תרומות אנונימיות של מיליוני דולרים, מניפולציות על עיתונאים כמוך. אני מצטער גלעד, עשיתי את מה שאני מוכרח לעשות. גלעד 44:08 רגע, רק עוד שאלה אחת. מיליוני דולרים, אמרת. מאיפה הכסף? טרזן הניף את רגליו היחפות באוויר וצחק. אני יודע שאני לא נראה משהו גלעד, אבל דבר אחד אני יכול להבטיח לך: אני הגנב הכי טוב באפריקה. רן לוי 46:02 הפרק בחסות 'פרויקט X', הכשרה מעשית לנדל'ן ויזמות. בשבע השנים האחרונות ליווה אייל הנדל'ן הבינלאומי רוברט שמין למעלה מ-1,000 בוגרים של פרויקט X במסע אל הצלחה עסקית בעולם הנדל'ן. תוכנית ההכשרה של פרויקט X תגרום גם לכם להפסיק לדבר על יזמות ולקפוץ למים העמוקים. אתם מוזמנים לאירוע היכרות מיוחד, שם תפגשו את צוות ההדרכה ובוגרי התוכנית ואפילו תוכלו לחוות התנסות מעשית. פרויקט X, פרויקט ההכשרה היוקרתי של רוברט שמין. להרשמה חפשו את הבאנר של פרויקט X באתר הבית של רשת עושים היסטוריה: ranlevi.com. ואל תשכחו לספר שהגעתם דרך רשת עושים היסטוריה. רן לוי 46:50 בשבועיים האחרונים עלו לאוויר שני פודקאסטים חדשים ומעניינים, כל אחד בדרכו המיוחדת. את הראשון, 'סיפורים מהניידת', הצגתי בפניכם בשבוע שעבר בפרק מיוחד של עושים היסטוריה. סיפורים מהניידת הוא פודקאסט שאנחנו מפיקים עבור משטרת ישראל ועוסק בהיסטוריה ובמורשת של המשטרה מאז קום המדינה ועד ימינו. כפי שאתם יכולים לדמיין, ההיסטוריה של משטרת ישראל עמוסה עד להתפקע בסיפורים ודרמות מרתקות מכל הסוגים והמינים. למשל הפרק שעלה בשבוע שעבר בעושים היסטוריה עסק בימ"מ ובאירוע השתלטות על אוטובוס האמהות החטוף בשנות ה-80. פרק אחר של סיפורים מהניידת עוסק בתחום שונה לחלוטין: הטיפול בקאפואים, היהודים ששיתפו פעולה עם הנאצים בשנים שאחרי קום המדינה. סיפור קשה, מורכב מאוד מבחינה אתית, מוסרית ומשפטית. את סיפורים מהניידת מגיש יותם שטיינמן מעושים תנ"ך. חפשו סיפורים מהניידת בכל אפליקציות הפודקאסטים, באנדרואיד ובאייפון וכמובן באתר הבית שלנו ranlevi.com. רן לוי 48:02 הפודקאסט השני שהשקנו הוא 'עושים את המוות'. פודקאסט שעוסק בנושא שנוגע לכולנו אבל רבים מאיתנו מעדיפים להדחיק: דרכו האחרונה של אדם. בעושים את המוות תשמעו על קבורה דתית ואזרחית, שריפת גופות, סוגיות בנושאי ירושה והנצחה, טקסי לוויה ואזכרה, דילמות משפטיות ומוסריות ועוד ועוד. הפרק הראשון שעלה לאוויר עוסק בהמתות חסד ומביא את סיפורה של אישה שבחרה לסיים את חייה בדרך זו. אלון נתיב מגיש התוכנית מראיין את בנה של האישה על הקשיים הרגשיים והאתגרים הלוגיסטיים שהיו כרוכים בהחלטה הזאת. עושים את המוות מוגשת בחסות בית הלוויות עלי שלכת וזמינה גם כן בכל אפליקציות הפודקאסטים ובאתר הבית שלנו. רן לוי 48:51 מה עוד חדש ברשת עושים היסטוריה? בעושים פוליטיקה דפנה ליאל מארחת לשיחה את העיתונאי עמית סגל על השאלה האם סיקור חיובי הוא שוחד. יחסי הגומלין בין עיתונאים ופוליטיקאים היו מאז ומעולם בעייתיים, אבל בעקבות ההתרחשויות האחרונות בתיקי נתניהו, עושים פוליטיקה בודקת איפה עובר הגבול ומתי היחסים האלה הופכים למושחתים על חשבון הציבור. בעושים רכב - האם תאונות דרכים הן גזירה משמיים? בועז קורפל מארח את ערן דובדבני, מהנדס רכב ותיק, לשיחה על אופן ההתמודדות עם תאונות דרכים והאם ניתן למגר אותן. בעושים כותרות - פודקאסט החדשות שלנו בשיתוף ynet, אטילה שומפלבי משוחח עם לא אחר מאשר איש השעה אביגדור ליברמן על מלחמות הדת שלו נגד החרדים. כיצד המציא את עצמו ליברמן מחדש כמגן החילוניות ואיך הצליח לגייס שמונה מנדטים? ואחרון חביב, שני פרקים מרתקים ומומלצים במיוחד בעושים רפואה על מחלת האלצהיימר. ד"ר יובל בלוך ועידן כהן ריאיינו מגוון של חוקרי מוח, נוירולוגים ופסיכולוגים כדי להביא לנו את התמונה המלאה על מה שאנחנו יודעים היום על המחלה הקשה הזאת. מה קורה למוחו של חולה באלצהיימר? האם ניתן לבלום את התפתחות המחלה? איך מתמודדים בני משפחתם של החולים ומה צופן העתיד לגבי חקר המחלה? שני פרקים מטלטלים ומעוררי מחשבה. עושים רפואה על אלצהיימר. כל התוכניות וכל הפרקים זמינים באפליקציית עושים היסטוריה באנדרואיד ובכל אפליקציות הפודקאסטים באשר הן. אפשר גם להירשם לרשימת התפוצה בדואר האלקטרוני ולקבל עדכון על פרקים חדשים בכל פודקאסט. חפשו את דף ההרשמה באתר שלנו ranlevi.com. רן לוי 50:42 שאלת עושים היסטוריה להפעם, ברוח שני הפרקים האחרונים: ספרו לנו את הסיפור הכי מצחיק שלכם על בעל חיים כלשהו. זה יכול להיות משהו מצחיק שהכלב או החתול שלכם עשה, מפגש הזוי עם בעל חיים בטבע או כל סיפור דומה. רשמו לנו את הסיפורים בדף הפייסבוק שלנו ובפרק הבא אני אבחר את הסיפורים המוצלחים ביותר להקריא. כרגיל אם אתם אוהבים את עושים היסטוריה ומעוניינים לתמוך בה, אתם מוזמנים לרכוש מספריי שזמינים כולם באתר או להזמין אותי להרצאה אצלכם בארגון או במפגש חברתי או משפחתי. יש לי הרצאה חדשה שאולי תעניין אתכם: סטוריטלינג, או איך לספר סיפור. לרבים מאיתנו יוצא או ייצא בעתיד לעמוד בפני קהל ולהעביר חומר שלפעמים הוא חומר טכני די כבד ולמראית עין גם משעמם. זו יכולה להיות הרצאה שאנחנו מעבירים בכנס מקצועי או מצגת שאנחנו מעבירים ללקוחות או למנהלים. בהרצאה שלי אני אלמד אתכם איך להיעזר בעקרונות המוכחים והבדוקים של כתיבה ותסריטאות כדי להעביר את החומר הזה בצורה בהירה, אפקטיבית ומרתקת כך שהקהל שלכם יהיה מרותק אליכם. נשמע מסובך, בלתי אפשרי? ממש לא. אותם העקרונות שעובדים כל כך טוב בסרטים כמו גבעת חלפון, מלחמת הכוכבים והנוקמים יעבדו גם בשבילכם. אם נשמע לכם מעניין ורלוונטי לכם או לארגון שלכם, ספרו למנהלי הרווחה שלכם או צרו עימי קשר ישיר ב-ran@ranlevi.com. רן לוי 52:20 וליקראת סיום אני רוצה לשתף אתכם בחוויה מגניבה שחוויתי השבוע: משחק מציאות מדומה לארבעה משתתפים ב-'Level 3', מתחם גיימינג ומציאות מדומה שנפתח לפני מספר שבועות בדיזנגוף סנטר בתל אביב. אז קודם כל גילוי נאות: Level 3 הזמינו אותי לשחק במתחם בחינם יחד עם עוד שלושה שחקנים לבחירתי כדי שאני אפרסם אחר כך סקירה על החוויה הזו. אז לקחתי את שחר הבן האמצעי שלי בן 11 ואת החבר הכי טוב שלו ואת איתמר וייסברג שהוא שותפי לפודקאסט המימכחקיה ואחד הגיימרים הרציניים ביותר שאני מכיר. והנה אני מקיים חלקי בעסקה הזאת ומספר לכם על החוויה שהייתה לשמחתי כיפית, מאוד כיפית. אז אני אתחיל מהסוף: להילחם נגד זומבים יחד עם עוד שלושה חברים שכולם יחד משתפים פעולה בעולם וירטואלי - זה ממש אבל ממש מגניב. המשחק ששיחקנו הזכיר מאוד את 'Left 4 Dead' למי שמכיר, גלים של זומבים שהסתערו על החבורה שלנו בזמן שאנחנו צריכים להפעיל גנרטורים, לעבור גשרים מעל תהומות ועוד משימות בסגנון. בעולם האמיתי הסתובבנו בתוך אולם רחב ידיים עם רתמות מיוחדות ומשקפי מציאות מדומה, אבל בתוך המשחק היינו ארבעה לוחמים משוריינים עם רובי M16 ורובי ציד והאשליה הייתה מדהימה. החיישנים על קירות האולם ועל הידיים והרגליים שלנו עקבו אחרי המיקום שלנו בכל רגע, כך שכל תנועה שלנו בעולם האמיתי התרגמה לתנועות בעולם הווירטואלי כולל היכולת להזיז חפצים ולבעוט בכדורים וירטואליים. חצי שעה של משחק עברה לי כל כך מהר שממש התבאסתי להחזיר את הציוד. היו רגעים במשחק שממש הזכירו לי סצנות מסרטי המטריקס. אני אצטט את הבן שלי מילה במילה: 'זה היה הדבר הכי מגניב שעשיתי בחיים שלי', כך הוא אמר. זה לא שלא היו בעיות, המתחם עדיין נמצא בהרצה ואפשר להרגיש פה ושם שלא כל הטכנולוגיות עובדות חלק. למשל המיקום של הידיים והרגליים בעולם הווירטואלי לא ממש זהה למיקום שלהם בעולם האמיתי, כך שלפעמים אני מצאתי את עצמי נוגע בשחקן שליידי למרות שנדמה שהאווטאר הווירטואלי שלו נמצא קצת יותר רחוק ממני. גם עוצמת הקול באוזניות לא תמיד הייתה מאוזנת כמו שצריך, כך שפה ושם היה קשה לתקשר אחד עם השני. בכל זאת, למרות התקלות הקטנות האלה, החוויה עצמה הייתה מאוד מאוד מרשימה מבחינה טכנולוגית. קודם כל וזה חשוב - אין בחילות. העקיבה של המשקף אחרי תנועות הראש היא חלקה ומהירה ולא מרגישים לאגים שיכולים לגרום לסחרחורת או מחלת ים. שנית אין כבלים שמחברים אותך למחשב נייח כלשהו ואפשר להסתובב בעולם באופן חופשי לגמרי, להסתתר מאחורי קירות ולהשתופף אל הרצפה. בקיצור חוויה מאוד מיוחדת שהזכירה לי שוואלה אנחנו באמת חיים בעתיד. ואם זה העתיד אז אני רוצה עוד ממנו. אחרי ששיחקנו שוחחתי קצת עם אלה ואדי היזמים שמאחורי Level 3 וגם זוג נשוי בחיים האישיים. שמעתי מהם על האתגר האדיר של הבאת הטכנולוגיה הזו לישראל והאתגר של הקמת המתחם הזה שהוא ראשון מסוגו בישראל ובין הבודדים בעולם כולו. הם נראים לי זוג מקסים ואני מקווה ומאחל להם המון בהצלחה. אני יודע שהבן שלי הולך לגרור אותי בחזרה ל-Level 3 עוד פעם בעתיד בוודאות, אז לפחות איתי הצליח להם. אלה ואדי ביקשו להזכיר שב-Level 3 אפשר להזמין גם אירועי חברה, ימי הולדת, מסיבות רווקים וכדומה ובימי חול עד שעה ארבע אחר הצהריים אפשר לרכוש כרטיסים במחיר מוזל. זהו, אז לכו לבקר במתחם Level 3 בדיזנגוף סנטר וקחו איתכם את כל הצוות שלכם בעבודה, תאמינו לי הם יודו לכם. ספרו להם ששמעתם על Level 3 בעושים היסטוריה. רן לוי 56:16 עושים היסטוריה הם גיא בינון ואיתמר סוויסה בעריכה ובהפקה, שרה סילבצקי אחראית על סיפור משפחתי ומנהלת הקהילות ברשתות החברתיות, אביב שם טוב מנהל המכירות, דני טימור המנהל העסקי ואני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 294: עושים ת'מוות – המתות חסד</title>
        <link>https://mat-mo.github.io/podtext/episodes/vshym-hystvryh/vshym-hystvryh-294-vshym-t-mvvt-hmtvt-khsd.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-294-vshym-t-mvvt-hmtvt-khsd.html</guid>
        <pubDate>2 בדצמבר 2019</pubDate>
        <description>Transcript for [עושים היסטוריה] 294: עושים ת'מוות – המתות חסד from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 295: Deep Fakes (דיפ-פייקס), חלק א' – בינה מלאכותית מזייפת מציאות</title>
        <link>https://mat-mo.github.io/podtext/episodes/vshym-hystvryh/vshym-hystvryh-295-deep-fakes-dyp-pyyqs-khlq-bynh-mlkvtyt-mzyypt-mtsyvt.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-295-deep-fakes-dyp-pyyqs-khlq-bynh-mlkvtyt-mzyypt-mtsyvt.html</guid>
        <pubDate>15 בדצמבר 2019</pubDate>
        <description>Transcript for [עושים היסטוריה] 295: Deep Fakes (דיפ-פייקס), חלק א' – בינה מלאכותית מזייפת מציאות from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? רן לוי 01:29 חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:51 שלום וברוכים הבאים לעושים היסטוריה. הפרק בחסות סוהם, המפתחת ומשווקת מצעי פרימיום מכותנה ארוכת סיבים ומגבות רחצה מכותנה איכותית ומפנקת במחירים שווים לכל נפש. כל המצעים של סוהם עשויים ממאה אחוזי כותנה מזן פימה, בעלת סיבים ארוכים וצפופים, המכונה גם כותנה מצרית. סיבים שנותנים את התחושה הנעימה והמפנקת ביותר. סוהם מציעה לכם לנסות את המצעים והמגבות שלה במשך 90 יום, כדי שתוכלו להתרשם בעצמכם מהאיכות הייחודית והעיצוב היפה. לא אהבתם מכל סיבה שהיא? סוהם תאסוף אותם מביתכם וכספכם יוחזר לכם במלואו. בקרו ב-soham.co.il או הקליקו על הבאנר של סוהם באתר הבית של רשת עושים היסטוריה. רן לוי 04:27 פורסט גאמפ, שיצא לאקרנים ב-1994, נחשב לאחד הסרטים המוצלחים ביותר של שנות ה-90 וזכה בכמה וכמה אוסקרים. אחת הסצנות הזכורות ביותר בסרט היא סצנה שבה מוזמן פורסט לקבלת פנים בבית הלבן. במהלך קבלת הפנים פורסט מגלה שהמשקה הקל האהוב עליו, קולה של דוקטור פפר, מוגש חינם, ומרוב התלהבות הוא שותה חמישה עשר בקבוקים מלאים. זמן מה לאחר מכן הוא מתבקש ללחוץ את ידו של הנשיא ג'יי אף קנדי. הנשיא שואל אותו מה שלומו, ופורסט, בחינניות חסרת העכבות שמאפיינת אותו, מספר לו שהוא צריך להשתין. קנדי צוחק, מסתובב אל הקהל ואומר: 'אני חושב שהוא אמר שהוא צריך להשתין'. הסצנה הקצרה הזו נחשבת לפורצת דרך כיוון שהנשיא קנדי כבר לא היה בין החיים באותו הזמן מזה עשרות שנים. זו הייתה אחת הפעמים הראשונות שצופה הקולנוע זכו לראות על המסך דמות היסטורית מפורסמת חוזרת לחיים בזכות האנימציה הממוחשבת. רן לוי 07:44 למה אני מספר לכם על הסצנה המפורסמת הזו בפורסט גאמפ? כדי להקביל אותה לסרטון אחר שעלה לרשת לפני חצי שנה בערך, במרץ 2019. בסרטון רואים את בנימין נתניהו מבצע סדרה של הבעות פנים פשוטות: פותח וסוגר את הפה, מזיז את הראש מצד לצד וכדומה. גם הסרטון הזה הוא פרי אנימציה ממוחשבת, אבל הוא הרבה יותר מוצלח מהסצנה המדוברת בפורסט גאמפ. הסרטון של ביבי המזויף נוצר על ידי מפתח תוכנה בודד בשם בר היללי, במשך כמה סופי שבוע בלבד, ובעזרת תוכנה חינמית שהוא הוריד מהאינטרנט. הסרטונים המפוברקים החדשים הללו מכונים דיפ פייק (Deepfake), זיופים עמוקים בתרגום חופשי. מה קרה בחמש השנים האחרונות שאפקטים מיוחדים שהיו נחלתם הבלעדית של מומחים בעלי שם, הפכו למשהו שילדים בני 14 יכולים ליצור בלחצת כפתור? התשובה קשורה למהפכה טכנולוגית מרתקת בתחום הבינה המלאכותית: למידה עמוקה (Deep Learning). רן לוי 12:21 עד היום רוב היישומים של טכנולוגיית הלמידה העמוקה היו לצורך מה שמכונה אבחנה, במובן של להבחין ולסווג בין שני דברים שונים. אבל כבני אדם, אנחנו מסוגלים לא רק להבחין ולהבדיל בין דברים, אלא גם ליצור דברים חדשים יש מאין. למשל, אני מסוגל לא רק להבחין בין החתול שלי נאצ'וס לבין כלב אקראי, אלא אני מסוגל גם לצייר אותו. נאצ'וס הוא לא כזה חתול יפה, ולמעשה אפילו לצייר אותו לא הייתי מסוגל. אני יכול לזהות חתול אם אני רואה אחד, אבל אם אני אנסה לצייר חתול, כנראה שנקבל משהו שנראה יותר כמו הנוסע השמיני. למה? כי יש הבדל עקרוני ומהותי מאוד בין אבחנה לבין יצירה של דברים. בשביל לזהות חתול אתה צריך בסך הכל מבט חטוף על קצה הזנב, אבל כדי לצייר חתול כמו שצריך, צריך לדעת אלף ואחד פרטים קטנטנים שבלעדיהם אין חתול. רן לוי 15:51 זו גם אותה הבעיה בה נתקלו חוקרי הבינה המלאכותית כשניסו לאפשר למחשב ליצור מידע חדש. עם טכנולוגיית הלמידה העמוקה קל יחסית ללמד את המחשב לזהות פרצוף אנושי. אבל כדי לצייר תמונה מוצלחת של פנים אנושיות, המודל הממוחשב צריך להיות הרבה יותר חכם והרבה יותר מדויק. לרוע המזל, רשתות הנוירונים המלאכותיות לא היו טובות ורגישות מספיק כדי להסיק את הפרטים הקטנטנים האלה מתוך הדוגמאות שניתנו להן. כשיכלו חוקרים ליצור מידע חדש, התוצאות היו זוועתיות. תמונות של פרצופים אנושיים למשל היו במקרה הטוב מטושטשות ומרוחות, ובמקרה הרע מעוותות ועקומות עד כדי אבסורד. כל זה השתנה בערב אחד, תוך פחות משעה, אחרי ויכוח בין שני חברים בפאב. רן לוי 17:12 איאן גודפלו נראה כמו חנון. באמת. הוא ממושקף, רזה, יש לו זקן תייש משונה על הסנטר והתספורת שלו נראית כאילו מישהו שם לו סיר של חמין על הראש וחתך את מה שיוצא מהצדדים. גודפלו החליף את התואר למדעי המחשב עם התמקדות ספציפית בבינה מלאכותית, מעבר שהתברר כמוצלח מאוד. במסגרת לימודי התואר השני והדוקטורט הוא נחשף למגוון השיטות הקיימות להשתמש ברשתות נוירונים כדי ליצור מידע חדש, מה שמכונה מודלים גנרטיביים. באחד הערבים בשנת 2014, גודפלו ישב בבר עם חבר והשניים דיברו על הבעיות של המודלים הגנרטיביים השונים. תוך כדי שיחה עלה במוחו של איאן רעיון. מה יקרה, הוא שאל את עצמו, אם ניתן לרשתות הנוירונים ללמוד תוך כדי משחק בין שתי רשתות נוירונים יריבות? רן לוי 18:20 הכוונה למשחק בין אחת שתייצר מידע חדש, למשל תמונה של פנים אנושיות, ורשת שנייה שתנסה לגלות אם התמונה המוצגת לה היא תמונה של אדם אמיתי או לחילופין זיוף שיצרה רשת הנוירונים היריבה. הרעיון הזה של לימוד ושיפור תוך כדי משחק בין שני צדדים יריבים הוא לא רעיון חדש, כמעט כל ספורט אנושי מבוסס על העיקרון הזה. גודפלו תהה אם אפשר יהיה בדרך הזו לאמן רשת גנרטיבית ליצור תמונה משכנעת של פנים אנושיות. העניין הוא שזה לא קל כמו שזה נשמע. גודפלו חזר הביתה מהפאב, עוד באותו הערב התיישב מול המחשב ותוך פחות משעה יצר את מה שהפך לאחד הרעיונות המדליקים ביותר בתחום הלמידה הממוחשבת ב-20 השנה האחרונות. הרעיון הזה מוכר כיום בשם Generative Adversarial Networks (GAN). רן לוי 21:21 אתם שומעים אותי. פודקאסטים, שלהקשיב לדברים בזמן שהידיים והעיניים שלכם פנויות, זה אחלה דבר. עכשיו, אם הייתי נותן לכם מאמר של 3000 מילה ואומר שיש לכם 25 דקות לקרוא אותו, להבין אותו, יכול להיות שלא הייתם מתלהבים מזה. אבל כשאתם מאזינים לפודקאסט, זו לא בעיה. וילדים יודעים את זה מצוין. יש הרבה מאוד ילדים שמאוד מתקשים לקרוא, אבל אין להם שום בעיה להקשיב. פרויקט ה-Audiobooks, ספרי השמע הישראלי, נועד בדיוק לזה. המיזם הזה כולל ספרי קריאה מוקלטים שזמינים בחינם עבור 100 אלף תלמידי החינוך המיוחד והשילוב בארץ. המטרה היא שגם ילדים שמתקשים בקריאה יוכלו לחוות ספרים ולקבל את כל מה שהם נותנים: ידע, אוצר מילים, כיף. יופי של דבר. רן לוי 23:23 עכשיו הפרויקט הזה צריך אתכם. נכון לעכשיו, במהלך דצמבר 2019, מתקיים קמפיין גיוס המונים למען הפרויקט ואנחנו מאוד נשמח אם תוכלו לעזור. תרומה קטנה תתקבל בברכה, תרומה גדולה תתקבל בברכה עוד יותר. עוד אפשרות לתרום היא לקנות כרטיס לאירוע שיתקיים ב-21 בדצמבר וכולל גם הרצאה של דורון פישלר. חפשו פרויקט ספרי האודיו או תיכנסו לאתר audiobooks.org.il. תקשיבו טוב. תודה. רן לוי 24:00 בואו נצלול לעומקה של הטכנולוגיה החדשה הזו ונבין כיצד היא עובדת. לצורך העניין אני אתאר מערכת שמפיקה תמונות של פנים אנושיות. מערכת GAN מורכבת משתי רשתות נוירונים מלאכותיות שלכל אחת תפקיד מוגדר. רשת אחת היא הרשת הגנרטיבית, דהיינו הרשת שמייצרת מידע חדש, והרשת השנייה היא הרשת הדיסקרימינטורית (המבחינה). לצורך ההסבר נדמה את הרשת הגנרטיבית שלנו לזייפן כספים, ואת הרשת הדיסקרימינטורית לחוקר משטרה שבודק את השטרות שמפיק זייפן הכספים ומנסה להחליט אם הם אמיתיים או מפוברקים. רן לוי 25:42 השלב הראשון הוא לאמן את הרשת הגנרטיבית אימון בסיסי בנפרד, כדי שתלמד איך נראים פנים אנושיות. היא תסיק את המאפיינים הבסיסיים שמגדירים פנים ואת הקשרים החבויים ביניהם. למשל, איפה מותר לעין להיות בפנים ואיפה לא, מה הקשר בין רוחב האף וגודל השפתיים וכדומה. אנחנו רוצים שהרשת תגלה ותגדיר דפוסים כלליים ועקרוניים יותר במידע שהיא מקבלת. אחרי שסיימתי לאמן את הרשת הגנרטיבית אימון בסיסי, אני לוקח את הרשת השנייה, הדיסקרימינטורית, ומאמן גם אותה בנפרד כדי שתדע גם היא לזהות פנים אנושיות. רן לוי 27:31 עכשיו הגיע הזמן לחבר את שתי הרשתות אחת לשנייה. הרשת הדיסקרימינטורית תצטרך להבחין בין התמונות האמיתיות לבין התמונות המזויפות שהפיקה הרשת הגנרטיבית. כדי שהרשת הגנרטיבית תפיק תמונה מזויפת, אנחנו צריכים קודם כל להזין לתוכה מספר אקראי כלשהו שישמש כגרעין שעליו היא בונה את הפנים הספציפיות שהיא מציירת. אם הרשת הדיסקרימינטורית צדקה, סימן שהרשת הגנרטיבית לא עשתה עבודה מספיק טובה. המערכת תשנה את עוצמת הקשרים בין הנוירונים ברשת הגנרטיבית כדי לנסות ולשפר אותה. בכל סיבוב של המשחק הווירטואלי הזה, שתי הרשתות ילכו וישתפרו בהדרגה עד שנגיע למצב שהזייפן שלנו מפיק שטרות מזויפים באיכות כל כך טובה, עד שאפילו חוקר משטרה מיומן לא יכול לזהות אותם. רן לוי 31:21 אפשר למלא מאמרים שלמים במשוואות מתמטיות שמסבירות מדוע שיטת GAN מפיקה רשת גנרטיבית טובה כל כך. לשיטת GAN יש יתרון גדול נוסף והוא העובדה שאימון רשתות הנוירונים נעשה כאן ללא מעורבות אנושית, מה שמכונה למידה לא מפורשת (Unsupervised Training). היתרונות הברורים של GAN הביאו לשטף של מחקרים ופיתוחים חדשים. נכון להיום קיימות לא פחות מ-510 וריאציות שונות על ה-GAN המקורי. יש StyleGAN, יש DiscoGAN, SaGAN, CycleGAN ואיך לא - ViGAN. אגב, לטובת מחלקת הפיתוח של רכבת ישראל, Balagan עדיין פנוי לדעתי. רן לוי 33:10 תשומת הלב הזו מצד המדענים וגם מצד לא מעט חברות מסחריות משקפת את הפוטנציאל האדיר של הטכנולוגיה במספר תחומים. למשל במסחר מקוון: חנויות אינטרנט לבגדים או משקפיים. טכנולוגיית ה-GAN תאפשר לנו להעלות תמונה או סרטון שלנו לאתר, והמחשב יוכל 'להלביש' את הפריטים שבחרנו על דמותנו הווירטואלית ולהראות לנו איך באמת נראה עם הבגדים שבחרנו. חוקרים של סמסונג למשל כבר הדגימו כיצד הם לוקחים תמונת סטילס יחידה של אדם והופכים אותה לסרטון וידאו. ניתן יהיה ליצור סרטון אמין ומשכנע מאוד שכולו מאוכלס בדמויות וירטואליות שהן פרי דמיונו של המחשב. רן לוי 34:19 אותו עיקרון נכון גם לגבי עולמות וירטואליים של משחקי מחשב, שחקנים שהלכו לעולמם לפני שנים רבות שיחזרו לחיים על המסך, ושחקנים מבוגרים שיחזרו לימי נעוריהם. גם בעיבוד תמונה ווידאו יש אפשרויות מעניינות. המחשב יוכל לנקות תמונות וסרטונים מרעשים והפרעות ולצבוע מחדש סרטים שצולמו בשחור-לבן. היכולות הטכנולוגיות הללו קיימות גם היום, אבל בכל המקרים הללו היכולת הזו הייתה כרוכה בהשקעה לא טריוויאלית של כסף, זמן ומומחיות. לעומת זאת, טכנולוגיית ה-GAN תביא את היכולת הזו אל העם ותהפוך אותה לזולה וזמינה הרבה יותר. רן לוי 35:51 ומה עשתה האנושות עם הטכנולוגיה המהפכנית ביותר בתחום הבינה המלאכותית? רמז: את מה שאנחנו נוהגים לעשות עם כל טכנולוגיה מהפכנית שאנחנו ממציאים. כן, ניחשתם נכון: פורנו. בנובמבר 2017 יצר משתמש אנונימי של אתר רדיט פורום בשם Deepfakes. זה היה אירוע מכונן כיוון שאותו משתמש הוא זה שהמציא את המילה החדשה הזו. הסרטונים שהעלה היו ברובם סרטוני פורנו קצרים שבהם הוחלפו פניהן של השחקניות המקוריות בפניהן של שחקניות הרבה יותר מפורסמות כמו גל גדות וסקרלט ג'והנסון. הנהלת רדיט הגיבה במהירות וחסמה את החשבון, אבל זה כבר היה מאוחר מדי. מכאן ואילך החלו סרטוני דיפ פייק לצוץ באלפיהם ברחבי האינטרנט. רן לוי 39:13 ההתפתחות המפתיעה והמהירה בתחום והשימושים הבעייתיים שלה יצרו מעין מירוץ חימוש בין יוצרי הסרטונים המזויפים לבין החוקרים בתחום הבינה המלאכותית שמנסים למצוא דרכים לגלות את הזיופים הללו. הפרק הבא יתמקד במירוץ החימוש הזה. מה הם הסימנים המזהים, אם יש כאלה, לכך שתמונה או סרטון שנראים לנו מציאותיים לחלוטין הם בעצם זיופים שנוצרו על ידי בינה מלאכותית? כל זאת ועוד בפרק הבא של עושים היסטוריה. רן לוי 40:41 היה איזה אירוע לפני כמה שנים של שני חיילים שהיו בעמדה בהר ברכה. הם שיחקו שש-בש בעמדה כאשר הנשק לצידם, האפודים בצד גם כן, והופתעו על ידי שלושה מחבלים. החברה האלה הצליחו לדקור את שני החיילים ולפצוע אותם בצורה די קשה ונסו על נפשם. הממצאים שנשלחו אליי היו הסכין והבגדים המגואלים שלהם בדם. הצלחתי בסופו של יום לחלץ איזה פרופיל DNA שהצלחתי לשייך אותו מתוך התערובת. היחידה החוקרת שלחה שלושה חשודים ואף אחד מהם לא התאים. ואז אני מסתכל עוד פעם ואני רואה שאחד החשודים האלה בפרופיל שלו מאוד דומה לפרופיל שאני הצלחתי לשער אותו. ואני עושה חישוב סטטיסטי ורואה שיש סבירות שזה אח שלו. הם נכנסים באישון לילה ודוגמים את הבחור ויוצאת התאמה מלאה. אם אתם רוצים לשמוע עוד על מאחורי הקלעים של עבודת המשטרה, חפשו את הפודקאסט שלנו 'סיפורים מהניידת' באתר או באפליקציות השונות. רן לוי 42:58 אני רוצה להזכיר לכם שבמרץ הקרוב ייערך מפגש המאזינים השני של 'עושים תנך', והפעם סיור מודרך בתל מגידו, אחד האתרים הארכיאולוגיים החשובים והנחפרים ביותר בישראל. ילווה אותנו פרופסור ישראל פינקלשטיין. כדי לרכוש כרטיסים לסיור, חפשו את הבאנר של 'עושים תנך בשטח' באתר הבית שלנו ranlevi.com. יום שישי ה-27 במרץ 2020 בשעה 9:00 בבוקר בתל מגידו. אני מתכוון להיות שם בוודאות. רן לוי 43:31 השבוע הוספתי לאתר פיצ'ר חדש שאני מקווה שיהיה שימושי: האפשרות לדרג את פרקי 'עושים היסטוריה'. התוספת הזו מגיעה ממשהו שאני שומע ממאזינים חדשים כל הזמן - יש כל כך הרבה פרקים עד שקשה לדעת מאיפה להתחיל. אז עכשיו בכל פוסט של פרק באתר יש אפשרות לדרג את הפרק בסולם של 1 עד 5. אם בא לכם להמליץ למאזינים חדשים על פרקים שאהבתם במיוחד, אתם מוזמנים להיכנס לאתר ranlevi.com, למצוא את הפרקים ולדרג אותם. רן לוי 44:28 מה חדש ברשת עושים היסטוריה? ב'עושים תנך' מדברים על ספר דניאל, הספר האחרון שנכתב בתנ"ך. ב'עושים רכב' - מסע דו-גלגלי בדרום אפריקה. ב'עושים כותרות' אטילה שומפלבי מראיין את דוקטור רז צימט על ההפגנות באיראן. ב'יחסינו לאן' - מיינדפולנס, השיטה להפחית כעס בזוגיות. ואחרון חביב 'עושים רפואה' על מומים מולדים בלב. כל הפודקאסטים נמצאים באפליקציית 'עושים היסטוריה' באנדרואיד, באתר שלנו ובכל אפליקציות הפודקאסטים. רן לוי 46:09 בפרק הקודם ביקשתי מכם לספר לנו את הסיפור הכי מצחיק והכי הזוי שלכם על מפגש עם בעל חיים כלשהו. גלעד סונינו כתב: 'לילה אחד בארבע לפנות בוקר קיבלתי טלפון משכנים שלי. מסתבר שהחתול הארור שלי פתח להם את הרשת נגד יתושים ונכנס להם מתחת למיטה והם לא מצליחים להוציא אותו'. יונתן חולטי כתב: 'יום אחד אני חוזר הביתה ובתי אז בת ארבע מספרת לי בהתלהבות: אבא, צל, כלבתנו האהובה, התפלשה בנמלה רטובה. אני: מה? יאלי: כן, לך תריח. אני: אהה, נבלה רקובה'. שי פישר כתב על חווית דיבאג מעניינת: 'פעם פירקתי את המכסה הפנימי של המקפיא כדי לסדר שם משהו. כשהפעלתי את המקרר היה צליל טרטור חזק מאוד. בסוף התברר שזה פרפר ענקי שרפרף בכנפיו על בקבוק פלסטיק צמוד למקרר'. ענק. רן לוי 49:11 זהו עד כאן. אם אתם אוהבים את עושים היסטוריה ומעוניינים לתמוך בה, אפשר לרכוש מספרי בחנות שבאתר. הספר 'קרב מוחות' על ההיסטוריה של הווירוסים למחשב עשוי להיות המתנה שתתאים לכל חובב טכנולוגיה. בנוסף, אנחנו בעושים היסטוריה יודעים להפוך את הסיפור ההיסטורי של ארגונים וחברות לדרמות רדיופוניות מרתקות. אם זו נשמעת לכם כמו אופציה מעניינת עבור הארגון שלכם, צרו עמי קשר דרך האתר. עושים היסטוריה הם גיא בינון ואיתמר סוויסה בעריכה ובהפקה, שרה סילבצקי, אביב שם טוב, דני תימור ואני רן לוי. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 296: ההיסטוריה של גורדי השחקים (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-296-hhystvryh-shl-gvrdy-hshkhqym-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-296-hhystvryh-shl-gvrdy-hshkhqym-sh-kh.html</guid>
        <pubDate>25 בדצמבר 2019</pubDate>
        <description>Transcript for [עושים היסטוריה] 296: ההיסטוריה של גורדי השחקים (ש.ח.) from עושים היסטוריה</description>
        <content:encoded><![CDATA[
            שני מלול 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה. תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, יופי, כי הפרסומת הזאת נועדה לכם. במהלך חודש פברואר מתקיים השלב הראשון של המיונים לנבחרות ישראל במדעים. למדינת ישראל יש נבחרות בוגרות שמתחרות באולימפיאדות הבינלאומיות בכימיה, פיזיקה, מתמטיקה, ביולוגיה, מדעי המחשב, סייבר ובינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 01:13 שלום וברוכים הבאים לעושים היסטוריה. פרק 296: לבנות את מנהטן בתימן, על ההיסטוריה של גורדי שחקים. שידור חוזר. רשת עושים היסטוריה. רן לוי 01:35 הפרק בחסות סיפור משפחתי, תוכנית רדיו דוקומנטרית על המשפחה שלכם. המורשת המשפחתית מתעוררת לחיים בהפקת רדיו עשירה ומרתקת. לפרטים נוספים בקרו ב-familysounds.co.il. רן לוי 01:44 כשהייתי בן 18, בין התיכון לצבא, עבדתי במלון דן כרמל בחיפה בתור נער בריכה. על הנייר זה ג'וב נהדר, אבל הייתה נקודת אור בודדת בעבודה הזו. מלון דן כרמל ממוקם לא רחוק ממלון נוסף של אותה חברה, דן פנורמה, שהפך לאחד מסימני ההיכר המפורסמים ביותר של חיפה. בניינים גבוהים מושכים אליהם מתאבדים, ובמלון שלי נטען שכל שנה קופצים ממגדלי הפנורמה כמה אומללים. מי צריך לנקות את הכתמים? ניחשתם נכון. גם אנשי התחזוקה של האמפייר סטייט בילדינג המפורסם בניו יורק הכירו היטב את המשיכה המגנטית הזו. סיפורה של אלביטה אדמס, שקפצה מהקומה ה-86 בשנת 1979 אך ניצלה בזכות משב רוח שדחף אותה חזרה, ממחיש את המורכבות של המבנים הללו. רב קומות הם לא המצאה מודרנית. לעיר שיבאם בתימן, המכונה 'מנהטן של המדבר', היו בנייני מגורים בני 5 עד 10 קומות כבר לפני מאות שנים. שיבאם היא היוצא מן הכלל שמעיד על הכלל; בניינים גבוהים היו נדירים בגלל האתגר ההנדסי. גורד שחקים על פי ההגדרה ההנדסית הוא מבנה גבוה מספיק כדי שהרוח הנושבת עליו תהיה האתגר הגדול ביותר. המהפכה התעשייתית הביאה עמה את הפלדה של הנרי בסמר ואת המעלית של אלישע אוטיס, שני פיתוחים שאפשרו את צמיחתם של גורדי השחקים המודרניים. קפטן פנדה וטופר-בוי 24:01 ההרפתקאות של קפטן פנדה וטופר-בוי. במערה סודית אי שם מתחת לסניף של איקאה, יושב קפטן פנדה מול מאות מסכי טלוויזיה, צופה באזרחי ישראל המנמנמים ומוודא ששנתם ערבה. אהה, הבחורה הזאת כאן מתהפכת מצד לצד! קדימה טופר-בוי, אל הפנדמוביל. אזרחי ישראל זקוקים לנו, קח איתך מזרון ונצא לדרך. שלום גבירתי, אין סיבה לדאגה, אני קפטן פנדה וזה עוזרי הנאמן טופר-בוי. אוי אלוהים, המדרגות האלה, נגמר לי הגב. מה אתם עושים בחדר השינה שלי? היום בשעה ארבע לפנות בוקר התהפכת מצד לצד ולא הצלחת להירדם, הבאנו לך מזרון של פנדה כדי שתשני טוב יותר בלילה. אבל עכשיו שמונה בבוקר. כן, מאז שפתחו את נתיב פלוס הפקקים על הפנים. אם גם אתם רוצים לישון טוב בלילה על מזרון של פנדה, כל מה שאתם צריכים לעשות הוא לנופף לנקודה השחורה בפינת החדר, או לבקר באתר הבית של פנדה. רן לוי 26:32 תהליך בסמר לייצור פלדה והמעלית המשופרת של אוטיס היו החלקים החסרים בפאזל תכנון גורדי השחקים. השריפה הגדולה של שיקגו ב-1871 סיפקה את המניע לבנייה לגובה במרכז העיר. וויליאם לה ברון ג'ני בנה את בניין ה-Home Insurance בשנת 1885, שנחשב לגורד השחקים האמיתי הראשון בהיסטוריה. לאורך סוף המאה ה-19 ותחילת המאה ה-20 נבקו שיקגו וניו יורק על תואר העיר עם גורד השחקים הגבוה בעולם. ניו יורק קישטה את קו הרקיע שלה בסגנון ארט דקו, שהגיע לשיאו בבניין האמפייר סטייט ב-1931. פזלור קאן, מהנדס ממוצא בנגלדשי, חולל מהפכה נוספת עם המצאת שיטת 'השפופרת החלולה' שאפשרה חופש אדריכלי וחוזק מבני רב יותר, כפי שניתן לראות במגדלי התאומים או בטייפה 101. בורג' חליפה בדובאי הוא כיום גורד השחקים הגבוה בעולם, והוא ממחיש את הקשר שזיהה הכלכלן אנדרו לורנס בין הקמת בנייני שיא למשברים כלכליים, מה שמכונה 'אינדקס גורדי השחקים'. למרות האתגרים הלוגיסטיים והכלכליים, התחרות על הבניין הגבוה ביותר נמשכת, כשהשמיים הם הגבול.
        ]]></content:encoded>
    </item>
    
    <item>
        <title>[עושים היסטוריה] 297: דיפ-פייקס (Deep Fakes), חלק ב' – אדם נגד מכונה</title>
        <link>https://mat-mo.github.io/podtext/episodes/vshym-hystvryh/vshym-hystvryh-297-dyp-pyyqs-deep-fakes-khlq-b-dm-ngd-mkvnh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-297-dyp-pyyqs-deep-fakes-khlq-b-dm-ngd-mkvnh.html</guid>
        <pubDate>31 בדצמבר 2019</pubDate>
        <description>Transcript for [עושים היסטוריה] 297: דיפ-פייקס (Deep Fakes), חלק ב' – אדם נגד מכונה from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב אלא חידות שגורמות לכם לבהות בתקרה ולמלמל מין רגע אבל אם הוא עשה ככה? תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי הפרסומת הזאת נועדה לכם. רן לוי 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. רן לוי 02:30 שלום וברוכים הבאים לעושים היסטוריה, פרק 297: Deepfakes, חלק ב' - אדם נגד מכונה. רן לוי 02:50 אז יש לכם מזרן בחדר השינה, הוא בסדר גמור, אולי קניתם אותו לפני שנתיים שלוש וחבל לקנות מזרן חדש, אבל הוא לא הכי נוח, אולי אפילו עושה לכם קצת כאבי גב. מה עושים? לפנדה יש פתרון מעולה עבורכם. טופר היא שכבת נוחות מויסקו שאפשר לשים על כל מזרן קיים ולשדרג את חוויית השינה באופן מיידי ובשבריר מעלותו של מזרן רגיל. בקרו באתר של פנדה panda.co.il והזמינו לעצמכם טופר חדש ללא התחייבות. לא אהבתם? יש לכם 30 לילות להתחרט ומשלוחים והחזרות חינם. panda.co.il, ככה קונים היום מוצרי שינה דרך האינטרנט. רן לוי 03:50 בפרק הקודם הכרנו את GAN, טכנולוגיית בינה מלאכותית שפותחה אך לפני חמש שנים בלבד וכבר מאיימת לחולל מהפכה דרמטית באופן שבו אנחנו יוצרים תוכן במגוון מדיות - מתמונות וסרטונים ועד אודיו וטקסט. GAN מבוססת על הרעיון של אימון נגד יריב (Adversarial training בלעז). שתי רשתות נוירונים מתמודדות זו כנגד זו. אחת מייצרת מידע מזויף, למשל תמונות של פרצופים אנושיים, והשנייה מנסה לזהות את הזיופים האלה ולהבחין בינם ובין צילומים של פנים אמיתיות. התוצאה המתקבלת היא בינה מלאכותית שמסוגלת להפיק זיופים, מה שפעם היינו מכנים אפקטים מיוחדים והיום קוראים להם Deepfakes, באיכות חסרת תקדים ובשבריר מהזמן והעלות שהיו נדרשים לצורך כך עד לפני שנים ספורות. רן לוי 21:03 שלום, כאן רן לוי, ואני מזמין אתכם להאזין לפודקאסט חדש בשם עושים ת'מוות, המוגש בחסות עלי שלכת. בית לוויות מודרני העוסק בקבורה אזרחית, שריפת גופות ושירותי לוויה נוספים. הפודקאסט בהגשת אלון נתיב, מייסד עלי שלכת, מביא לקדמת הבמה את הסיפורים המרתקים ביותר הנוגעים בתחום דרכו האחרונה של אדם ועוסק בנושאים שנוגעים לכולנו, אבל כולנו מנסים להדחיק. הנה טעימה קטנה מתוך החלק השני בסדרת הפרקים על המוות חסד, אחד הנושאים השנויים ביותר במחלוקת היום סביב מוות. רן לוי 22:58 באוגוסט האחרון 2019 ביקרתי בכנס אבטחת מידע בשם Black Hat שנערך בלאס וגאס ופגשתי שם שלושה חוקרים שעובדים בדיוק על הבעיה הזו. אלכס קונברט, ג'וני סונדרס וג'ורג' וויליאמס, שהוא גם מוביל המחקר המשותף שלהם. מטרתם של שלושת המדענים היא לזהות Deepfakes בתחום האודיו, דהיינו הקלטות קול מזויפות. כיום יש יחסית מעט תוכנות שמסוגלות לזייף באופן משכנע קול של אדם, אבל זה רק מכיוון שזיוף אודיו הוא פחות נוצץ ופחות מושך מזיוף סרטונים. רן לוי 38:49 הפרק בחסות פארק עתידים תל אביב, המזמינה אתכם להאזין לפרק מיוחד בפודקאסט עושים עסקים. רוצים לדעת איך מתחם נדל"ן יכול לתת יותר מסתם ארבע קירות לעסקים ואיך יוצרים מודל של אקו-סיסטם נטוורקינג וחיי קהילה בסביבות עסקיות מוצלחות? אתם מוזמנים להאזין לפרק מיוחד על פארק עתידים תל אביב בו מתארחים שגיא ניב מנכ"ל הפארק וגבי קמינסקי מנהל סיטי זון, מעבדת החדשנות לערים חכמות הפועלת בפארק. חפשו את עושים עסקים באפליקציית הפודקאסטים האהובה עליכם ובאתר הבית שלנו ranlevi.com. רן לוי 39:32 השבוע אנחנו נפרדים בצער רב מגיל חובב והפודקאסט שלו אוכל ישראל שנסגר אחרי כחצי שנה של פעילות ענפה ופרק חדש שעלה כל שבוע. סגירת פודקאסטים היא משהו שלרוע המזל אנחנו חייבים לעשות ברשת שלנו מדי פעם מכל מיני סיבות וזה אף פעם לא קל. העבודה עם גיל על התוכנית שלו הייתה תענוג בכמה מישורים. ראשית מדובר במקצוען ברמה נדירה, ושנית, גיל תמיד היה מביא איתו משהו טעים לאולפן. תודה רבה לגיל חובב. מה עוד חדש ברשת עושים היסטוריה? בעושים כותרות פודקאסט האקטואליה שלנו בשיתוף Ynet חושפים את האמת העגומה מאחורי שילוב החרדים בכלכלה הישראלית. ובעושים תוכנית פרק על מפתחים כבדי ראייה. ולסיום, החידה מתחילת הפרק. אם עניתם שחמש דלתות זה המקסימום שיכול להיות במחסן, צדקתם. להתראות בפרק הבא.
        ]]></content:encoded>
    </item>
    
    <item>
        <title>[עושים היסטוריה] 298: איך התחילו בני האדם ללכת על שתיים (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-298-yk-htkhylv-bny-hdm-llkt-l-shtyym-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-298-yk-htkhylv-bny-hdm-llkt-l-shtyym-sh-kh.html</guid>
        <pubDate>9 בינואר 2020</pubDate>
        <description>Transcript for [עושים היסטוריה] 298: איך התחילו בני האדם ללכת על שתיים (ש.ח.) from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 299: מה אפשר ללמוד מהנמלים?</title>
        <link>https://mat-mo.github.io/podtext/episodes/vshym-hystvryh/vshym-hystvryh-299-mh-pshr-llmvd-mhnmlym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-299-mh-pshr-llmvd-mhnmlym.html</guid>
        <pubDate>20 בינואר 2020</pubDate>
        <description>Transcript for [עושים היסטוריה] 299: מה אפשר ללמוד מהנמלים? from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה... תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי הפרסומת הזאת נועדה לכם. כי חידות כאלו שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:10 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 299: מה אפשר ללמוד מהנמלים? רן לוי 02:51 הפרק בחסות סוהם, המשווקת מצעי פרימיום מכותנה ארוכת סיבים ומגבות רחצה מכותנה איכותית ומפנקת במחירים שווים לכל נפש. המצעים של סוהם מיוצרים במפעל טקסטיל ישראלי, מפעל הטקסטיל האחרון ששרד מתעשיית העבר המפוארת הזאת, בדיוק בזכות המומחיות המיוחדת שלו בייצור הבדים האיכותיים. סוהם מציעה לכם 90 ימי ניסיון כדי להתרשם מהמצעים והמגבות, ואם לא אהבתם אותם מכל סיבה שהיא, סוהם תאסוף אותם מביתכם וכספכם יוחזר לכם במלואו. בקרו ב-soham.co.il או הקליקו על הבאנר של סוהם באתר הבית של רשת עושים היסטוריה. ואל תשכחו לספר להם שהגעתם דרך רשת עושים היסטוריה. רן לוי 04:15 אני מניח שכולכם מכירים את הפתגם 'לך אל הנמלה עצל, ראה דרכיה וחכם'. אני למדתי אותו עוד בתקופת הגן לדעתי, לצד המשל היווני המפורסם על הצרצר והנמלה. הצרצר הבטלן נח כל הקיץ בעוד הנמלה החרוצה אוגרת אוכל, וכשמגיע החורף הצרצר רעב ללחם והנמלה שבעה ומאושרת. בשני המקרים המסר זהה: אם תיקח דוגמה מחריצותה של הנמלה, תהיה אדם מוצלח ומצליח יותר. אבל בינינו, לא צריך לקחת את הסיפורים האלו יותר מדי ברצינות. בכל זאת, יש משלים גם על שועלים ערמומיים ונחשים מרושעים, ותכלס שועלים ונחשים לא יותר ערמומיים ומרושעים משאר בעלי החיים, ולפי הרעש שעושים הצרצרים מתחת לחלון בבית שלי, עושה רושם שהם עובדים ממש קשה בלהפריע לכל השכונה. אבל מה שכן, כל אותם משלים ופתגמים הם עדות לכך שכבר בימי קדם, בני האדם התבוננו בנמלים הפועלות, התרשמו מאוד מהפעלתנות שלהן ומהאופן שבו הן עובדות יחד כדי לאסוף מזון, לבנות את הקן וכדומה, וניסו להסיק מההתנהגות הזאת תובנות ומסקנות רלוונטיות לבני האדם. רן לוי 06:49 במאה ה-19 נכנס המחקר המדעי על הנמלים להילוך גבוה, והאנטומולוגים, חוקרי החרקים, החלו בוחנים לעומק את מבנה גופן, מחזור חייהן והארגון החברתי של הנמלים. חלק מאותם חוקרים המשיכו את אותה מסורת עתיקה ושאלו את עצמם האם אפשר ללמוד משהו מהמחקרים האלה שיהיה רלוונטי גם לגבי החברה האנושית. כלומר להסיק תובנות כלשהן מהתנהגותן של הנמלים כדי להחיל אותן גם על עולם המושגים האנושי ולשפר באופן כלשהו את החברה שלנו או לפתור בעיות שמטרידות אותנו. אבל העניין הוא, שכפי שנגלה מיד, הנמלים הן אחד היצורים הכי שונים מבני האדם שאפשר לדמיין. במובנים מסוימים הן כמעט ההפך המוחלט שלנו. אז מה קורה כשאתה מנסה לקחת רעיונות ומושגים ממין אחד שהוא כמעט חייזרי ביחס לבני האדם ולהחיל אותם על החברה האנושית? התוצאה מפתיעה, שנויה מאוד במחלוקת ואפשר גם לומר מהפכנית. רן לוי 08:15 אחד המדענים הראשונים שהתמקדו בחקר הנמלים היה אוגוסט פורל שנולד בשוויץ ב-1848. עבור פורל הצעיר הנמלים היו מפלט. אמו הייתה אישה דתייה מאוד וכילד סבל רבות משיגעונותיה ומהאיסורים הדתיים החמורים שהטילה עליו. הוא בילה מחוץ לבית בכל הזדמנות ושם נולדה אהבתו לנמלים. מאוחר יותר פורל למד רפואה והתמחה בנוירולוגיה, שם זכה להצלחה רבה. הוא היה מבין הראשונים להבין איך עובדים הנוירונים במוח ויש אפילו אזור במוח שקרוי על שמו. במקביל לקריירה הרפואית המפוארת שלו המשיך לחקור גם את הנמלים. הוא כתב ספר מקיף ואטור שבחים על הביולוגיה של הנמלים ובאיתו בשוויץ זכה לכינוי החיבה 'לה פורמילייה', מושבת הנמלים. אוגוסט פורל לא היה הראשון שחקר נמלים בצורה רצינית ומעמיקה, אבל בניגוד לאנטומולוגים וחוקרי הטבע של דורו, מחקריו של פורל התמקדו לא רק במבנה הגוף והביולוגיה של הנמלים אלא גם בהתנהגות שלהן. למשל עוד כנער מתבגר הוא ערך ניסויים ובהם ערבב שתי מושבות שונות של נמלים. רן לוי 10:15 כאן המקום להסביר את ההבדל בין מושבה וקן, שני מושגים שלפעמים משתמשים בהם באותה משמעות. מושבה היא המבנה הארגוני הבסיסי של הנמלים, אוסף של נמלים בנות אותו מין שחיות ועובדות יחד. קן הוא המבנה הפיזי שבו המושבה נמצאת, למשל רשת של מחילות מתחת לאדמה או תל עפר שהנמלים בונות לעצמן או אפילו בתוך גזע עץ. בכל אופן פורל ידע שנמלים הן באופן עקרוני טריטוריאליות מאוד ומגנות על המושבה שלהן בחירוף נפש נגד פולשים זרים, גם אם מדובר בנמלים בנות אותו מין. כששתי מושבות נמלים נתקלות זו בזו הן לרוב יילחמו אחת בשנייה מלחמת חורמה עד שאחת המושבות תצליח לגרש או להשמיד את השנייה. אבל בניסויו פורל גילה להפתעתו שלא תמיד המלחמות האלה הן בלתי נמנעות. כמו רוב החרקים, הנמלים מתחילות את חייהן כביצים שהופכות לזחל ממנו בוקעת הנמלה הבוגרת. כשהכניס פורל ביצים וזחלים של נמלים ממושבה אחת לקן נמלים של מושבה אחרת, הנמלים שבקעו מתוך הזחלים האלה התקבלו במושבה החדשה בזרועות פתוחות. רן לוי 11:30 במקרים נדירים התרחשו שיתופי פעולה מפתיעים כאלה אפילו אצל נמלים בוגרות ולא רק בזחלים וביצים. ולא רק נמלים אפילו, במקרים רבים אימצו במירכאות הנמלים אל המושבות שלהן גם חרקים ממינים אחרים לגמרי, כמו למשל כנימות מסוימות שהנמלים מגדלות בתוך הקן שלהן. הכנימות מפרישות טיפות של נוזל עשיר בסוכר שהנמלים אוכלות בשמחה ובתמורה הנמלים שומרות על הכנימות מפני טורפים, דואגות להן למזון ואפילו נושאות אותן על גבן כשהן עוברות מקן לקן. התקופה שבה חי אוגוסט פורל, המחצית השנייה של המאה ה-19 ותחילת המאה ה-20, התאפיינה בעלייה ברורה של לאומנות, פשיזם ושנאת זרים באירופה כולה, מגמה שהגיעה לשיאה בשתי מלחמות העולם. פורל היה מודאג מאוד מהלאומנות הזו ומההשלכות ההרסניות שלה וניסה לרדת לשורשיה של שנאת הזרים שנדמה היה שכמעט כל בני האדם לוקים בה. מחקריו על הנמלים הראו לו שישנה גם אפשרות אחרת. אם הנמלים מסוגלות להתגבר על האינסטינקט התוקפני הטבעי שלהן ולאמץ לחיקן ביצים וזחלים של נמלים ממושבה אחרת ואפילו חרקים ממינים אחרים, זה סימן שגם בני האדם מסוגלים להיגמל משנאת הזרים שלהם. כל מה שצריך לעשות טען פורל הוא לחנך את ילדינו לאהבת אדם כבר מגיל צעיר מאוד. ציטוט: 'למרות שהאדם טורפני, אגואיסט וצבוע מטבעו, ניתן להתגבר על כך על ידי חינוך חברתי נכון מילדות. את תפיסתי זו אני חייב בראש ובראשונה לנמלים'. סוף ציטוט. רן לוי 13:00 וזה לא הכל. פורל הראה במחקריו שלעתים מושבות גדולות עשויות להשתרע על פני מספר רב של קינים, עובדה שהזכירה לו מאוד את הנטייה האנושית להתקבץ במדינות שונות. ואם הנמלים בקינים שונים יכולות להתאחד תחת כנפיה של מושבה אחת גדולה שאל פורל, מדוע שלא יוכלו גם בני האדם במדינות השונות להתאחד תחת כנפיה של ממשלה עולמית אחת גדולה, באותו האופן שבו למשל מאוגדים הקנטונים השונים בשוויץ, ארץ מולדתו. חשוב להדגיש שרוב חוקרי החרקים לא החזיקו בדעותיו של פורל, רבים מהם התנגדו לעצם הרעיון שאפשר בכלל להסיק משהו מהתנהגותן של הנמלים לגבי עולמם של בני האדם. ובכל זאת השקפתו של פורל זכתה לתיעודה גדולה מעצם היותו אחד מחוקרי הנמלים הגדולים של דורו אם לא הגדול שבהם. רעיונותיו של פורל גם הדהדו את אותה תפיסה עתיקת יומין שהועברה אלינו דרך הפתגמים והמשלים, שלפיה נמלים הן באופן עקרוני מודל טוב ומוצלח לבני האדם. ואם אפשר ללמוד מהנמלים את חשיבותה של החריצות, מדוע שלא נוכל ללמוד מהן איך לבנות חברה אנושית טובה ומוצלחת יותר? רן לוי 14:41 אבל לרוע מזלו של פורל, תורות חברתיות שהופיעו בשלהי המאה ה-19 וראשית המאה ה-20 ערערו את התדמית החיובית של הנמלים כמודל מוצלח לבני האדם. הפשיזם, הנאציזם, המרקסיזם והקומוניזם העניקו למושבת הנמלים פרשנות אחרת, אפלה יותר. הנמלים הפועלות הפכו למטאפורה להמונים טיפשים שנוח לשלוט בהם באמצעות תעמולה ומניפולציות רגשיות, והנמלה המלכה הפכה למקבילה של הדיקטטור ששולט על הרוב האדיש. השינוי התפיסתי הזה הביא לכך שפחות ופחות הוגי דעות נטו לחפש אצל הנמלים מודלים חברתיים שאפשר ליישם בהצלחה אצל בני האדם כמו המודל החינוכי שניסח אוגוסט פורל. אבל למרות זאת הוא לא סימן את סופו של הניסיון ללמוד משהו חדש על החברה האנושית מתוך עולמן של הנמלים. אחד הממצאים המרתקים שמעלה המחקר המודרני על הנמלים הוא המבנה החברתי שלהם. ברמה הבסיסית אנחנו רגילים לשמוע על כך שבקן יש מלכה אחת או מספר מצומצם של מלכות שמטילות את הביצים, וכל השאר הן נמלים פועלות, נקבות עקרות שמשרתות אותה. אבל התיאור השטחי הזה מסתיר מאחוריו את המורכבות האמיתית של מושבת הנמלים, שנחשבת לארגון החברתי המורכב ביותר המוכר לנו בטבע, שני רק לזה של בני האדם. איתנו כדי לספר לנו על המבנה החברתי המרשים של הנמלים נמצא דוקטור אייל פריבמן. ריינה את אייל נתן פוזניאק. ד"ר אייל פריבמן 16:35 שלום, אני אייל פריבמן מאוניברסיטת חיפה. אני חוקר במכון לאבולוציה פה באוניברסיטה ומרצה בחוג לביולוגיה אבולוציונית וסביבתית, ואני חוקר נמלים, אבולוציה של נמלים. הנמלים חברתיות כבר מעל 100 מיליון שנה. הדבר הכי בסיסי זה הגודל של הקן. אוקיי יש לך קן של נמלים, יכול להיות קן של נמלים שיש בו כמה עשרות פרטים, עשרות נמלים עובדות ביחד, בונות איזה קן קטן, חיות איזושהי תקופה מסוימת ביחד, לפעמים שנים, וזה הגודל. כן הגודל, עם הגודל הוא כזה קטן, רמת המורכבות תהיה יותר נמוכה. לעומת זאת יכולים להיות קינים של אלפי, עשרות אלפי, מאות אלפי גם מיליוני נמלים שחיות בקן אחד וכולן צריכות לעבוד בתיאום אחת עם השנייה. תתאר לעצמך מיליון נמלים עושות את כל מה שנמלים עושות, כן, צריכות להביא מזון, לבנות את הקן, לנקות, לתחזק, לגדל את הדור הבא, את הצאצאים. יש יותר חלוקה לקבוצות של תתי קבוצות שכל אחת יש לה עבודה שונה, תפקידים שונים. תפקידים מחוץ לקן, תפקידים בתוך הקן. אוקיי כמובן צריך לצאת ולהביא אוכל, נכון? אבל גם בשביל להביא אוכל, גם בתוך רק הפעילות הספציפית הזאת יכולות להיות קבוצות שונות שנמלים שונות יש להן תפקיד שהוא קצת שונה. כולן רוצות לצאת ולהביא מזון, אבל אולי יהיו כאלה שהן סיירות, שיוצאות והולכות למקומות שאף נמלה לא הייתה בהם בזמן האחרון, לפחות נגיד באותו יום היא הראשונה שהולכת ומחפשת מקור מזון חדש. ולעומת זאת יש כאלה שיהיו רצות על הקו, אתה יודע, הלוך חזור, הלוך חזור. רן לוי 18:40 לא רק שנמלים שונות ממלאות תפקידים שונים בתוך המושבה, נמלה עשויה גם להחליף מספר תפקידים במהלך חייה. ד"ר אייל פריבמן 19:05 וזה משהו שהוא באופן כללי כנראה נכון להרבה מאוד סוגים של חרקים חברתיים, שפועלות מתחילות בתוך הקן כשהן רק צעירות, כשהן מתחילות לעבוד כפועלות בקן הן מתחילות בעבודות שהן בתוך הקן וככל שמתבגרות הן יוצאות החוצה לעבוד בחוץ, להביא מזון. ויש בזה היגיון מסוים כי בתוך הקן איזה עבודות יש בתוך הקן? טיפול במלכה ובזחלים כמובן, אוקיי כל ההאכלה, טיפול בקן, התחזוקה של הקן, הניקיון של הקן, לעומת עבודות בחוץ של להביא מזון וכמובן מלחמה. כן, אם יש לנו מתחרים, אויבים, לא משנה אם זה טרף או מתחרה, בחוץ יש עבודה מסוג אחר. אז הרעיון הוא שכשהנמלה היא צעירה היא עוד לא עזבה את הקן, היא נמצאת בתוך הסביבה המוגנת של הקן, היא לא נחשפת לכל הסכנות האלה שיש בחוץ, ויכולה לבלות את תוחלת החיים הראשונית שלה, החצי הראשון של החיים, בעבודות האלה בסביבה המוגנת. היא כבר מזדקנת, כבר מתחילה, אתה יודע, כולנו מזדקנים, כן, אז יש פחות מה להפסיד, אז צאו החוצה ותעבדו בחוץ, להביא מזון, יש סכנות, יש טורפים, יש לפעמים למשל יש נמלים שמתמחות בטריפה של טרמיטים. הטרמיטים הם לא פראיירים. כשיש קן של נמלים פושט על קן של טרמיטים זה חתיכת קרב עקוב מדם, אז מי שעושות את זה הן דווקא הזקנות. שזה אם תחשוב על זה מעניין כי זה הפוך מאצלנו. אנחנו ברגע שבן אדם מגיע לבגרות שיכול להתחיל לעבוד, ישר אנחנו שולחים אותו לקרב, נכון? את הצעירים אנחנו שולחים להילחם. נתן פוזניאק 21:03 כדי שלא יכלו לחשוב יותר מדי. ד"ר אייל פריבמן 21:06 והזקנים נשארים בבית. הנמלים אומרות מה פתאום? זה לא הגיוני, הפוך. הצעירים יש להם את כל תוחלת החיים שלהם להפסיד, שיישארו בבית. הזקנות, ואגב זה הזקנות. אנחנו שולחים את הגברים הצעירים להילחם, הנמלים שולחות את הנשים הזקנות. רן לוי 21:19 וזה לא הכל. אייל מביא דוגמה מרתקת נוספת לחלוקת התפקידים המשוכללת בתוך מושבת הנמלים. ד"ר אייל פריבמן 21:30 אז הסיפור של החובשות הקרביות היה באמת על מין של נמלים שחי באפריקה, בג'ונגלים באפריקה, נדמה לי בחוף השנהב עשו את המחקר הזה חוקרים מגרמניה, שהמומחיות שלהם היא טריפה של טרמיטים. אוקיי עכשיו כדי להצליח לתפוס את הטרמיטים האלה ולטרוף אותם בעצם, הנמלים צריכות להיכנס בכל הכוח, הן ברגע שמזהות קן של טרמיטים הן מגייסות הרבה מאוד לוחמות, מאות פועלות מהקן. והטרמיטים הם לא פראיירים, יש להם גם מלתעות מאוד מסוכנות והם פשוט פושטות על הטרמיטים במאות או אלפים ומתחילות לשחוט אותם. עכשיו זו המומחיות שלהם, טריפת טרמיטים, הם יודעים מה הם עושים והם טובים בזה. מצד שני הטרמיטים מחזירים מלחמה ובעצם הרבה נמלים יפצעו במהלך הקרב הזה. הפציעה הכי נפוצה זה כריתה של רגל. הלסתות של הטרמיט יכולות די בקלות פשוט לחתוך את הרגל של הנמלה, זה ממש גדם. שזה פציעה שלנו היא נשמעת פציעה מאוד קשה, אבל צריך לזכור שלאנמלים יש שש רגליים. אז רגל אחת, נו, אפשר להסתדר. אז נמלה שאיבדה רגל אחת או אפילו שתיים יכולה לחזור לפעילות ולהמשיך לתפקד בהמשך החיים שלה בקן. אבל בעצם הסכנה העיקרית, רוב התמותה שקורה לנמלים האלה שנפצעות בקרב עם הטרמיטים היא כתוצאה מזיהום, כמו שאנחנו מכירים גם אצלנו בני האדם. פצע יכול להחלים, הגוף שלנו יודע פצעים מגלידים ומחלימים, אפילו גדם יכול להחלים, אבל אם יש לי זיהום בפצע זה יכול להיות קטלני. וזה גם מה שקורה לנמלים, בלי טיפול הן ימותו, רובן הגדול ימותו מזיהום, אלה שאיבדו רגל או שתיים. אבל החברות שלהן פיתחו התנהגות של מה שקראו לזה אז כשהמחקר התפרסם בכל הכותרות בעיתונים 'פרמדיק אנטס'. אוקיי הנמלים האלה ממש מתפקדות כמו חובשות קרביות, הן גם סוחבות את הפצועות חזרה לקן וגם מטפלות והראו, צילמו את זה ממש הצליחו להכניס מצלמת וידאו בתוך הקן, איך הנמלה החובשת מטפלת בפצועה ורואים שהיא מבלה הרבה מאוד זמן בטיפול בגדם, היא בעצם מלקקת אותו, מנקה אותו וכנראה מחטאת אותו. אולי יש שם כל מיני חומרים שפועלים כמו אנטיביוטיקה, סביר שיש, וככה היא מצילה את החיים שלה. הטיפול הזה הוא מציל את החיים של רוב הפועלות שנפצעו. נתן פוזניאק 24:30 אני סקרן, פועלת שאיבדה רגל ואפילו שתיים יכולה לחזור לתפקוד בהנחה שהגדם החלים, פועלת שאיבדה אולי את כל הרגליים לא תחזור, האם אותה סוחבים לקן? האם הם מפעילים... ד"ר אייל פריבמן 24:45 יפה, אז לא, אותה לא יסחבו לקן. והם מפעילים באמת את השיקול הדעת הזה של כמו חובש קרבי בצבא שפועל לפי תיעדוף הפצועים, מי אפשר להציל את החיים שלו ומי לא. מי שברור כבר שהוא לא ישרוד חבל לבזבז עליו את הזמן ועדיף להתמקד במי שכן אפשר להציל. אז גם הנמלים עושות את זה. בעצם כשנמלה נתקלת בפצועה בשדה הקרב היא צריכה לקבל החלטה אם היא סוחבת אותו חזרה או לא. כעיקרון כן, הן מוכנות לסחוב, הן רוצות לסחוב את הנמלה. מה שמעניין הוא שכדי לקבל את ההחלטה הזאת אם לסחוב או לא לסחוב, בעצם הפצועה היא זאת שמדווחת לחובשת שמחלצת אותה האם כדאי לנסות להציל אותה או לא. בעצם אם היא נגיד איבדה חמש רגליים, אוקיי אחת נשאיר לה, היא לא תהיה מועילה יותר, לא תוכל לעשות שום דבר מועיל עם רגל אחת. אז היא בעצמה בהתנהגות של הפצועה אנחנו רואים שהיא אומרת לה 'עזבי אותי, לכי תצילי מישהי אחרת שעוד יכולה להיות מועילה לקן'. אז כאן אנחנו רואים שוב את העניין של האלטרואיזם, שהנמלה הפצועה... הרי בן אדם שנפצע בקרב, נגיד איבד רגל, קשה לנו לדמיין בן אדם כזה אומר לחובש שבא לטפל בו 'תשמע אני כבר גם אם תצליח להציל את החיים שלי אני כבר לא מועיל לחברה, תהיה לי רק רגל אחת אני לא אוכל להילחם לא אוכל לעבוד, אין טעם להחזיק אותי בחיים, תשאירו אותי פה'. לא, אצלנו יש את האידיאל של חילוץ פצועים בגלל ערך חיי האדם, גם אם הפצוע הזה יהיה נכה כל החיים וישב בכיסא גלגלים ונגיד שהוא לא יוכל להיות פרודוקטיבי בכלל לחברה, בכל זאת חייבים לעשות הכל כדי להציל אותו. נתן פוזניאק 27:00 מחזיקים בחיים אנשים בתרדמת שנים לפעמים. ד"ר אייל פריבמן 27:03 נכון. אז אצל הנמלים זה לא קיים. אין ערך לחיי הפרט, הערך היחיד הוא הערך הקולקטיבי של החברה, ולכן שיקול הדעת גם של הפצועה בעצמה אם שווה להשקיע מאמץ כדי להציל אותה או לא, הוא האם הפרט יהיה מועיל לחברה אחרי שיצילו אותה. נתן פוזניאק 27:30 ישנם סיפורים מעט כאלה על פצועים במצב קשה שאומרים 'טוב תשאירו לי את הרימונים ואת התחמושת ואני אחפה על הנסיגה שלכם עד שזה ייגמר'. ד"ר אייל פריבמן 27:40 כן, אז זה בהחלט קורה כמעט בכל סרט מהסרטים מהסוג הספציפי הזה. כמה זה קורה בפועל במציאות בחיים האמיתיים? אני לא אומר שזה לא קורה, יש סיפורים אמיתיים, אני לא מתכוון... אני לא רוצה ללכלך יותר מדי על בני האדם, כן? זה דווקא חיה שאני מחבב באופן אישי. אבל צריך להודות בעובדות, זה לא בר השוואה. אוקיי? אין שום מקום להשוואה בין רמת החברתיות שאנחנו רואים והאלטרואיזם שאנחנו רואים בחיות האלה, בחרקים החברתיים, ביחס לאלטרואיזם שאנחנו מכירים ורמת החברתיות או השיתופיות שאנחנו רואים מכל מיני סוגים אחרים, גם יונקים, גם ציפורים, גם דגים, מה שאתה רוצה, סוגים אחרים של חיות שיש להם חברתיות אבל היא לא הגיעה לרמה הזאת. רן לוי 28:30 הארגון החברתי המדהים של הנמלים וחלוקת התפקידים הברורה והמסודרת בתוך המושבה הובילו את החוקרים בראשית המאה ה-20 לתובנה מרתקת. מושבת הנמלים מסתבר היא לא רק אוסף של נמלים שעובדות וחיות יחד באותו האופן שבו זאבים צדים בלהקה למשל. לא, מושבת הנמלים היא בעצמה יצור חי. זאת אומרת הנמלה הבודדת היא לא בעל חיים שעומד בפני עצמו כמו זאב, חתול או אדם, אלא משהו שאפשר להקביל אותו לתא או לאיבר בגוף גדול יותר. ד"ר אייל פריבמן 29:10 לקן של נמלים קוראים לזה ה'סופר-אורגניזם'. כי מתייחסים לקן לא כקבוצה של אורגניזמים שחיים ביחד ועובדים ביחד אלא כאל מין אורגניזם אחד שהפרט הבודד, הנמלה הבודדת, היא בעצם רק איבר בגוף של הסופר-אורגניזם הזה. אז כאן אפשר להתייחס לזה כאל לחשוב על זה בתור איזשהו פרט חיה אחת גדולה, שהלב שלה הוא המלכה, והמשאבים שלה זה הזחלים והביצים, הדור הבא. והפועלות הן בעצם כל האיברים, הגפיים שלה, הידיים והרגליים שיכולות לעבוד כדי לשמר את הגוף, את האורגניזם. נכון? אז אם אני מאבד אצבע לא נורא, אבל אם הלב שלי ייפגע אז אני לא אגיע רחוק. רן לוי 30:10 ההבנה שמושבת הנמלים פועלת לא כאוסף של יצורים בודדים שמשתפים פעולה אלא כיצור חי שהנמלים הבודדות הן כמעין איברים בגופו, מעלה שאלה מרתקת. כדי לקיים את המבנה החברתי המרשים שלהן, הנמלים חייבות לתקשר זו עם זו. הן צריכות לעדכן אחת את השנייה לגבי מקורות מזון חדשים שהתגלו וטורפים שמאיימים על הקן. הן צריכות לדעת כשחסרות יותר מדי נמלים לוחמות או אם חלק מהקן התמוטט ודורש תיקון. כשהמושבה מחפשת אתר להקים קן חדש, הנמלים צריכות לקבל החלטה משותפת שאתר מסוים מוצלח יותר מאתרים אחרים. לנו בני האדם יש שפה עשירה ומורכבת שמאפשרת לנו לתקשר רעיונות מורכבים שכאלה אחד עם השני. אבל מהי השפה שבה מדברות הנמלים? החידה הביולוגית התמימה הזו תוביל באופן מפתיע לאחד הקונפליקטים הסוערים ביותר בדברי ימי המדע של המאה ה-20. רן לוי 31:30 אם אתם שומעים אותי, זה כנראה משום שאתם אוהבים להקשיב. אתם יודעים שפודקאסטים, שלשמוע דברים בזמן שהידיים והעיניים שלכם פנויות, זה אחלה דבר. עכשיו, אם הייתי נותן לכם מאמר של 3000 מילה ואומר שיש לכם 25 דקות לקרוא אותו, ללמוד אותו ולהבין אותו, יכול להיות שלא הייתם מתלהבים מזה. אבל כשאתם מאזינים לפודקאסט, זו לא בעיה. אלפי מילים אתם שומעים ונהנים ויכולים גם לשטוף כלים או לשחק תוך כדי, כי לשמוע הרבה פעמים זה יותר קל מלקרוא. וילדים יודעים את זה מצוין. יש ילדים שמאוד אוהבים לקרוא, יש כאלה שלא. יש הרבה ילדים שיהיה מאוד קשה לגרום להם לקרוא משהו וזה לא כי הם לא חכמים, זה פשוט כי לקרוא זה לפעמים קשה, בפרט לילדים שסובלים מלקויות למידה כלשהן. יש הרבה מאוד ילדים שמאוד מתקשים לקרוא, אבל אין להם שום בעיה להקשיב. פרויקט האודיובוקס, ספרי השמע הישראלי, נועד בדיוק לזה. את המיזם הזה הקים פסיכולוג חינוכי ובן אדם מגניב באופן כללי בשם רענן שקד, שבעצמו יש לו קושי בקריאה ושנים פגש תלמידים שסיפרו לו כמה שהם שונאים לקרוא, ורצה להראות להם את מה שהוא בעצמו גילה, שלדבר הזה יש פתרון - ספרי אודיו. המיזם הזה כולל ספרי קריאה מוקלטים שזמינים בחינם עבור 100 אלף תלמידי החינוך המיוחד והשילוב בארץ. והמטרה היא שגם ילדים שמתקשים בקריאה יוכלו לחוות ספרים ולקבל את כל מה שהם נותנים: ידע, אוצר מילים, כיף. כבר היום יש מבחר קטן של ספרי קריאה להאזנה, כולל צ'רלי בממלכת השוקולד ולאסי חוזרת הביתה, כשהמטרה היא להגדיל את הפרויקט בהרבה, שיהיה מבחר גדול יותר של ספרים עם אתר ועם אפליקציה לתלמידים שיוכלו להאזין בנוחות ופלטפורמה למורים כדי לעקוב אחר התקדמות הילדים. יופי של דבר. עכשיו, הפרויקט הזה צריך אתכם. נכון לעכשיו, כלומר במהלך דצמבר 2019, מתקיים קמפיין גיוס המונים למען הפרויקט ואנחנו מאוד נשמח אם תוכלו לעזור. תרומה קטנה תתקבל בברכה, תרומה גדולה תתקבל בברכה עוד יותר. התרומות מוכרות להחזר מס. חפשו פרויקט ספרי האודיו או תיכנסו לאתר audiobooks.org.il ותקשיבו טוב. תודה. רן לוי 34:00 שורשיו של הקונפליקט הזה בתאונת דיג. אדוארד ווילסון נולד בארצות הברית ב-1929 ומגיל צעיר אהב את עולם הטבע ובילה את כל שעותיו בחוץ. באחד הימים כשהיה ווילסון בן תשע הוא יצא לדוג בחוף, וכשמשך את החכה כדי לאסוף דג שתפס, הדג פגע בעינו ופצע אותה. ווילסון איבד את הראייה בעין ימין, אבל עין שמאל שלו הייתה עדיין טובה ואפילו טובה מאוד. ווילסון גילה שהוא מסוגל להתמקד עם עין שמאל שלו בדברים קטנים מאוד כמו נמלים ופרפרים, וכאן נולדה האהבה שלו לחרקים. הוא קרא כל כתבה בנשיונל ג'אוגרפיק וכל ספר שהצליח למצוא על נמלים. כשבגר התמחה בחקר הנמלים, בילה כמה וכמה שנים בג'ונגלים של מרכז אמריקה וגילה למעלה מ-300 מינים חדשים של נמלים. אחת השאלות שהעסיקו מאוד את ווילסון הייתה שאלת התקשורת בין הנמלים במסגרת הסופר-אורגניזם של המושבה. היה ברור לכל שלא מדובר בקולות, שכן נמלים לא מפיקות צלילים, וגם לא תקשורת חזותית, כי חוש הראייה של רוב הנמלים מוגבל מאוד. חוקרים קודמים העלו את ההשערה שהנמלים מדברות בינן לבין עצמן באמצעות ריחות, אבל ווילסון היה הראשון שהצליח לרדת לשורש העניין ולפצח את פשר המנגנון הזה. גופן של הנמלים מצויד מסתבר באוסף של בלוטות שמפיקות כימיקלים מסוגים שונים. חלק מהכימיקלים האלה משמשים להגנה מפני טורפים כמו רעלנים מסוגים שונים, אבל חלק משמשים אך ורק לשם תקשורת עם נמלים אחרות, ואותם אנחנו מכנים בשם פרומונים. הנמלים מצוידות בשני מחושים, שתי אנטנות קטנות, ולפי ההבדל בין עוצמת הריח שנקלט במחוש ימין לעוצמה במחוש שמאל, הנמלה יודעת לאבחן את מקור הריח והמרחק אליו בדיוק מרשים, באופן שמזכיר את הדרך שבה אנחנו מסוגלים לזהות מקור קול לפי הפרש עוצמת הקול בין שתי האוזניים. הנמלים מפיקות כ-10 עד 20 סוגי פרומונים שונים שיחד מאפשרים להן להעביר מגוון רחב מאוד של מסרים. הן מורחות את הפרומונים על הקרקע, מערבבות אותם במזון ומורחות אותם על גופן, הכל לפי הצורך. למשל לכל מושבה יש ריח אופייני משלה וכך הנמלים יודעות להבחין בין נמלים ששייכות למושבה שלהן ונמלים ממושבות אחרות או חרקים שפולשים לקן. כל נמלה או חרק שאין לו את הריח האופייני של המושבה מסומן מיד כגוף זר והנמלים יתקפו אותו ללא רחם עד שיחסלו או יגרשו אותו, קצת בדומה למערכת החיסונית אצלנו בגוף. מלכת הנמלים מפרישה פרומון שגורם לנמלים הפועלות לדאוג לה ולטפח אותה. כשהמלכה מתבגרת ומפסיקה להפריש את הפרומון זה סימן לפועלות שהגיע הזמן לגדל דור חדש של מלכות וכן הלאה וכן הלאה. הפרומונים הם אמצעי התקשורת שמאפשר למושבה הענקית, עד כדי מאות אלפי ואף מיליוני פרטים, לתפקד כגוף אחד קוהרנטי. אדוארד ווילסון פרסם את תוצאות מחקרו פורצי הדרך על הפרומונים ב-1962 וזכה להצלחה רבה בקרב עמיתיו. רן לוי 37:50 מדענים רבים היו מסתפקים אולי במחקר בתחום הצר שבו הם מתמחים, אבל ווילסון ניחן בתכונה נדירה למדי. הוא מסוגל לקחת צעד אחורה, לצאת מהמיקרו של נושא המחקר שלו ולראות את התמונה הרחבה יותר. השאלה הבסיסית שווילסון שאל את עצמו הייתה כיצד נוצר הארגון החברתי המורכב כל כך של הנמלים. כפי שראינו, התנהגותן של הנמלים נשלטת במלואה על ידי פרומונים. הנמלים הן יצורים פשוטים, אין להן מוח מתוחכם, וכשנמלה מזהה פרומון כלשהו היא תעשה את מה שמצווה עליה במירכאות הפרומון בדיוק נמרץ, כמעט כמו מכונה. ווילסון ערך בזמנו ניסוי שמדגים באופן מרתק ואפילו קצת משעשע את השליטה הכמעט מוחלטת של הפרומונים על התנהגותן של הנמלים. כשנמלה מתה, תהליך הריקבון של גופה יוצר חומצה בעלת ריח אופייני. ווילסון גילה שכשהוא מורח את החומצה על גופה של נמלה חיה, שאר הפועלות מתייחסות אליה כמתה וזורקות את הנמלה מסכנה החוצה מהקן, שם היא מסתובבת בחוסר אונים עד שחומצת הריקבון תתנדף והיא תשוב לחיים ותוכל לחזור לתוך הקן. אם כן ההשפעה של הפרומון על נמלה היא עניין של אינסטינקט בלבד, לנמלה אין שליטה או בחירה לגבי ההתנהגות שלה בתגובה לפרומון. אבל איך נוצרת התנהגות מורכבת כל כך על ידי אוסף של אינסטינקטים נטולי מחשבה? ובכן לשאלה הזאת יש לנו תשובה עקרונית: אבולוציה. הברירה הטבעית מכתיבה שבעלי החיים שיש להם את הגנים המתאימים ביותר לסביבתם שורדים ומעבירים את הגנים האלה הלאה לדור הבא, והלחץ הבלתי פוסק לשרוד ולהתרבות דוחף את בעלי החיים להשתכלל ולהשתנות כל הזמן. זו התשובה לשאלה של ווילסון, האבולוציה היא זו שיצרה את ההתנהגות החברתית המורכבת כל כך של הנמלים. אבל התשובה הזאת מעלה שאלה מעניינת נוספת. אם האבולוציה אחראית להתנהגות החברתית של הנמלים, מדוע שהיא לא תהיה אחראית גם להתנהגות החברתית של בעלי חיים אחרים? זאת אומרת נניח שאני חוקר זאבים אפורים ורוצה למצוא הסבר להתנהגות החברתית המסוימת שלהם, למשל מדוע הם צדים בלהקות. אני יכול לנסות לענות על השאלה הזאת במונחים של הזאב הבודד, מה כל זאב בלהקה מרגיש וחושב ואיך ההחלטות של כל זאב מביאות לבסוף להתנהגות האופיינית ללהקת הזאבים. אבל אנחנו יודעים בוודאות שלפחות חלק מההתנהגות הזו נשלטת על ידי אינסטינקטים, שהרי ציד בלהקה הוא תופעה אוניברסלית שמשותפת לכמעט כל הזאבים האפורים. מכאן הסיק ווילסון שכדי להסביר במלואה את התנהגותם של הזאבים ובעלי חיים אחרים נצטרך לשאול את עצמנו איך השפיעה האבולוציה על התפתחותם של האינסטינקטים החברתיים האלה, בדיוק כפי שהשפיעה על ההתפתחות של האינסטינקטים החברתיים של הנמלים. ווילסון כינה את הדרך החדשה הזאת להבין את השפעתה של האבולוציה על ההתנהגות החברתית של בעלי חיים בשם 'סוציוביולוגיה', במובן של איחוד של הביולוגיה עם הסוציולוגיה. הוא פרסם את מסקנותיו בספר שכתב ב-1975 בשם 'סוציוביולוגיה: הסינתזה החדשה', ובו הראה כיצד אפשר לפרש סוגיות שונות בהתנהגותן של בעלי חיים לאורה של תורת האבולוציה. הספר זכה להצלחה אדירה ונחשב עד היום לקלאסיקה בתחום מדעי הטבע. אבל זה לא סוף הסיפור, או יותר נכון סוף הספר. הספר 'סוציוביולוגיה: הסינתזה החדשה' מכיל 27 פרקים. אם הוא היה מכיל רק 26 פרקים הכל היה מושלם. ווילסון היה זוכה למעמד של כוכב בעולם האקדמיה, כולם היו משבחים אותו על מחקריו פורצי הדרך והוא היה יכול לפרוש לגמלאות אטור שבחים ומחמאות. אבל במקום זאת הספר הוביל למחאה רחבה והפגנות סוערות וחלק מעמיתיו של אדוארד ווילסון באוניברסיטת הרווארד פרסמו מכתב נזעם שבו דרשו מהנהלת המוסד לפטר אותו לאלתר. הכל בגלל פרק אחד, הפרק האחרון בספר, שאותו הקדיש ווילסון במלואו לבעל חיים שאתם כנראה מכירים היטב: האדם. רן לוי 42:50 כשמדובר בנמלים, בזאבים, בכלבים וכל סוג אחר של בעל חיים, קל לנו לקבל את ההשערה שלפחות חלק מההתנהגות שלהם מוכתבת על ידי הגנים שלהם. למעשה החלק הזה בתיאוריה של ווילסון נחשב היום לכמעט מיינסטרים בתחום הביולוגיה והוכח בכמה וכמה מחקרים. למשל מחקר שהראה ששינוי בגנום של עכברים זכריים גורם להם להתנהגות אגרסיבית יותר כלפי זכרים אחרים ביחס לעכברים שלא עברו הנדסה גנטית. אבל כשזה מגיע אלינו לבני האדם, הרבה יותר קשה לבלוע את הגלולה המרה הזאת. הנה למשל אחת הטענות שהעלה ווילסון באותו פרק אחרון בספרו. ציטוט: 'להערכתי, ההטיות הגנטיות חזקות מספיק כדי ליצור חלוקה משמעותית של העבודה אפילו בחברות הפתוחות והמתקדמות ביותר'. סוף ציטוט. אם המשפט הזה נשמע לכם תמים ולא מזיק, תרשו לי לתרגם לכם אותו לעברית מדוברת. ווילסון מתייחס כאן לעובדה שבחברות אנושיות אין שוויון מלא בין נשים וגברים. אתם כבר מכירים את המציאות הזאת: יש פחות מנהלות בכירות ממנהלים בכירים, יש פחות חברות כנסת מחברי כנסת, ובממוצע נשים מרוויחות פחות מגברים. רוב המדינות בעולם המערבי הליברלי פועלות כדי לבטל את אי השוויון הזה, מי באמצעות חקיקה שתאסור אפליה על רקע מגדרי, מי על ידי מתן העדפה מתקנת לנשים ומי באמצעות חינוך ליברלי מגיל צעיר. הכל טוב ויפה, אבל ווילסון אומר שאם הסוציוביולוגיה שלו נכונה, אין לנו שום סיכוי לבטל את אי השוויון הזה. מדוע? כי זה אינסטינקט חברתי שנמצא עמוק עמוק בתוך הגנים שלנו, היכן שאף חקיקה או יוזמה חינוכית לא יכולים להשפיע. ווילסון טוען שהדפוס ההתנהגותי של חלוקת העבודה במין האנושי לא שונה באופן מהותי מחלוקת העבודה בתוך מושבת נמלים, ובדיוק באותו האופן שבו אי אפשר לגרום לנמלה פועלת להפוך למלכת נמלים על ידי חקיקה או חינוך מתקן, אי אפשר לשנות את דפוס חלוקת העבודה בחברה אנושית. הגנים הם אלו שקובעים. את אותו ההיגיון מפעיל ווילסון על מגוון רחב מאוד של התנהגויות אנושיות, למשל שנאת הזרים והתוקפנות הטריטוריאלית שכל כך מאפיינות אותנו. ווילסון טוען שהאבולוציה עיצבה את ההתנהגויות החברתיות האלה מכיוון שבתקופות קדומות יותר מי שהיה תוקפן ואלים ומי שהפגין חשדנות כלפי זרים שהתקרבו לשבט שלו שרד בסבירות גבוהה יותר. לראיה מציין ווילסון אותה התנהגות בדיוק מופיעה גם אצל קרובינו הקופים שחולקים איתנו חלק נכבד מהאבולוציה שלנו. המשמעות הנובעת מכך היא שמכיוון שמדובר באינסטינקטים, לא משנה כמה נשקיע בחינוך לסובלנות, לא נצליח לעקור מהשורש את הגזענות והאלימות מהטבע האנושי. ומה לגבי התשוקה שלנו לכסף ורכוש? גם היא ביולוגית, אין מה לעשות איתה. החיבה שלנו לסמלי סטטוס כמו מכוניות יוקרה? זה בגנים. רוצים לעקור את הזנות? תשכחו מזה, זה לא יקרה. הכישלון של תנועת הקיבוצים אם ווילסון צודק זה לא כישלון מקרי שנבע מתנאים כלכליים או פוליטיים כאלה ואחרים אלא מכיוון שמי שהקימו את הקיבוצים ניסו ללכת נגד טבע האדם ונגד האינסטינקטים הבסיסיים ביותר שלנו. קרל מרקס טען שאפשר לשנות את טבע האדם וליצור חברה אנושית שוויונית וצודקת באמצעות חינוך מחדש, אבל ווילסון אומר שרעיון כמו מרקסיזם יכול לעבוד רק בחברה של נמלים היכן שהגנים מכתיבים באופן מושלם את החלוקה החברתית. במילותיו של ווילסון, ציטוט: 'קרל מרקס צדק, הסוציאליזם עובד. הוא רק בחר במין הלא נכון'. סוף ציטוט. רן לוי 47:30 רצה הגורל ואוניברסיטת הרווארד בה עבד אדוארד ווילסון הייתה בשנות ה-60 וה-70 אחד המעוזים הליברליים הבולטים ביותר של הממסד המדעי בארצות הברית. מסקנותיו של ווילסון עוררו אצל רבים מהמדענים האלה אי נוחות, שאט נפש ואפילו כעס, שכן הן מטילות ספק בכמה מאבני היסוד הבסיסיות ביותר של החברה המערבית המודרנית והליברלית. אנחנו מחנכים את הילדים שלנו לומר לא לגזענות ולאלימות ולהתעלות מעל התשוקה שלנו לכסף ונכסים, ומתוך תורת הסוציוביולוגיה משתמע במובלע שאין לנו מה להתאמץ. מה שלא נעשה, הסיכוי שלנו לעקור מהשורש את התכונות האנושיות הבסיסיות האלה באמצעות חינוך או חקיקה הוא מילולית אפס. זאת ועוד, חלק מרעיונותיו של ווילסון הזכירו לאותם מדענים את הסיבות שנתנו פוליטיקאים ציניים בראשית המאה ה-20 לכמה מהזוועות הגדולות ביותר שאנחנו זוכרים, מעיקור כפוי של חולי נפש והומוסקסואלים ועד השמדה מוחלטת של עמים שלמים. הרי אם התנהגויות 'בעייתיות' כאלה במירכאות הן תוצר של אינסטינקט, אז הדרך היחידה לנטרל אותן היא להיפטר מהגנים שאחראים להן, והדרך היחידה להיפטר מהגנים היא להיפטר מהאנשים שנושאים אותם. אין פלא שחלק ממתנגדיו של ווילסון חששו שאם פוליטיקאים ציניים יאמצו את הרעיונות הסוציוביולוגיים לחיקם, הם יוכלו להשתמש בהם כדי להצדיק מעשי זוועה כמו אלו שראינו בעבר. זו הסיבה לכך שמתנגדיו של ווילסון בהרווארד שלחו מכתב נזעם לניו יורק טיימס ובו דחו את טענותיו, כתבו מכתב פומבי להנהלת אוניברסיטת הרווארד ודרשו בו לפטר את ווילסון, ובמשך מספר שנים לוו הרצאותיו בהפגנות קולניות מאוד שהגיעו לשיאן כשמפגין הסתנן לאחד הכנסים ושפך קנקן של מים על ראשו של ווילסון. רן לוי 49:40 אדוארד ווילסון עצמו מספר בזיכרונותיו שהופתע מאוד מעוצמת ההתנגדות לרעיונות שהעלה. ציטוט: 'בגלל שאני במקור מאלבמה, אני חושב שציפו ממני להיות שמרן. בדיעבד אני יכול לומר שהייתי בסך הכל סוציוביולוג תמים. חשבתי שזה רעיון גדול, ראיתי כל מיני דרכים שבהן הסוציולוגים יכולים להיעזר בסוציוביולוגיה. באמת הייתי נאיבי כשחשבתי שעמיתיי במדעי החברה יהיו אסירי תודה על שציידתי אותם בכל מיני תוספות לתיאוריות שלהם מדבר מקורותיה של ההתנהגות האנושית. מה שקיבלתי זה בעיקר ריקושטים'. סוף ציטוט. אבל למרות ההתנגדות הקולנית ווילסון לא הסכים לסגת ולו במעט מתפיסותיו. כפי שראינו, עיקר ההתנגדות לתיאוריה שלו הגיע מסיבות פוליטיות וחברתיות ולא מכיוון שהתיאוריה עצמה לא נכונה ברמה המדעית. ולפסול תיאוריה מדעית רק מכיוון שהיא לא מתיישבת עם תפיסת העולם החברתית שלך זה אבסורד. אי אפשר להתעלם מהמציאות רק כי לא מתאימה לנו. מה שכן אומר ווילסון זה שלקיום התנהגות אנושית מסוימת יש שורשים אינסטינקטיביים לא אומר שאנחנו מוכרחים לקבל אותה כמו שהיא. אפשר בהחלט לנסות ולהתעלות מעל האינסטינקטים השליליים שלנו גם אם לעולם לא נצליח להגיע לארץ המובטחת ולהיפטר מהם לחלוטין. בנוסף טען ווילסון, בסופו של דבר אנחנו לא נמלים, יש לנו מוח מפותח שמאפשר לנו מידה מסוימת של חשיבה עצמאית ואנחנו בהחלט יכולים לאמץ נורמות מוסר שונות לחלוטין מאלו שמכתיבים לנו האינסטינקטים, ולו רק באופן חלקי. ציטוט: 'נכנסתי לשדה מוקשים כשהחלטתי לסיים את הספר עם פרק שעוסק באופן שבו אפשר ליישם את הסוציוביולוגיה על בני האדם. ניסיתי להיות זהיר, הייתי צריך להיות יותר זהיר מבחינה פוליטית ולומר שאין משמעות הדבר שגזענות וסקסיזם מתחייבות מתוך התיאוריה ושאני לא מנסה להגן על הקפיטליזם, אז אל תיכנסו בי כל כך חזק. אולי אם הייתי מוסיף את זה לספר הייתי יוצא יותר בזול מהעניין. אם הייתי כותב את סוציוביולוגיה מחדש הייתי מוסיף פסקה לאותו פרק אחרון מפורסם ובה הייתי כותב שסוציוביולוגיה לא באמת אומרת לנו שום דבר לגבי מה היא השיטה הפוליטית הטובה ביותר או האידיאולוגיה הנכונה ביותר'. סוף ציטוט. רן לוי 52:40 ההתנגדות הנחרצת לסוציוביולוגיה מצדם של אנשי השמאל המדעי הביאה לכך שרוב החוקרים בתחום, אף שקיבלו את טענותיו של ווילסון והאמינו בצדקתו, חששו להיות מזוהים איתו שמא תוכתם תדמיתם הליברלית והם ייתפסו כפשיסטים או אנטי ליברלים. כתוצאה מכך מעטים הסכימו לכנות את עצמם סוציוביולוגים ובמקום זאת המציאו לתורה הזו שמות חלופיים כמו אקולוגיה התנהגותית, פסיכולוגיה אבולוציונית או כינויים מכובסים דומים. בשורה התחתונה עם זאת, הרעיונות הסוציוביולוגיים נמצאים היום במיינסטרים של המדע ורוב המדענים מקבלים אותם. ווילסון זכה במספר פרסים יוקרתיים על פועלו, כולל שני פרסי פוליצר על הספרים שכתב. סערת הסוציוביולוגיה נמצאת היום במידה רבה מאחורינו, אבל זו לא הייתה תרומתן האחרונה של הנמלים לידע האנושי. ב-30 השנים האחרונות עם עלייתם של המחשבים ורשתות התקשורת, הנמלים הפכו למקור השראה מפתיע גם בתחום הטכנולוגיה. כשמדובר בעיבוד מידע וקבלת החלטות, אנחנו נוטים באופן מסורתי לחקות את המודל שאנחנו מכירים הכי טוב: אנחנו. במחשבים שלנו למשל יש מעבד אחד או מספר מצומצם של מעבדים שאליהם מתנקז כל המידע ושם מתקבלות כל ההחלטות, כמו המוח שלנו. כשמדעני נאס"א מתכננים לשלוח רובוט למאדים, הם בונים רובוט אחד או מקסימום שניים שלושה, בדיוק כפי לירח שלחנו קבוצות של שניים שלושה אסטרונאוטים. אפילו בלי להתכוון אנחנו יוצרים את הטכנולוגיה שלנו על פי המודל האנושי של קבלת החלטות ריכוזית ומספר מצומצם של מכונות שמבצעות פעולות מורכבות יחסית. הנמלים לעומת זאת הן האנטי-תזה שלנו. ההחלטות שלהן מתקבלות בצורה מבוזרת ולא ריכוזית. אין אף נמלה שמקבלת החלטות עבור שאר המושבה, אפילו לא מלכת המושבה. אם הנמלים הן מכונות, הרי שהן ההפך הגמור מהרובוטים שאנחנו שולחים למאדים. במקום שני רובוטים סופר מתוחכמים, המושבה היא אוסף של מיליוני מכונות פשוטות. ואולי הכי חשוב: ההחלטות שמקבלות הנמלים אינן מבוססות על תבונה במובן הקלאסי האנושי אלא על אינסטינקטים בלבד, או בהקבלה לעולם הטכנולוגיה אוסף מצומצם ומוגבל מאוד של מספר חוקים קשיחים ופשוטים יחסית. ובכל זאת למרות ההבדלים התהומיים האלה, הנמלים מצליחות להגיע להישגים מעוררי השתאות ולפתור בעיות מורכבות מאוד בעולם האמיתי, כמו למשל איך לנהל מושבה של מיליוני פרטים ביעילות שארגונים אנושיים יכולים רק לחלום עליה. החוקרים זיהו את היכולת המרשימה הזו של הנמלים כבר לפני שנים רבות. למשל חוקר בשם הינגסטון שאמר ב-1928, ציטוט: 'לעץ הפסיכולוגי של הטבע יש שני ענפים גדולים: הענף שמייצג את צמיחתו של האינטליגנציה והענף שמייצג את צמיחתם של האינסטינקטים. בני האדם ניצבים על פסגתו של הענף שלהם ושולטים על כל הבריאה, אבל החרקים הם השולטים על הענף השני. האינסטינקט הצליח להגיע לרמת התפתחות כזו שרבות מההתנהגויות שהן תוצר של האינסטינקט נפלאות בדיוק כמו אלו שהן תוצר של התבונה'. סוף ציטוט. סוג כזה של פתרון בעיות באמצעות מספר רב של מכונות פשוטות שמבוססות על חוקים בסיסיים יחסית מכונה 'סווארם אינטליג'נס', בינת נחיל בתרגום חופשי. רן לוי 56:50 לא תמיד בינת נחיל היא הפתרון האידיאלי, אבל יש מקרים שבהם היא עדיפה ואפילו עדיפה בהרבה על הבינה הקלאסית, הריכוזית. למשל נניח שיש לנו רשת של מיליון מחשבים שמעבירים ביניהם חבילות מידע ואנחנו רוצים למצוא את המסלול הקצר ביותר בין שני מחשבים כלשהם בתוך הרשת. אם ניתן את המשימה לאדם, הוא צריך למדוד את אורכו של מסלול אחד ואז את אורכו של מסלול אחר ואז עוד אחד ועוד אחד ואז להשוות ביניהם ולמצוא את הכי קצר. אבל ברשת של מיליון מחשבים יש טריליוני מסלולים אפשריים ולכן ברור שזו גישה לא מעשית. האפשרות האחרת ששואבת את ההשראה שלה מהנמלים היא לשלוח מיליוני גשושיות וירטואליות שכאלה לתוך הרשת ולתת לכל אחת מהן למצוא לעצמה מסלול באופן אקראי ללא כל שליטה מרכזית. כשהגשושיות האלה חוזרות לבסוף אל נקודת המוצא אפשר להשוות את המסלולים שעברו ולבחור את המסלול הקצר ביותר. בניגוד לגישה האנושית במירכאות, אנחנו לא נקבל כאן את המסלול הכי קצר שאפשר, כי יש סיכוי שאף אחת מהנמלים הווירטואליות שלנו לא בחרה במסלול הזה. אבל אנחנו כן נקבל בסבירות גבוהה מאוד מסלול שהוא כמעט המסלול הכי טוב שישנו. וברוב המקרים הפתרון הזה עשוי להיות פתרון טוב מספיק, במיוחד אם לקח לנו רק כמה שניות להגיע אליו במקום שעות או שנים של חיפושים. לדוגמה שהבאתי יש אפילו שם: אלגוריתם אופטימיזציית מושבת הנמלים. מהם המצבים שבהם נהעדיף כנראה להיעזר בבינת נחיל על פני בינה ריכוזית? כפי שראינו מצב אחד הוא מצב שבו יש המון אפשרויות בחירה ורק מעט מאוד מידע שיכול לעזור למערכת לקבל החלטה מושכלת. מצב נוסף הוא כזה שדורש מהמערכת שלנו גמישות רבה מאוד ויכולת להשתנות בהתאם למצב החדש שנוצר. מערכות מורכבות ומסובכות הן מטבען פחות גמישות ונוחות לשינוי ממערכות פשוטות, ומערכת מבוזרת יכולה להתמודד עם שינויים תכופים טוב יותר. בעולם הרובוטיקה רובוטים קטנים, פשוטים וזולים יכולים להוות תחליף מצוין לרובוטים יקרים וסופר מתוחכמים במצבים שבהם המורכבות היא חיסרון כמו הרובוט במאדים. אם שלחת רובוט יקר ומתוחכם למאדים והוא התקלקל מסיבה כלשהי, אין לך יותר רובוט במאדים. בנחיל של המוני רובוטים פשוטים יותר, לרובוט אחד פחות או רובוט אחד יותר אין הרבה משמעות. האתגר הגדול ביותר שניצב מול מדעני המחשב בהקשר הזה הוא אתגר השליטה. מכיוון שלא מדובר ברובוט אחד אלא בהמוני רובוטים קטנים, יש לתכנן את החוקים ששולטים עליהם בקפדנות, אחרת עלולה להיווצר התנהגות שונה מאוד מזו שהתכוונת אליה. יכול להיות שהמפתח לבעיה הזו הוא שימוש באלגוריתמים שמבוססים על רעיונות של ברירה טבעית, אותה ברירה טבעית שיצרה אצל הנמלים את האינסטינקטים הכל כך מוצלחים שלהם. רן לוי 60:30 לסיכום ראינו כיצד ב-150 השנים האחרונות השתנתה ההשקפה שלנו לגבי נמלים ומה אפשר ללמוד מהן מהקצה אל הקצה. הגישות הראשוניות והנאיביות של מטאפורות ומשלים על חריצות התחלפו בהבנה שנמלים הן יצורים שונים מאוד מבני האדם, כמעט הפכים מוחלטים שלנו. במקום בעלי חיים שעומדים בזכות עצמם גילינו שלמעשה המושבה היא היא היצור החי והנמלים הבודדות הן רק האיברים שמרכיבים אותו. את התבונה האנושית המורכבת מחליפה אצל הנמלים תבונה אחרת לגמרי, תבונת נחיל מבוזרת שמושתתת על מספר מצומצם של חוקים פשוטים ובכל זאת מסוגלת להפיק את המורכבות האדירה שאנחנו רואים במושבות של מיליוני נמלים. כשחשף אדוארד ווילסון את הדמיון בינינו לבין הנמלים, את האופן שבו שולטים הגנים והאינסטינקטים בהתנהגות שלנו, האמת הלא נעימה הזאת זיעזעה את עולמם של רבים והיא מרמזת על כך שלמרות כל מאמצינו לא נוכל לעולם להתעלות לגמרי מעל המגבלות האנושיות שלנו. ובכל זאת בעשורים האחרונים הנמלים העניקו לנו את מה שעשויה להתברר כמתנה יקרת ערך: סט חדש של אלגוריתמים חכמים שיאפשרו לנו אולי לנצל את הטכנולוגיה שלנו בדרכים מרתקות וחדשניות לגמרי. אז אולי הגיע הזמן לעדכן את הפתגם הישן ההוא: 'לך אל הנמלה עצל, ראה דרכיה' אבל קח בחשבון שלא בטוח שתאהב את כל מה שתלמד ממנה. זהו, עד כאן. תודה רבה לדוקטור אייל פריבמן שהתארח בפרק, ותודה רבה לנתן פוזניאק, התחקירן האיש למשימות מיוחדות שערך עימו את הריאיון. מיד נמשיך לתשובותיכם לשאלת עושים היסטוריה הקודמת, שאלה חדשה, פודקאסט חדש שאנחנו משיקים ברשת ועוד, אחרי חסות קצרה. רן לוי 63:00 כשאתם מזמינים מרצה לאירוע חברה, יום עיון או אירוע פרטי, אתם רוצים להיות בטוחים שמדובר במרצה טוב, שהרי הצלחת האירוע כולו תלויה ברוב המקרים באיכות המרצה. המגישים של רשת עושים היסטוריה הם מקצוענים חסרי פשרות שמדברים אל עשרות אלפי אנשים בכל שבוע. דפנה ליאל, דורון פישלר, אבירם ברקאי, בן מייטלמן וגם אני. לפרטים והזמנת הרצאה בקרו ב-speakers.ranlevi.com. יש לנו פודקאסט חדש שיעלה השבוע לאוויר, אני כמעט רוצה לומר נולד לנו פודקאסט חדש כי זה ממש מתאים במקרה הזה - 'עושות הורות'. פודקאסט על האתגרים שכל הורה מתמודד איתם. המגישות הן שירי בכר, מנחת הורים ותיקה ומנוסה מאוד, ונני פינקלשטיין, אישה שנונה ומצחיקה ואמא לשלושה ילדים בעצמה. יחד שירי ונני יתנו לכם כלים מעשיים להתמודד עם המריבות, עם הקשיים ועם רגשות האשם. בואו נשמע טיזר קצר לתוכנית החדשה. שירי בכר ונני פינקלשטיין 64:20 שלום למאזיני רשת עושים היסטוריה, כאן שירי ונני. רוצות להזמין אתכם לפודקאסט חדש ברשת - 'עושות הורות'. נדבר על כל מה שמטריד אותנו הורים, ניתן לכם פתרונות מעשיים, אבל מעשיים. נדבר על מסכים, תעודות, התארגנות ונשמע אתכם. מחכות לכם בקבוצת הפייסבוק שלנו 'עושות הורות'. ביי, נתראה בקרוב. רן לוי 64:50 שני הפרקים הראשונים של 'עושות הורות' יעלו לאוויר בשבוע הקרוב והתוכנית תהיה זמינה בכל אפליקציות הפודקאסטים באנדרואיד ובאייפון. חפשו 'עושות הורות'. תהיה גם קבוצת פייסבוק בשם 'עושות הורות' ובאתר שלנו אפשר יהיה להירשם לרשימת התפוצה בדואר האלקטרוני ולקבל עדכון במייל על כל פרק חדש. בהצלחה לשירי ולנני. מה עוד חדש ברשת עושים היסטוריה? ב'עושים רכב' מיני סדרה המוקדשת כולה למכונית הנמכרת ביותר בעולם - הטנדר או פיק-אפ בשמה השני. בועז קורפל מארח את רוני נאק, עיתונאי רכב עצמאי ובעליו של האתר אוטומג, לסקירה של כמה מהטנדרים הבולטים בהיסטוריה של ארצנו. ב'יחסנו לאן' תוכניתם של פאולה ולאון רוזנברג, איך הומור יכול לעזור לזוגיות שלנו? דוקטור דינה אייזן, רופאת משפחה ומרצה לבריאות אופטימית, מלמדת את פאולה ולאון שלושה תרגילים פרקטיים שכל זוג יכול ליישם כדי להפוך את הזוגיות שלכם לחברית, מהנה וטובה יותר. ב'עושים טכנולוגיה', אינטרובנג. מה לא שמעתם על סימן הפיסוק הזה? דוקטור יובל דרור מספר על סימן הפיסוק שניסה להמציא איש פרסום ב-1962 ולמה העשור הקרוב בעולם הטכנולוגיה צריך להיקרא 'עשור האינטרובנג'. ולבסוף ב'עושים רפואה' פרק חשוב על מחלה שמטרידה כעשרה אחוזים מהנשים - אנדומטריוזיס. דוקטור יובל בלוך ועידן כהן מספרים על המחלה הכרונית הזו, על התסמינים שלה ומנגנון פעולתה. כל הפודקאסטים של רשת עושים היסטוריה זמינים באתר ranlevi.com, באפליקציית עושים היסטוריה ובכל אפליקציות הפודקאסטים באשר הם. בפרק הקודם שאלתי אתכם מי היא הבינה המלאכותית החביבה עליכם מכל המחשבים והרובוטים שראינו בסרטים, סדרות וספרים. קיבלתי מאות תשובות והסתבר שיש תחרות קשה ואכזרית על תואר הבינה המלאכותית האהובה. אז ככה, במקום החמישי והרביעי המשותפים: דאטה מ'מסע בין כוכבים: הדור הבא'. יאיר קופ, אמיר וקנין, אילנה בקסיס ורעות שפירא אוהבים אותו. לצידו, C-3PO ו-R2-D2 מ'מלחמת הכוכבים'. הם קיבלו את הקולות של דלית פז, צבי רדזינר, יגאל צבי ושרון אולשנסקי. במקום השלישי: ג'רוויס מהיקום של מארוול. במקום השני, והאמת מפתיע: סמנתה מהסרט 'Her'. ובמקום הראשון ללא עוררין: מרווין, האנדרואיד הפרנואיד מ'מדריך הטרמפיסט לגלקסיה'. שאלת עושים היסטוריה החדשה ברוח הפרק הזה על הנמלים: מה בעל חיים שהכי מרשים אתכם ומדוע? עבורי, אולי תופתעו לשמוע, זה הווירוס, הנגיף. הוא כל כך פשוט שכימעט ואי אפשר לומר עליו שהוא בכלל בעל חיים, אבל האופן שבו היצור הזה למד להשתמש במנגנונים של התאים שלנו כדי להתרבות הוא מרתק בעיניי. אז כתבו לנו את תשובותיכם בדף הפייסבוק של רשת עושים היסטוריה. עושים היסטוריה הם גיא בינון ואיתמר סוויסה בעריכה והפקה, שרה סילבצקי מנהלת הקהילות ואחראית על סיפור משפחתי, אביב שם טוב מנהל המכירות, ורועי לוי מנהל הפיתוח העסקי. דני טימור המנהל העסקי, אני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 300: אדיסון, טסלה ו-ווסטינגהאוז: מלחמת הזרמים</title>
        <link>https://mat-mo.github.io/podtext/episodes/vshym-hystvryh/vshym-hystvryh-300-dysvn-tslh-v-vvstynghvz-mlkhmt-hzrmym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-300-dysvn-tslh-v-vvstynghvz-mlkhmt-hzrmym.html</guid>
        <pubDate>9 בפברואר 2020</pubDate>
        <description>Transcript for [עושים היסטוריה] 300: אדיסון, טסלה ו-ווסטינגהאוז: מלחמת הזרמים from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 301: 'החתלתול הפרסי': תוכנת ריגול נגד דאעש - פרק מתוך הפודקאסט Check Point Radio</title>
        <link>https://mat-mo.github.io/podtext/episodes/vshym-hystvryh/vshym-hystvryh-301-hkhtltvl-hprsy-tvknt-rygvl-ngd-d-sh-prq-mtvk-hpvdqst-check-point-radio.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-301-hkhtltvl-hprsy-tvknt-rygvl-ngd-d-sh-prq-mtvk-hpvdqst-check-point-radio.html</guid>
        <pubDate>20 בפברואר 2020</pubDate>
        <description>Transcript for [עושים היסטוריה] 301: 'החתלתול הפרסי': תוכנת ריגול נגד דאעש - פרק מתוך הפודקאסט Check Point Radio from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין "רגע, אבל אם הוא עשה ככה..." תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:03 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים "נבחרות ישראל במדעים", בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:31 שלום וברוכים הבאים לעושים היסטוריה. פרק 301: "חתלתול פרסי", תוכנת ריגול נגד דאעש. פרק מתוך הפודקאסט Checkpoint Radio. רן לוי 02:54 תראו, ביקשו ממני להדגיש בפרסומת כמה משתלם לעשות ביטוח בליברה. אבל מה זה פה, דיקטטורה? לי לא יכניסו מילים בפה. אף אחד לא יכריח אותי להגיד שמודל התמחור בהתאמה אישית של ליברה יכול לחסוך לכם עד 50% במחיר. אז הלכתי ובדקתי, וואלה הוא באמת חוסך. אז בגלל שאני לא אוהב אחוזים וסיסמאות, אני רוצה לומר מרצוני החופשי שמי שלא נוסע הרבה, או שיש לו ילדים מתחת לגיל 14, או שלא היו לו תביעות בשנים האחרונות, וזה רק על קצה המזלג, מקבל בליברה מחיר סופר אטרקטיבי. אז זה מה שאני אומר וזהו זה. אז אם אתם לא רוצים להיות פראיירים, אתם יכולים לחייג כוכבית חמש תשע שש תשע, כוכבית 5969, ואם לא בא לכם לחייג, לחצו על הבאנר של ליברה באתר הבית של רשת עושים היסטוריה. ככה אני מאמין שכל אחד צריך להיות בן אדם עצמאי. רן לוי 04:09 שלום. אחד הדברים שאני הכי אוהב בלהיות פודקאסטר זה שבכל שבוע אני נתקל במשהו חדש. כל פרק של כל פודקאסט שאני עושה לוקח אותי לעולמות חדשים שלא הכרתי ומפגיש אותי עם אנשים מרתקים שכנראה לא הייתי פוגש אם לא הייתי עושה את מה שאני עושה. זה נכון למשל לפרק על הנמלים שעלה לא מזמן ולפרקים על דיפ פייקס שעלו לפניו. זה נכון לנושא של הפרק הבא של עושים היסטוריה שאני עובד עליו עכשיו, וכרגיל אני לא יכול לספר לכם עליו למרות שממש ממש בא לי. וזה נכון גם לנושא הפרק שאתם מאזינים לו עכשיו. צ'ק פוינט היא חברת אבטחת מידע ישראלית ותיקה ומוערכת מאוד בעולם. היא הייתה זו שהמציאה את הפיירוול בשנות ה-90, טכנולוגיה שהפכה מאז לכלי סטנדרטי בעולם אבטחת המידע. גיל שוויד, מנכ"ל החברה ואחד משלושת מייסדיה, זכה בפרס ישראל ב-2018 בתחום ההייטק. אתם בטח יכולים לנחש כמה התרגשתי כשפנתה אלינו צ'ק פוינט לפני מספר חודשים וביקשה שנפיק עבורה פודקאסט באנגלית על אבטחת מידע. כתבתי בעבר ספר על ההיסטוריה של התוכנות הזדוניות ולא בכל יום אני מקבל הזדמנות לעבוד עם חוקרים, מפתחים ומנתחי מודיעין מהשורה הראשונה בעולם. בפודקאסט שאנחנו יוצרים עבור צ'ק פוינט, Checkpoint Radio או CP Radio בקיצור, אנחנו מביאים בכל פרק אנליסט ממעבדת המחקר של צ'ק פוינט לספר לנו על תוכנה זדונית חדשה ומעניינת שגילה ולחשוף בפנינו חלק מהעולם האפל והמסתורי שרובנו לא נחשפים אליו בדרך כלל. עולמם של ההאקרים וכותבי הווירוסים והנוזקות שפועלים בשירות עצמם, או כפי שקורה לא מעט, בשירות צבאות וסוכנויות ביון של מדינות שונות. הפרק שתשמעו מיד הוא בדיוק מסוג הסיפורים שאני לא חושב שהייתי שומע עליהם אלמלא הפודקאסט שאנחנו עושים עם צ'ק פוינט. הוא עוסק בתוכנה זדונית בשם Domestic Kitten, "חתלתול פרסי" בתרגום חופשי, שמכוונת נגד הטרוריסטים של דאעש. מי עומד מאחורי החתלתול הפרסי? יכול להיות שהתשובה תפתיע אתכם. בפרק אני מארח את אסיל קיאל, מי שחשפה את התוכנה הזדונית, ובמלוא הכנות - אחת הנשים המרשימות ביותר שיצא לי לארח באולפן של עושים היסטוריה. יש לי תחושה שעוד נשמע עליה בעתיד. אם אהבתם את הפרק, אתם מוזמנים להאזין לכל שאר הפרקים של CP Radio שזמינים באתר הבית של מעבדת המחקר של צ'ק פוינט בכתובת research.checkpoint.com וכמובן גם באפליקציית עושים היסטוריה לאנדרואיד ובכל אפליקציות הפודקאסטים בכל הפלטפורמות. ואם אחרי ששמעתם את הפרק הזה מתחשק לכם שניצור גם לכם פודקאסט לארגון או לחברה שלכם, אל תהססו לפנות אליי: ran@ranlevi.com. האזנה נעימה. רן לוי 05:23 הפרק בחסות Overwolf, סטארט-אפ ישראלי מבטיח וחנות תוספים למשחקי מחשב המגייס מפתחים במגוון תחומים. משחקי מחשב מודרניים אתם יודעים זה לא משחק ילדים. באובר-וולף עובדים עם הטכנולוגיות המתקדמות ביותר, מ-Node ועד React, ופיתוח הפלטפורמה של אובר-וולף דורש הבנה ברמת Low level ואפילו עבודה מול הקוד של המשחקים עצמם. למפתחים שמחפשים את נקודת המפגש בין אתגר מקצועי משמעותי ועבודה בסביבה כיפית של גיימינג, אובר-וולף היא המקום האידיאלי. בקרו בדף המשרות של overwolf.com/jobs או הקליקו על הבאנר של אובר-וולף באתר הבית של רשת עושים היסטוריה ובאפליקציה. Ran Levi 06:09 The Middle East is a turbulent and explosive region, to put it mildly. The various conflicts in the area generate a constant stream of headlines almost every day, from deadly bombings to violent revolutions. This volatile geopolitical situation is reflected naturally in cyber security. For example, Stuxnet, widely considered the first true cyber weapon, was discovered in Iran in 2010. Shamoon, one of the most devastating cyber attacks in history, targeted Aramco, Saudi Arabia's national petroleum and natural gas company. If you're a cyber security researcher, the Middle East is definitely a region you should pay attention to. It's no wonder then that when Asil Kiyal, a malware analyst at Check Point, discovered new malware in October 2018 targeting victims in the Middle East, she was immediately curious. Asil Kiyal 08:42 Well I was looking for Android applications actually in the wild and I came across one specific application and what really caught my attention was actually the name of that app. The app was called actually 'the State of the Islamic Caliphate' and to me that stood out because I wanted to know what this application offered its users, who was downloading it, why it was used and so on. Ran Levi 08:58 If the name 'the State of the Islamic Caliphate', also known as ISIS, sends shivers down your spine, I can't blame you. The bearded jihadists are notorious for the brutal executions of their captives, which they often videoed in gruesome detail and proudly spread via social media. In recent years, ISIS has been under heavy attack and has lost most, if not all, of the territories it had occupied over the last 10 years. But its top leadership has survived and many of its members are still actively carrying terrorist attacks against those they perceive to be the enemies of Islam. Usually, ISIS operatives are on the attacking side. This time, however, it seems they were the victims of a cyber attack. Asil Kiyal 09:56 I was interested to see what the app did, so I ran it next. And when I did, I noticed that it appeared to be changing the user's background into ISIS-related images and just changing the wallpapers, offering certain options. But then when I decided to take a deeper look into it and look at the source code of the app, I noticed that it had a malicious component and it was actually able to steal a lot of information from the victim's device. It can actually steal almost everything on the device, I want to say, starting from contacts, messages, call history, you name it honestly. Any file on the system, it can record with the phone's camera, it can take images, take photos, it can record videos and even audio. Ran Levi 10:43 Malware-laced applications are nothing new, of course. Developing such an application is not too difficult, and if your coding skills are not up to par, there are plenty of open-source code snippets to be found on the web. The malware uncovered by Asil wasn't particularly advanced, but it did the job all right. Asil Kiyal 11:04 Yes, so I started looking at it and the code looked unique to me, like it didn't look like someone downloaded it from an open source somewhere, it looked like someone developed it for this purpose, the malicious component that is. It was also very interesting to me because who would target those people, who would target ISIS supporters, who would go after that? I started asking myself a couple of questions and I dug deeper into the code and looking at unique artifacts within the app, I was also able to track other related applications to this campaign and kind of see a wider activity. Ran Levi 11:36 All in all, Asil found total of 82 malicious applications. Most of them were clones of other legitimate applications with a malicious module added to the original code. Most were written in Arabic, Persian, and Kurdish. Asil dug deeper and the information she found in the code led her to the command and control servers used by the malware writers to store the information stolen from the devices they'd compromised. Asil Kiyal 12:05 When we started looking into more and more samples of the apps, we of course started discovering more command and controls. So we had one server at first and then afterwards we had about 10 or so. And when we decided to just go into or browse into those servers using a simple browser that we had, to our surprise they all had open directory indexing. So we were able to see all of the files that the attackers left on the servers and the files included stolen logs and commands that were sent to the apps for them to steal information. And that was something crazy actually. We don't usually as researchers, I mean we usually look into the source of the app and the code, the source code of the app and we can tell what it's capable of but we can't really know how much it stole or how much the attacker got their hands on and in this case it was crazy insight to me at least to kind of see. Ran Levi 12:58 What kind of information did you see? Asil Kiyal 13:00 We actually saw a lot of the information that they stole from the victims. We saw text messages that the victims exchanged, call history logs, contacts, you name it, and there were hundreds of thousands of these stolen from all the victims. We were also again, they would upload images and videos and audio that they recorded from the victims. Ran Levi 13:26 Going over the data she found on the command and control servers, it became apparent who were the victims targeted by the attack. How many of these victims do you think were Iranian citizens? Asil Kiyal 13:38 I would say about 30 to 40 percent of them, which is a lot. Ran Levi 13:46 This would not be the first time Iran was a target of a cyber espionage campaign. Stuxnet, which I mentioned earlier, was the first major attack directed at Iran, and certainly not the last. Both the United States and Israel, Iran's adversaries, are major cyber powers and have collaborated in the past in cyber campaigns against the Islamic Republic. But the odd thing was that, effective as the malicious apps were at siphoning sensitive information from the devices they infected, the technology itself wasn't top-notch. I mean, it wasn't terribly simplistic, but knowing what we know about the technical capabilities of these two cyber powers, one could reasonably expect their malware to have been more sophisticated than it actually was. And another thing: why would the malicious campaign target both ISIS supporters and Iranian citizens? I mean, Iran is not even an ally of ISIS. On the contrary, they're bitter enemies. The Islamic world is largely divided into two branches: Shia and Sunni. Iran is a predominantly Shia country, while the Sunni ISIS regards the Shiites as infidels. They've attacked Shia holy sites across the Middle East, killing thousands of followers. So who would attack both Iran and ISIS? רן לוי 15:20 הפרק בחסות Overwolf. גיימינג, כפי שאולי כבר הבנתם, הוא תחום רציני מאוד. באובר-וולף מחפשים מפתחים מוכשרים שרוצים להשפיע על חייהם של עשרות מיליוני גיימרים בכל העולם ולעבוד עם טכנולוגיות חדשות ומאתגרות. אם אתם אוהבים לפתור בעיות מורכבות ורוצים לעבוד בחברה שמעריכה יצירתיות וחדשנות, אובר-וולף היא המקום בשבילכם. היכנסו ל-overwolf.com/jobs כדי לראות את המשרות הפתוחות. Ran Levi 16:08 Let's have a closer look at the applications themselves and see if we can find some clues there. Some of these apps are pretty generic, with names like Google service updater and Super VPN. Others are aimed at users who are from the Kurdish minority in Iran, such as a fake version of the ANF Kurdistan news agency or an app named Romantic Kurdish. Most of the apps, however, are clearly aimed at devoted Muslims. For example, apps named Benefits of Virtue and Verses from the Quran. Many of these apps have a code name in the code: 'daesh', which is the Arabic and Persian name for ISIS, followed by a numeral. It's interesting to see how attackers design apps intended to appeal to the particular tastes of the average jihadist. For example, there's your run-of-the-mill Jihad in Islam app, but also an app named Temporary Marriage. What is a temporary marriage, you ask? Well, it's an Iranian practice that allows a Muslim couple to form a matrimonial contract that lasts as little as several minutes. If you're wondering why a couple would wish to marry for short time and then end the marriage, well, as a married man myself, I can only speculate that although a long-term relationship does have its hardships and rough spots, marriage does have its more, let's say, pleasurable moments. Temporary marriage, it seems, is a clever way for devoted Muslims to enjoy those pleasurable moments minus the rough spots. We also have the wallpaper-changing application that Asil first uncovered. What kind of images would an ISIS terrorist be interested in? Asil Kiyal 18:05 There were actually some funny images. There was an image of warriors that they could use, there was an image of a cake with ISIS icing on it. There was an ISIS hat or even an ISIS onesie. Ran Levi 18:18 A cake with an ISIS icing icing? It's like somebody having a birthday. Asil Kiyal 18:28 Exactly, yeah. Not something I would imagine a terrorist organization would like, but who knows? Ran Levi 18:37 Exactly. Yeah, they got creative with the content and I guess they used it as a decoy to kind of try and track supporters of ISIS. Asil Kiyal 18:41 So... Ran Levi 18:42 But ISIS-themed birthday cakes aside, many of the fake applications actually feel quite normal. Like there's a sexy bikini girl app and a fake Pornhub app, an app dedicated to Hafez, a well-known Persian poet, and even some self-help apps like Key to Success and Tony Robbins quotes. Tony Robbins, if you're unfamiliar with the name, is a well-known life coach who wrote several successful self-improvement books. All kinds of people are interested in this stuff, no matter their religious views or ethnicity. With all the wars and violence, sometimes it's nice to remember we're all basically human. So, no clues there as to the identity of the app's creator. But digging into the malicious code itself, Asil found some clues. Asil Kiyal 19:31 They left a lot of remarks in the code. Usually developers do that to kind of track the flow of the code and help themselves in case they run into an error when the app runs so that they can fix it later on. Attackers don't usually do that, but in this case they left the codes there, they left the remarks there, sorry. And the remarks had a lot of typos in English. So the English was very broken and we knew that whoever is behind this is perhaps not a native English speaker. And then when we started tracking older versions of the app, we found versions back in 2016 and those apps had those debugging remarks in Persian actually. So that could also tell us something about the possible identity of the author of these apps. Ran Levi 20:15 Why would a malicious code targeting Iranian citizens have debugging comments written in Persian, the primary language spoken in Iran? There were more clues to be found in the command and control servers. Asil Kiyal 20:30 One of the servers actually that we found had, it resolved to an Iranian IP address at a certain point in time. And another server address that appeared in one of the applications had whois information that belonged to an Iranian individual. Ran Levi 20:49 So in a classic twist, rather than being the victim of this malicious campaign, Iran was actually its perpetrator. Asil, however, hastens to make it clear that for all the clues and suspicions, there is no smoking gun. Asil Kiyal 21:05 And that's not really, I mean, that's not really conclusive evidence. All of that could be faked. It doesn't really have to say that the attacker is from Iran, but it did kind of give us a direction of who that might be. And also when we looked, of course, at the distribution of the victims from the server, we were able to tell that the attack mainly focused on the Middle East region. And looking at the geopolitical targeting perhaps of the apps, we could also tell that the victims were targeted that could be of interest to certain people. Ran Levi 21:42 Looking closely at the list of languages targeted by the malicious campaign, we can begin to unravel an underlying purpose. As I noted earlier, ISIS is a bitter enemy of Iran. The Iranians see ISIS as a terrorist organization, and hundreds of Iranian volunteers actually left the country in recent years to join the fight against ISIS in Iraq and Syria. ISIS is trying hard to enlist local supporters in Iran. It is obvious then that Iran has a clear interest to snuff out any local ISIS supporters inside its borders. The Kurds are the third largest ethnic group in Iran, comprising roughly 10 percent of the country's population. They mostly inhabit northern Iran, which many of them consider to be part of a greater Kurdistan. Naturally, Iran opposes the Kurds' national ambitions, much the same way that Turkey and Syria oppose the ambitions of their own Kurdish minorities. Spying on Kurdish leaders then seems like something Iran would be interested in as part of the regime's effort to maintain its stability in the face of growing opposition both from inside and outside of the country. I asked Asil how common it is to see governments in the Middle East spying on their own citizens. Asil Kiyal 23:05 Very common actually. Especially in an area that is as fragile as the Middle East, where you have a lot of countries that have wars within them, political parties against each other, dissidents within the country itself. A lot of the times the ruler or the government would kind of go after the citizens, the reporters, the human rights activists and kind of try to silence anyone who's against the regime perhaps. And so I would say it is quite common to find that kind of attack. Ran Levi 23:38 What other campaigns have researchers around the world exposed in recent years in the Middle East area that kind of resemble this campaign? Asil Kiyal 23:49 Well actually a nice research by Citizen Lab shows that a lot of the regimes in the area buy NSO group spyware and then use that against their own citizens to kind of spy against anyone who might be against the regime. There's also been a research for example about NSO group spyware being used, the Pegasus being used against Khashoggi, the Saudi reporter that eventually got killed. Ran Levi 24:16 So it seems we have our answer. Again, there's no smoking gun, but it does seem that Iran is behind Domestic Kitten, the name given to the malicious campaign by Checkpoint's security analysts. Kitten, by the way, is the common designation for malware attributed to Iran. Once again, we see that in the tumultuous Middle East, the lines between the victim and the aggressor can be and often are blurry at best. Maybe we should call in Tony Robbins, see if he can do something.
        ]]></content:encoded>
    </item>
    
    <item>
        <title>[עושים היסטוריה] 302: מי בכלל צריך אוזן ביונית? על שתל השבלול (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-302-my-bkll-tsryk-vzn-byvnyt-l-shtl-hshblvl-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-302-my-bkll-tsryk-vzn-byvnyt-l-shtl-hshblvl-sh-kh.html</guid>
        <pubDate>1 במרץ 2020</pubDate>
        <description>Transcript for [עושים היסטוריה] 302: מי בכלל צריך אוזן ביונית? על שתל השבלול (ש.ח.) from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 290: "פנטסיה 2000" וההיסטוריה של המדע הבידיוני העברי (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-290-pntsyh-2000-vhhystvryh-shl-hmd-hbydyvny-h-bry-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-290-pntsyh-2000-vhhystvryh-shl-hmd-hbydyvny-h-bry-sh-kh.html</guid>
        <pubDate>5 במרץ 2020</pubDate>
        <description>Transcript for [עושים היסטוריה] 290: "פנטסיה 2000" וההיסטוריה של המדע הבידיוני העברי (ש.ח.) from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 303: הסיוט הגדול ביותר של הכינים - על מגיפות קטלניות בהיסטוריה (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-303-hsyvt-hgdvl-byvtr-shl-hkynym-l-mgypvt-qtlnyvt-bhystvryh-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-303-hsyvt-hgdvl-byvtr-shl-hkynym-l-mgypvt-qtlnyvt-bhystvryh-sh-kh.html</guid>
        <pubDate>9 במרץ 2020</pubDate>
        <description>Transcript for [עושים היסטוריה] 303: הסיוט הגדול ביותר של הכינים - על מגיפות קטלניות בהיסטוריה (ש.ח.) from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. רן לוי 01:33 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 303: הסיוט הגדול ביותר של הכינים - על מגיפות קטלניות בהיסטוריה. שידור חוזר. כן, כן, אני יודע. עוד פעם קורונה? אי אפשר לפתוח טלוויזיה או רדיו בלי קורונה קורונה קורונה. ואם יש משהו שאני משתדל להקפיד עליו בעושים היסטוריה, זה לא להיות אקטואלי. עושים היסטוריה היא סוג של אסקפיזם בשבילי וכנראה גם בשבילכם, ואני לא מתכוון לשנות את זה בעתיד הנראה לעין. אבל הפעם החלטתי לחרוג ממנהגי. מדוע? שלוש סיבות. ראשית, בפרק שתשמעו מיד, פרק שראה אור לראשונה ב-2009, אני מתאר את התגובות השונות של בני אדם שונים להתפרצויות מגיפות לאורך ההיסטוריה. ולמרות שמדובר באירועים שהתרחשו לפני עשרות רבות עד מאות רבות של שנים, מדהים לראות את הדמיון למה שמתחולל ממש עכשיו, במרץ 2020. נדיר לי להיקלע למצב שבו ההיסטוריה חוזרת על עצמה באופן כל כך חי ומיידי. שנית, כל ערוצי החדשות מפחידים אותנו לגבי הקורונה, ואולי בצדק, אני לא יודע, אבל הפרק הזה ייתן לכם, בשאיפה, פרספקטיבה קצת אחרת. כי עם כל החשש מנגיף הקורונה, המין האנושי ידע מגיפות גרועות בהרבה, בתקופות שבהן גם ידענו הרבה פחות על מנגנוני ההתפשטות והתחלואה של המחלות השונות. על שלוש מהמגיפות האלה - המוות השחור, השפעת הספרדית והטיפוס - אספר בפרק שתשמעו מיד, ובעיקר על ההשפעות שהיו למגיפות האלה על ההיסטוריה בכללותה. קצת פרופורציה לא תזיק. והסיבה השלישית היא שגם אני בבידוד. אז אני לא יכול להקליט כרגע פרקים חדשים. אתמול בלילה גיליתי שמישהו שנסע איתי באותה הרכבת חלה בקורונה, ועכשיו אני יושב לי בעליית הגג בבית, במבצר הבדידות שלי. זה מה יש. הפרק הזה הוקלט, כאמור, לפני כמעט 11 שנים, אז אני מקווה שתסלחו לרן הטירון על השגיאות בקריינות ותקלות עריכה קלות פה ושם. התוכן שווה את זה, אני מבטיח. האזנה נעימה? לא בטוח. מעניינת - בואו נגיד. רן לוי 05:32 כולנו יודעים שהמין האנושי אינו חסין מפני הכחדה. נכון, יש לנו את מוח מפותח שמעניק לנו יתרון אדיר על פני הדינוזאורים, אבל אפשר לדמיין כמה תרחישים מסוכנים עבורנו. התנגשות של אסטרואיד ענק בכדור הארץ, למשל, או פרץ של קרני גמא הרסניות מכוכב שמסיים את חייו אי שם בסביבה הקרובה של מערכת השמש. מגיפה קטלנית כזו שתחסל את האנושות כולה היא עוד תרחיש אפשרי שכזה. ישנו הבדל מהותי בין התנגשות באסטרואיד ענק, למשל, להתפרצותה של מגיפה קטלנית. בעוד שאת השפעותיו של הראשון אנחנו יכולים רק לשער מתוך עדויות עקיפות, הרי שאת השפעתה של המגיפה אין צורך לנחש. צריך רק לפתוח את ספרי ההיסטוריה. מגיפות קטלניות, הרסניות ואכזריות פקדו את האנושות אלפי פעמים מאז הומצא הכתב, ובני כל התקופות תיארו בפירוט את ההתרחשויות. והסיפורים שהם העבירו לנו הם תמיד, ללא יוצא מן הכלל, איומים. בפרק הזה נביא את סיפורן של שלוש מהמגיפות הקשות ביותר שחווה המין האנושי. רן לוי 06:42 מגיפה היא התפרצות פתאומית של מחלה זיהומית מידבקת. המחלה מתפשטת במהירות בקרב האוכלוסייה ופוגעת בחלק גדול ממנה. מגיפה יכולה להיות מקומית (אפידמיק) או בעלת תפוצה כלל עולמית חוצת יבשות וגבולות, ואז היא נקראת פנדמיק. יש לציין שאין הכרח שהמחלה תפגע במיליוני קורבנות בכדי להיחשב כמגיפה - זה יותר עניין של ציפייה. אנחנו מצפים משפעת שתהיה נפוצה, כך שמיליון חולים ברחבי העולם בקושי יעוררו עניין מיוחד. כלבת, לעומת זאת, אמורה להיות נדירה ביותר; אפילו עשרה חולים באזור גיאוגרפי מצומצם ידאיגו מאוד את רשויות הרפואה. בפרק הזה בחרתי להתמקד באותן מגיפות שהיו אדירות ממדים, מגיפות פנדמיות שהפילו אינספור קורבנות והטילו את חתיתן על האנושות. הסיבה לכך פשוטה: מגיפה שככזו היא טראומה, שריטה עמוקה ומכאיבה בתודעה הקולקטיבית שלנו. במקרים רבים המגיפה השפיעה על ההיסטוריה האנושית ועל ההווה שלנו יותר מכל מלך, קיסר או מצביא. רן לוי 07:51 300 השנים שקדמו למאה ה-14 היו שנים נוחות במיוחד מבחינה אקלימית. הטמפרטורה הממוצעת באירופה הייתה גבוהה בכמעלה אחת מהמקובל בימינו. שינוי של מעלה אחת אינו נשמע מרשים במיוחד, אבל הייתה לו השפעה מצטברת. קרחונים רבים נסוגו צפונה וחשפו אדמות חדשות אותן ניתן היה לעבד. האוכלוסייה גדלה בהתאם. בתחילת המאה ה-14 נסתיימה החגיגה. הטמפרטורות חזרו להיות קרירות ואפילו קרירות יותר מהרגיל. זו הייתה תחילתו של 'עידן הקרח הקטן' - הוא נמשך בהפסקות עד אמצע המאה ה-19. בתוך פרק זמן קצר יחסית הצטמצמו שטחי המרעה והחקלאות, וכמות המזון הזמין לאוכלוסייה המורחבת הצטמצמה בהתאם. רעב ומחסור - תנאים אידיאליים להיווצרות מגיפה. אל אוזניהם של אנשי ימי הביניים החלו מגיעות שמועות אודות אסון נורא שמתחולל בהודו ובמזרח הרחוק. כרגילן של שמועות, הן קיבלו חיים ונפח משל עצמן. היו כאלה שאמרו שמחלה איומה חיסלה את כל תושביה של הודו והאדמה שם נותרה שוממה. אחרים שמעו שאש ואבנים לוהטות הומטרו מן השמיים והשמידו ערים שלמות על יושביהן. רן לוי 09:10 בשנת 1347 השיגה המציאות את השמועות. ספינות סוחר מהמזרח הרחוק שעגנו בנמלי איטליה פלטו מתוכן מלחים חולים מאוד. היו להם גושים גדולים ונפוחים על עור הצוואר, מתחת לבית השחי ובמפשעה, והם סבלו מחום גבוה, הקאות ושלשולים. בחלק מהמקרים קיבל העור גוון סגול-שחור וריח מבאיש עלה מהבשר ומנוזלי הגוף. בתוך שבוע רובם כבר היו מתים, אבל לא לפני שהדביקו את יושבי הערים אליהן הגיעו. מאיטליה ומדינות הבלקן התפשטה המגיפה לכל רחבי אירופה במהירות מסחררת. בכל מקום אליו הגיעה הביאה עמה אסון נורא. מתוך כל חמישה אנשים שלקו במחלה המסתורית, ארבעה היו מתים בתוך ימים. מפריז, בה חיו 100,000 איש באותם הימים, נפטרו 800 איש מדי יום. אחוז מהאוכלוסייה! מחצית מהתושבים בסך הכל. כפרים שלמים נמחקו מהמפה. במקומות סגורים כמו מנזרים ובתי כלא, שיעורי התמותה התקרבו ל-100 אחוזים. אוכלוסייתה של אנגליה הצטמצמה מ-7 מיליון איש ל-2 מיליון בלבד. זהו נתון מדהים שניתן לעכל אותו רק אם מדמיינים בעיני רוחנו את מדינת ישראל, למשל, מתרוקנת מכל התושבים שאינם גרים באזור המרכז. סך הכל כשליש מאוכלוסייתה של אירופה נספתה. רן לוי 10:38 מגיפות לא היו דבר חדש באירופה כמובן, אבל מעולם ככל שהזיכרון האנושי ידע לספר לא הופיעה מגיפה כה איומה וקטלנית. 'המוות השחור', כפי שחונתה המגיפה הזאת מאוחר יותר, היכה באירופה במשך ארבע שנים בלבד, אבל השלכותיו והשפעותיו ניכרו עוד מאות שנים לאחר מכן. נסו לדמיין לעצמכם מה עבר בראשם של בני אותה התקופה כאשר המוות היכה מסביבם ללא רחם. איש, כך נדמה, לא היה חסין מפניו. מהאביון הפשוט ביותר ועד הארכיבישוף - לא הייתה משפחה שנותרה שלמה. לא היה יישוב שגופות לא נערמו בו בקברי אחים מאולתרים, וצחנת המוות הנוראית לא עמדה ברחובותיו. הנה תיאור שמסר אחד מאלה ששרדו: 'הם מתו במאותיהם ביום וגם בלילה, והם הושלכו לשוחות פתוחות וכוסו באדמה. וברגע ששוחות אלה התמלאו, קברים נוספים נחפרו. ואני, אנגולו די טורה, קברתי את חמשת ילדיי במו ידיי'. רן לוי 11:41 המרקם החברתי של ימי הביניים הלך והתפורר ככל שהתקדמה המחלה. העשירים שיכלו להרשות זאת לעצמם ברחו אל אחוזות מבודדות וחוות נידחות. לעניים במרכזי הערים לא היה לאן לברוח ואפילו במותם לא מצאו מנוחה. רוב הכמרים סירבו להגיע אל ביתם של הנפטרים כדי לערוך שם טקסי אשכבה מחשש שיידבקו בעצמם. עבור הגוססים האדוקים, פירוש הדבר היה איבוד הסיכוי היחיד שלהם להגיע לגן עדן לאחר מותם. רבים מהם היו מבועתים מהגורל הצפוי להם. בלחץ העם, התירו גומיי כנסייה גם למי שאינו כומר מוסמך לקיים טקסים דתיים. באנגליה הסכים אחד הבישופים לאפשר גם לחילונים גמורים להאזין לווידוי אחרון של ארז דווי, ואם לא היה גבר בסביבה לטובת העניין - אפילו לאישה. רן לוי 12:29 את כולם הטרידה מאוד השאלה: מהו מקורה של המגיפה? זמן לא רב לאחר שפרצה המגיפה, ביקש פיליפ השישי מלך צרפת מהפקולטה לרפואה באוניברסיטת פריז חוות דעת לגבי העניין. הרופאים שקלו את העניין, ניתחו את התסמינים, בחנו את הראיות באופן מדוקדק, ולבסוף הגיעו למסקנה כי התחברות משולשת של שבתאי, צדק ומאדים באזור מזל דלי היא שאחראית לאסון. אבל אל ניתן לחוות הדעת המשעשעת הזאת לתת לנו את הרושם הלא נכון. הרופאים בימי הביניים צברו לא מעט ידע שימושי. הם הבינו את ההשפעות השונות של התזונה על הגוף, ידעו לטפל בעצמות שבורות, לעקור שיניים ולאבחן מחלות באמצעות דגימות שתן. הם ידעו להכין תערובות צמחים לשיכוך כאבים ואפילו לבצע השתלות עור בסיסיות. אבל כאן ניתן להבחין בהבדל המהותי ביניהם לבין הרופאים בתקופות מאוחרות יותר: כשהגיעו לקצה גבול הידע הקיים, הם לא היססו לפנות אל העל-טבעי. אסטרולוגיה ורעיונות דומים התקבלו כהסברים אפשריים בהחלט למחלות לא מוכרות. רן לוי 13:35 כשאתם מזמינים מרצה לאירוע חברה, יום עיון או אירוע פרטי, אתם רוצים להיות בטוחים שמדובר במרצה טוב, שהרי הצלחת האירוע כולו תלויה ברוב המקרים באיכות המרצה. המגישים של רשת עושים היסטוריה הם מקצוענים חסרי פשרות שמדברים אל עשרות אלפי אנשים בכל שבוע. דפנה ליאל, דורון פישלר, בועז קרפל, חן פלדמן, עמית בן דור וגם אני. לפרטים והזמנת הרצאה, בקרו ב-speakers.ranlevi.com. רן לוי 14:10 תרופות של ממש למוות השחור לא היו. למרות שחלק מהרופאים ניסו משחות ותמיסות מצמחים אקזוטיים, מתכות נדירות ואפילו אבקה כתושה מאבני חן יקרות. הדעה הרווחת הייתה שהמוות השחור מתפשט באמצעות 'אוויר רע'. הפתרון היה לפזר את האוויר הרע באמצעות מקלות של קטורת ריחנית או מטפחות טבולות בתמציות פרחים שהונחו על הפה. היו אנשים שהאמינו שקולות חזקים יבריחו את המוות. בחלק מהערים צלצלו פעמוני הכנסייה הגדולים ללא הרף. קמעות, לחשים וקסמים מכל סוג, מין וצבע נוסו ללא הועיל. רן לוי 14:47 פשוטי העם שהעקרונות הנוצריים של חטא ועונש היו צרובים עמוק עמוק בתוך תודעתם היו משוכנעים ללא צל של ספק שהמוות השחור הוא עונש מאלוהים. באותה התקופה הגיעו השיא והשחיתות של הכנסייה הקתולית לשיא חסר תקדים. הכמרים והקרדינלים כבר לא התביישו לרדוף אחר תענוגות החיים לעיני כל. ללבוש בגדים יקרים שרכשו מתרומות העניים, לנאוף, להוליד ילדים בלתי חוקיים וכמובן - פסגת השחיתות: מכירת מחילות. האפיפיור והקרדינלים העניקו תמורת סכום נאה מכתב רשמי שבו הם מאשרים שאלוהים (או ליתר דיוק נציגיו עלי אדמות) מוחלים למשלם על חטאיו ושערי גן עדן שוב נפתחו עבורו. לא משנה איזה פשע מחריד ביצעת - רצח, בגידה, גניבה מכל סוג - אם היית עשיר, הכנסייה סלחה לך. השחיתות דרדרה את התדמית של הכנסייה לשפל המדרגה, ואז הגיע המוות השחור. הכמרים מתו כמו כולם. הנזירים מתו כמו כולם. הקרדינלים - אלה שלא ברחו לבתי הנופש המבודדים שלהם - מתו כמו כולם. הציבור הרחב לא היה צריך הסברים. כולם הבינו שאלוהים מאס בסירחון המוסרי שעולה מהכנסייה, ומבול המוות שהוא מוריד על האנושות אינו מבחין בין נוצרי טוב לנוצרי רע. רן לוי 16:10 מחשבות אלה הביאו לשתי תגובות אפשריות. חלק מהאנשים פיתח ציניות אדירה כלפי הכנסייה, אלוהים והחיים בכלל. באווירה שבה אדם יכול למות בכל רגע נתון, צריך לנצל את החיים וליהנות מהם בלי חשבון. ניתן להבחין בהלך המחשבה הזה במוטיב אמנותי שהיה נפוץ באותם הימים - 'דנס מקאברה' (ריקוד המוות). בציורים והרגים מופיעה דמותו של מלאך המוות בדמות שד או שלד האוחז קלשון כשהוא מוביל אחריו אל הקבר תהלוכה של שלדים מרקדים מכל שכבות העם: כמרים, אצילים, נערות יפות ואיכרים פשוטים. הציור המסוגנן הזה מעביר היטב את התחושה שכולנו מאוחדים במוות ללא יוצא מן הכלל. אצל מי שאיבדו את האמונה בכוחה או בחוכמתה האינסופית של הכנסייה הנוצרית נזרעו זרעי המחשבה החופשית שמהם נבטו כעבור זמן לא רב עידן וחוכמת הרנסנס. רן לוי 17:06 התגובה השנייה הייתה הפוכה: ניסיון לפייס את האל בכל דרך אפשרית. היו כאלה שחזרו בתשובה, נשאו תפילות וסבלו צומות ותעניות, והיו כאלה שהעדיפו את הדרך הקלה: לרצוח יהודים. הרי היהודים הם אלו שרצחו את ישו. כולם ידעו שהם מרעילים את בארות הנוצרים והם גם עסקו בהלוואת כספים תמורת ריבית - עיסוק שנחשב על פי הדוקטרינה הנוצרית הרשמית לחטא חמור במיוחד. בערים רבות התנפלו ההמונים המטורפים על היהודים ושרפו, תלו או הטביעו אותם. בשטרסבורג, לדוגמה, הועלו על המוקד 2,000 יהודים ביום אחד. המציאות שמאחורי הסיבות לפוגרומים הייתה טרגית במיוחד: ליהודים לא הייתה ברירה אלא לעסוק בהלוואה בריבית, מכיוון שכל הגילדות של בעלי המלאכה לא הסכימו לקבל יהודים לשורותיהן. העובדה שלא נטו להשתמש בבארות המשותפים הנוצריים הייתה בעקבות הדרישות ההלכתיות לניקיון. השלטונות שיתפו פעולה עם הפוגרומים במקרים רבים כדי שיוכלו להחרים את רכושם של היהודים ולבזוז אותו. רן לוי 18:10 תת-תופעה מרתקת במיוחד של החזרה בתשובה הייתה עלייתן של כיתות ההלקאה העצמית. חברי הכיתות הללו, שפרחו באווירה הכללית של סוף העולם, ניסו לשכנע את אלוהים לסלוח לאנושות באמצעות חיקוי ייסוריו של ישו. הם היו עוברים מעיר לעיר בתהלוכות של מאות בני אדם, שרים מזמורי תפילה ומלקיים את עצמם בשוטים ובמקלות עד זוב דמם. כשהיו מגיעים לפסוק מתאים בתפילה, היה עליהם ליפול על הרצפה ולזחול עליה גם אם תחתיהם באותו הרגע היו אבנים חדות, קוצים דוקרים או ביוב פתוח. המונים היו מתקבצים בכל מקום שהתהלוכות הללו היו עוברות בו, מעודדים את הסובלים, מאכילים אותם ומעניקים להם מתנות שונות. ניתן לחשוב בטעות שהכנסייה תוקיר את ההקרבה והסבל של הצועדים, אבל ההפך הוא הנכון. הכיתות הללו היוו איום ישיר על מעמדה של הכנסייה, מכיוון שהם טענו בפה מלא שהן - ולא הכנסייה המושחתת - עומדות להציל את האנושות מכליה. לציבור הרחב היה ברור מאוד מי באמת מתאמץ כדי לפייס את האל ומי לא, ואנשים פשוט הפסיקו להעניק תרומות לכמרים ולנזירים. איום זה גרר תגובה מהירה ואלימה מצד הוותיקן. האפיפיור הוציא צווים בהולים המכריזים על חברי הכיתות ככופרים ואויבי הנצרות האמיתית במירכאות, ורבים מהם נאסרו או הוצאו להורג. זה היה סופן של כיתות ההלקאה העצמית פחות או יותר. רן לוי 19:33 למוות השחור הייתה השפעה אדירה על מהלך ההיסטוריה. במערב אירופה, שם היכתה המגיפה באופן הקשה ביותר, נוצר חוסר משווע בידיים עובדות שיחרשו את השדות העזובים. כתוצאה מכך עלה הביקוש לאיכרים על ההיצע, והאצילים בעלי האדמות היו מוכנים לשלם להם סכומים גבוהים יותר ולהעניק להם תנאי חיים טובים יותר. רכוש רב - בתים, תכשיטים, אדמות וכדומה - נותרו ללא בעלים, והאיכר העני שהשכיל להשתלט עליו הפך בן לילה לעשיר מאוד. השלטונות ניסו להיאבק במגמה זו ואפילו נחקקו חוקים שאסרו על הווסל לעזוב את אדונו או לדרוש משכורת גבוהה יותר, אך כל זה לא הועיל בכלום: מאזן הכוחות החל נוטה לטובת השכבות החלשות יותר של העם וכוחה של האריסטוקרטיה ירד. במזרח אירופה, לעומת זאת, היכן שהאוכלוסייה הייתה דלילה יותר, התמותה הייתה פחותה. האצילים שמרו על כוחם והליברליזציה התעכבה במאות שנים ביחס למערב. רן לוי 20:31 ואחרי כל זה, מה היה הגורם האמיתי למוות השחור? תסמיני המחלה מצביעים על אשם ברור: חיידק בשם 'ירסיניה פסטיס' שהועבר באמצעות עקיצת פרעוש. הפרעושים נישאו על ידי חולדות ששגשגו בזוהמה ששררה בערי ימי הביניים. זאת ועוד, החתולים נחשבו לבני בריתו של השטן, ובאווירת העליהום הכללית חוסלו אף הם בסיטונאות, כך שהחולדות נהנו מחיים נטולי דאגות. לשלא יאשימו אותי בגזענות בין-מינית, ראוי לציין שגם הפרעוש סבל לא מעט מהחיידק שנשא. ירסיניה פסטיס חוסמת את מערכת העיכול של הפרעוש המסכן ומונעת ממנו ליהנות ממזונו. הפרעוש נושך את קורבנותיו עוד ועוד, מנסה לשווא להשביע את רעבונו, ובדרך זו מאפשר למוות השחור להתגלגל מדם לדם. רן לוי 21:22 מגיפת המוות השחור התרחשה לפני למעלה מ-600 שנה והיא עדיין צרובה עמוק בזיכרון הקולקטיבי שלנו. מה הפלא, תשאלו. מגיפה כה הרסנית, ברור שלא נשכח אותה כל כך מהר. ברור? האומנם? לפני פחות מ-80 שנה השתוללה בעולם מגיפה שחיסלה בין 25 ל-50 מיליון בני אדם - עד פי ארבעה ממספר קורבנות המוות השחור, וככל הנראה המגיפה שגבתה את מספר הקורבנות הגדול ביותר מאז ומעולם. למרות זאת, במשך רוב שנות המאה ה-20 מעטים שמעו אודות 'השפעת הספרדית'. רק ב-20 השנים האחרונות החלו אפידמיולוגים לחקור את השפעת הספרדית ברצינות הראויה, ועד אז היא הייתה כמעט אלמונית. מהו פשר ההבדל הזה? איך קורה שמגיפה מהמאה ה-14 מוכרת וידועה יותר ממגיפה של המאה ה-20 שהייתה גם קטלנית ממנה? התשובה לשאלה הזו כפולה: היא מורכבת מהרקע ההיסטורי של התפשטות המחלה ומפריצת דרך מפתיעה ובלתי שגרתית בתחום הגנטיקה. רן לוי 22:38 שנת 1918 הייתה אמורה להיות שנה שמחה. מלחמת העולם הראשונה, המלחמה הגדולה וההרסנית ביותר בהיסטוריה האנושית עד אז, עמדה על סף סיום. בעלות הברית התקדמו לקראת ניצחון ברור, הרבה בזכות הצטרפותה של ארצות הברית למערכה. אבל חייליה של ארצות הברית הביאו איתם עוד משהו לאירופה פרט לאומץ לב ורוח קרב רעננה: זן חדש של שפעת. מקורה של שפעת זו הוא ככל הנראה במחנות הצבא בקנזס, אבל כדרכן של מחלות מידבקות קשה מאוד לאתר בוודאות את הרגע או המקום בו הופיע לראשונה. כשנשלחו החיילים אל החזיתות השונות ברחבי אירופה התקדמה השפעת יחד איתם והגיעה לכל פינה על הגלובוס - מהאיים הבודדים ביותר של האוקיינוסים ועד הצפון הקפוא. רן לוי 23:27 בחודש מאי שנת 1918 התפרצה המחלה במלוא עוזה בספרד. 8 מיליון בני אדם נפטרו שם בתוך חודש אחד בלבד. הווירוס כבר הפיל חללים במקומות אחרים בעולם, אבל הייתה זו הפעם הראשונה שהווירוס החדש הצליח להגיע אל כותרות העיתונים. מכאן ואילך זכתה המגיפה החדשה לכינוי 'השפעת הספרדית'. השפעת דילגה מעיר לעיר ומדינה למדינה. אחוזי התמותה כתוצאה מהשפעת היו נמוכים - 2.5 אחוזים, דהיינו חמישה מתים על כל 200 חולים. אבל המספרים היבשים מטעים, הם לא חושפים את התמונה האמיתית. שיעורי התמותה של שפעת רגילה הם אחד לאלף. כולנו יודעים עד כמה שפעת מידבקת. במשרד סגור הסיכוי שלך לקבל שפעת הוא כמעט 100 אחוז. בכל חורף חדרי המיון מתמלאים חולים עד להתפקע. על פי ההערכות כחצי מכלל האנושות חלתה בשפעת הספרדית - כמיליארד בני אדם. במצב הזה אפילו אחוזי תמותה נמוכים הופכים למספר מפלצתי כמעט בלתי נתפס של קורבנות. רן לוי 24:31 בארצות הברית מתו קרוב ל-700,000 איש ותוחלת החיים הממוצעת צנחה בבת אחת ב-10 שנים. הרופאים המעטים שלא גויסו למאמץ המלחמתי ונשארו לטפל בעורף היו חסרי אונים. לא הייתה תרופה או חיסון לשפעת והמוות פחות או יותר בא בחטף. סיפור אנקדוטלי מספר על ארבע נשים שהתיישבו לשחק ברידג' בערב ועד הבוקר שלוש מהן היו מתות. מרבית החולים מתו ממחלות שתפסו טרמפ על השפעת והגוף החלש, כמו דלקת ריאות למשל. ועדות חירום הוקמו כדי לטפל במצב. סטודנטים הוצבו בבתי חולים כדי למלא את מקומם של רופאים החסרים, והציבור נקרא להימנע מהתכנסויות. לחנויות היה אסור להכריז על מבצעי מכירות כדי שלא למשוך יותר מדי קונים בבת אחת. לוויות - לא יותר מ-15 דקות. מפעלים ומקומות עבודה נתבקשו לפתוח את יום העבודה בשעות שונות כדי להקל על שעת העומס של התחבורה הציבורית. הרכבות במיוחד נחשבו לאיום חמור בגלל הצפיפות והעדר האוורור. בפנסילבניה נסגרו כל בתי הספר, התיאטראות והמסבאות, ומי שהתעטש מבלי לכסות את פיו היה צפוי לקנס גבוה ואפילו לעונש מאסר. הציבור הרחב שיתף פעולה עם הגזירות הרבות וקיים אותן, למרות שהן הגבילו מאוד את החירות האישית של כל אזרח. המלחמה מעבר לים תרמה למצב רוח מגויס ופטריוטי שבמובן מסוים תרם לצייתנות הכללית. הציבור גם היה מחונך יותר מבעבר לגבי גורמי מחלות, דרכי הדבקה וכללי היגיינה נחוצים. רן לוי 26:04 השפעת הספרדית גוועה מאליה בשנת 1920. מאז היא כמעט ולא נחקרה לעומק. סיבה ברורה לכך היא הקרבה למלחמת העולם הראשונה שהייתה התרחשות דרמטית מאוד ומשכה אליה את תשומת ליבם של מרבית ההיסטוריונים. סיבה נוספת, ברורה פחות, נובעת מאופייה של השפעת. משפעת רגילה מתים בעיקר תינוקות וזקנים - אוכלוסיות פגיעות מטבען. השפעת הספרדית, לעומת זאת, פגעה כמעט אך ורק בצעירים בגילאי 20 עד 40. כ-99 אחוזים מהנפטרים היו מתחת לגיל 65. באופן בלתי מפתיע, גברים בגילאי 20 עד 40 היו גם רובם המכריע של חללי המלחמה. המתים האלה והמתים האלה התערבבו זה בזה והיה קשה להפריד בין גורמי המוות. מדוע הייתה השפעת הספרדית כה קטלנית ומדוע מתו ממנה דווקא הצעירים והבריאים? אלו שאלות חשובות שנותרו ללא מענה במשך זמן רב, עד שצירוף נדיר של עקשנות ומזל הפך את הקערה על פיה. רן לוי 27:11 בשנת 1949 היה יוהאן הולטין, שוודי שהיגר לארצות הברית, סטודנט למיקרוביולוגיה ותורת הנגיפים. אחד המרצים שלו חזר וטען במהלך ההרצאות שהמפתח להבנת הקטלניות של מגיפת השפעת הספרדית נמצא בנגיפים שעשויים להימצא בגופותיהם של קורבנות המחלה שנקברו באדמה קפואה. הקור העז, כך טען המרצה, עשוי לשמר את הזן הייחודי הזה ולאפשר למדענים לחקור אותו באמצעות טכנולוגיה שלא הייתה קיימת בשנות העשרים. דבריו של המרצה פרטו על מיתרים מתוחים במוחו של הולטין. הוא ידע שזה יהיה הנושא של עבודת המחקר שלו. רן לוי 27:54 באותה שנה יצאו הולטין ואשתו לטיול באלסקה הצפונית. בעיר פיירבנקס פגש הולטין את אוטו גייסט, אנתרופולוג מקומי. השניים שוחחו על השפעת של 1918 והאנתרופולוג סיפר לו על כפר קטן בשם 'ברביג מישן' שנפגע קשות מהמחלה. 72 מתוך 80 התושבים בכפר הקטן מתו בשפעת ונקברו בחיפזון על ידי מסיונרים וחיילים מהצבא. הולטין הבין מיד שברביג מישן עונה על שתי דרישות מרכזיות של המחקר שלו: שיעורי תמותה גבוהים וקבורה באדמה קפואה. גייסט הפגיש בינו לבין מסיונרים אשר חשפו בפני הולטין את רישומי הכנסייה ללידות ופטירות בברביג מישן. הרישומים הכילו מידע מפורט על הנפטרים, כולל מקום קבורתם. רן לוי 28:41 שנתיים לאחר מכן, ב-1951, טס הולטין לברביג מישן והביא עמו את גייסט ושני חוקרים נוספים. הוא קיבל את ברכתם של המנהיגים המקומיים והחל במלאכה. החוקרים הקימו מדורה גדולה מעל קבר האחים, ולאחר שהאדמה תחתיה הפשירה, הם החלו לחפור. נדרשו להם יומיים של חפירה מאומצת כדי לחשוף את הגופה הראשונה. כפי שקיווה הולטין, הקור שימר את הגופות היטב. הוא נטל דגימות מרקמות הריאה של ארבע גוויות, סגר את קבר האחים וחזר אל מעבדות האוניברסיטה. כאן כבר לא שיחק לו המזל. הטכנולוגיה של שנות ה-50 לא הייתה מתקדמת דיה כדי להפיק נגיף חי מהרקמות שהביא עמו. לאחר ניסיונות רבים וכושלים, נאלץ הולטין לבסוף להרים ידיים; הוא היה בטוח שהתעלומה הזו לא תיפתר לעולם. 47 שנה חלפו להן. רן לוי 29:43 בשנת 1997 היה דוקטור ג'פרי טאובנברגר פתולוג מולקולרי שעמד בראש מחלקת המחקר הפתולוגי של צבא ארצות הברית. מספר שנים קודם לכן נשטפו לחוף האוקיינוס האטלנטי גופותיהם של דולפינים רבים. מחלה מסתורית חיסלה מחצית מאוכלוסיית היונקים הימיים הללו. ג'פרי רצה מאוד לאתר את גורם המחלה, אבל זה לא היה קל. גופותיהם של הדולפינים כבר היו במצב של ריקבון מתקדם, דבר שהקשה מאוד על איתור הנגיף. ג'פרי ועמיתיו למכון פיתחו שיטת עבודה חדשה לגמרי שאיפשרה להם למצות את ה-DNA של הנגיפים גם מרקמות פגומות במיוחד. בעזרת שיטה זו הצליחו החוקרים לחשוף את זהותו של הווירוס שהיה אחראי למותם של הדולפינים. רן לוי 30:31 פתולוגיה על דולפינים זה נחמד, אבל לצבא האמריקאי יש דברים קצת יותר טובים לעשות עם הכסף שלו. ג'פרי הבין שאם לא ימצא שימוש מעשי לשיטה שהמציא, הברז של התקציב ייסגר מהר מאוד וכל העבודה תרד לטמיון. ג'פרי החליט לנסות את השיטה שלו על השפעת הספרדית. למזלו, עובדי המכון לפתולוגיה שמרו דגימות של רקמות שנים ארוכות לאחר הניתוח שלאחר המוות, והוא הצליח לאתר רקמות של שני חיילים שנפטרו מהמחלה. למרות הזמן הרב שחלף מאז אוחסנו הדגימות, ג'פרי הצליח למצות מהן פיסות זעירות של הקוד הגנטי של וירוס השפעת. זה היה סימן מעודד מאוד לגבי יכולותיה של השיטה שלו, אבל זה לא היה מספיק. כדי להשלים את כל הרצף הגנטי של וירוס השפעת הספרדית, צעד הכרחי בדרך לחקר מעמיק של הווירוס, הוא היה זקוק לדגימות נוספות. בהעדר תוצאות ממשיות, העיתונות המדעית לא התרשמה במיוחד. ג'פרי כתב מאמר אודות השיטה החדשה שלו, אבל המגזין הנחשב Nature דחה אותה על הסף. Science, מגזין חשוב נוסף, הסכים לפרסם רק חלק קטן ממנו. רן לוי 31:43 בביתו שבסן פרנסיסקו ישב יוהאן הולטין, עכשיו כבר בן 72, ונהנה מחייו כפנסיונר, וקרא בשקיקה את מאמרו של ג'פרי טאובנברגר ב-Science. בזמן שחלף מאז הביקור בברביג מישן, הוא נטש את חקר המגיפות ועבר לעסוק בבטיחות תנועה, אבל המגיפות היו סוג של חיידק שהולטין לא יכול היה להשתחרר ממנו. ג'פרי כתב על הקשיים בהשגת דגימות איכותיות מווירוס השפעת הספרדית, והולטין ידע בדיוק היכן ניתן למצוא אותן. הוא שלח לג'פרי מכתב בו תיאר את מחשבותיו. אפשר לדמיין מה עבר במוחו של הפתולוג כשקרא את מכתבו של הולטין. האם הקשיש השוודי באמת יודע על מה הוא מדבר או שאולי יש לו עסק עם אדם קצת לא מאוזן? האם זה אמיתי? בערך באותו הזמן הייתה משלחת חוקרים שיצאה לנורווגיה לחפור את קבריהם של כמה כורים שמתו בשפעת הספרדית; המשלחת הזאת תוכננה במשך שנים ועלתה מיליוני דולרים, ובכל זאת לא השיגה את התוצאות הרצויות. הולטין תכנן לקחת את כל 3,200 הדולר של קרן הפנסיה שלו ולצאת למסע צלב פרטי בחזרה אל ברביג מישן. שום דבר מזה לא נשמע הגיוני. אבל לג'פרי לא היה מה להפסיד ולהולטין אי אפשר היה לעצור. רן לוי 33:01 הוא חזר לברביג מישן, קיבל בשנית את אישור מנהיגי המקום ופתח את קבר האחים. בעומק של כשני מטרים מתחת לאדמה גילה הולטין גופת אישה עבת בשר, שהחוקר העקשן כינה בחיביבות 'לוסי'. שכבות השומן עזרו לשמר את הרקמות העדינות בקור המקפיא, והולטין הסיר כמה דוגמאות מרקמת הריאה של לוסי. את הרקמות שלח ישירות אל ג'פרי באמצעות שלושה שירותי דואר שונים: FedEx, UPS ודואר רגיל, כדי שחס וחלילה לא תלכנה הדוגמאות הנדירות לאיבוד. ג'פרי קיבל את הרקמות ומיד ניגש לעבודה. בעזרת השיטה שפיתח, הצליח למפות את כל רצף המידע הגנטי של וירוס השפעת הספרדית. זהו הישג מדהים בהתחשב בעובדה שמדובר בזן של שפעת שנעלם לפני כמעט 80 שנה. כשהוא מצויד במפת הגנים של הווירוס, החלו ג'פרי ועמיתיו לחקור את הווירוס לעומק. רן לוי 34:02 עד מהרה התברר כי מקורו של זן השפעת הזה הוא בציפורי הבר. זו לא הייתה מסקנה מפתיעה; כמעט כל מגיפות השפעת מתחילות מהתפרצות אצל עופות או חזירים. וירוס השפעת מסוגל לדגור בתוך קרביהם של בעלי חיים אלו במשך תקופות ארוכות מבלי להפריע להם, ובזמן הדגירה הווירוסים מתחלקים ומתרבים. מדי פעם בפעם נופלות שגיאות בשכפול והתאים החדשים שונים במקצת מהתא המקורי שיצר אותם. רוב המוטציות גורמות למותם של הווירוסים הפגומים, אבל פה ושם נוצרת מוטציה שמעניקה לווירוס זהות אחרת. הוא משתנה מספיק כדי שמערכת החיסונית של בני האדם כבר לא תוכל לזהות אותו ולהילחם בו ביעילות. שגיאות העתקה בקוד הגנטי הן תופעה מוכרת מאוד ושכיחה בכל תא, אבל בבעלי חיים מורכבים ישנם מנגנונים בתא שמטרתם לנפות, לתקן את השגיאות הללו. נגיף השפעת לעומת זאת הוא פשוט מדי, אין לו מנגנונים שכאלה, לכן קצב המוטציות שבו גבוה באופן דרמטי מזה של יצורים אחרים. לתקופת הדגירה הארוכה אצל החזירים והעופות יש תרומה נוספת לשרידותו של נגיף השפעת: אם שני נגיפים חודרים לאותו התא בו-זמנית, הם מחליפים ביניהם חומר גנטי. שוב רוב הצאצאים של ערבוב שכזה לא שורדים, אבל המעטים ששורדים מסוגלים להתגבר ביעילות רבה יותר על ההגנות שהגוף מפעיל כנגדם. רן לוי 35:28 במקרה של נגיף השפעת הספרדית, למוטציה שאיפשרה לו להתפשט בקרב בני האדם הייתה השפעה דרמטית. כשנגיף חודר לתא בריא, הוא מבצע עליו השתלטות עוינת. הנגיף מזריק את ה-DNA שלו אל התא ומכריח את בתי החרושת להתחיל ולייצר חלבונים על פי הוראותיו שלו. מכיוון שהיה בידיהם את הקוד הגנטי השלם של הווירוס, החוקרים הצליחו לגלות אילו חלבונים הוא מייצר בתוך התא, ובכך לפתור ככל הנראה את חידת השפעת הספרדית. רן לוי 36:00 כשהגוף מזהה גוף זר, כמו נגיף השפעת למשל, מתעוררת בו תגובה חיסונית. תאים מיוחדים שמכונים ציטוקינים מאותתים לגוף לשלוח עוד ועוד תאי דם לבנים אל האזור הפגוע כדי להשמיד את התוקפים. הם גם גורמים להיווצרותם של ציטוקינים נוספים. בדרך מתקיימת בגוף לולאת משוב שמגבילה את כמות הציטוקינים. חלבונים מסוימים מאותתים למערכת החיסונית 'היי, די, יש די והותר ציטוקינים, אפשר להפסיק ולייצר חדשים'. אבל החלבונים שייצר נגיף השפעת הספרדית קלקלו את לולאת המשוב הזו. עוד ועוד ציטוקינים נוצרו בדם ללא שום הפרעה, והציטוקינים הללו אותתו למערכת החיסונית לשלוח עוד ועוד תאי דם לבנים וכמובן ציטוקינים חדשים, וכן הלאה וכן הלאה. התופעה הזו מכונה 'סערת ציטוקינים', והיא למעשה תגובת יתר של מערכת החיסון. תגובת יתר היא זו שהחלישה את קורבנות השפעת הספרדית ואיפשרה למחלות כמו דלקת ריאות להשתולל בהן מפריע. כצפוי, המערכת החיסונית נמצאת בשיא אונה אצל צעירים בגילאי 20 עד 40, לכן גם תגובת היתר חזקה ביותר באוכלוסייה הזו והם היוו את רוב הנפגעים מהמחלה. סדרת המאמרים שכתבו ג'פרי ועמיתיו נחשבת לפריצת דרך אדירה בחקר המגיפה וזיכו אותו בתוארי כבוד ופרסים רבים. קריין 37:32 פעם יכולת להיות איכר ולעבוד כל היום עם המזמרה, עם הטורייה או עם הסוס ולחרוש. והיום חקלאות זה עסק שמישהו שהוא לא יותר טוב מבינוני אין לו שום סיכוי לשרוד. זה חיים ק., מגדל צאן ממושב לכיש. הוא ועוד חקלאים רבים מכל תחומי החקלאות הם האורחים בפודקאסט החדש: 'מזון למחשבה'. האתגרים של החקלאי הישראלי רבים וייחודיים, ובפרקי הסדרה אנחנו נשמע מהם על החיים ועל העבודה שלרוב שזורות זו בזו. את מזון למחשבה, הפודקאסט של 'אמבר' על חקלאות ישראלית, ניתן למצוא באפליקציית הפודקאסטים החדשה של רשת עושים היסטוריה כמו גם ביישומון ההסכתים הנוספים. רן לוי 38:31 טיפוס, המגיפה השלישית עליה נדבר, שונה מאוד מהשתיים הקודמות. השפעת הספרדית הייתה התפרצות אדירה וחובקת עולם, אבל נמשכה שנתיים בלבד. החיידק שהיה אחראי למוות השחור התפרץ כמה עשרות פעמים לאורך ההיסטוריה, אבל את חותמו האמיתי על ההיסטוריה הוא הטיל במגיפה קטלנית אחת באמצע המאה ה-14. הטיפוס לעומת זאת היא מחלה שמלווה אותנו במשך אלפי שנים. רן לוי 39:03 התפרצות טיפוסית של מגיפת הטיפוס היא מקומית והיא אינה נמשכת זמן רב, אבל היא קטלנית ביותר. שמה השני של מגיפת הטיפוס היא 'מחלת המחנות', על שום מאפיין אחד בולט ביותר שלה: כמעט בכל מקום בו היו מרוכזים אלפי אנשים, כמו למשל מחנות צבא לקראת מלחמה, שם היה מופיע הטיפוס. מכיוון שהטיפוס קשור באופן הדוק כל כך לקונפליקטים ולמלחמות, יש לו השפעה אדירה על ההיסטוריה. במקרים רבים מתו יותר חיילים מטיפוס בכל אחד מהצדדים הלוחמים מאשר בקרבות עצמם. כדי להדגיש את העובדה הזאת עוד פעם: לא משנה עד כמה חזק היה הצבא, כמה אמיצים היו לוחמיו וכמה כריזמטיים היו הגנרלים - הטיפוס הוא זה שהיה קובע כמה חיילים בכל צד יישארו עומדים על רגליהם, ומכאן מי ינצח את המלחמה. כפי שמיד ניווכח, ייתכן ולטיפוס הייתה השפעה גדולה יותר על מהלכה של ההיסטוריה האנושית, השפעה סמויה ומתמשכת, מאשר שתי המגיפות האחרות על כל קטלניותן. רן לוי 40:06 בשנת 430 לפני הספירה הייתה מלחמת ספרטה באתונה בעיצומה - זו השנה השנייה. הספרטנים צרו על אתונה, אבל מאזן הכוחות נראה דווקא נוטה לכיוונם של האתונאים. הצי החזק שלהם, הכוח הימי שהפך את אתונה למעצמה אזורית כה חשובה, העיק מאוד על כוחות היבשה של ספרטה, ונראה שהמצור לא יחזיק מעמד זמן רב. אבל דווקא בנקודת זמן קריטית זו התפרצה מגיפה נוראית בין חומותיה של אתונה. אין לנו דרך לקבוע בוודאות שהמגיפה הזו הייתה אכן הטיפוס, אבל תסמיניה של המגיפה דומים מאוד לאלו של הטיפוס. המחלה מופיעה בהתחלה כמו סוג של שפעת, וכעבור זמן מה מופיעה פריחה על כל הגוף. בשלבים הסופיים החולה סובל מחוסר שינה, הזיות ורגישות לאור. הפירוש המילולי של המילה 'טיפוס' היא עשן או ערפל - רמז לערפול הכרה שתוקף את החולה בימיו האחרונים. רן לוי 41:06 השפעתה של המגיפה על אתונה הייתה איומה. כשליש מהתושבים מתו, והנותרים איבדו את כל הלכידות החברתית שהיא קריטית כל כך בעיצומה של מלחמה. הדיווחים מאותה תקופה מספרים על אנשים רבים שהשילו מעצמם כל עול. מכיוון שהם היו כל כך בטוחים שהם עומדים למות, הם בילו את ימיהם בבילויים, זלילה והשתוללות כללית. רבים הפסיקו לסגוד לאלים או להקריב להם קורבנות, ובין החיילים הרבים שמתו במגיפה היה גם פריקלס, מצביאה הגדול של אתונה. אין ודאות שאתונה הפסידה את המלחמה אך ורק בעקבות התפרצות של המגיפה, אבל ברור שזו החלישה אותה מאוד ותרמה לכך שאתונה איבדה את השפעתה באזור הים האגאי לתמיד. רן לוי 41:51 ב-1489 ניסו הספרדים לגרש את הפולשים המוסלמים מארצם. 25,000 חיילים ספרדים הטילו מצור על גרנדה - מוצב חשוב של המוסלמים על אדמת ספרד. לפתע התפרצה מגיפת הטיפוס וחיסלה בבת אחת 17,000 חיילים מהכוח התוקף. לצורך השוואה, בכל הקרבות עד אז נהרגו כ-3,000 חיילים בלבד. הצבא הספרדי המבוהל התפזר לכל עבר, גרנדה ניצלה וההשפעה המוסלמית נותרה בספרד למשך 100 השנים הבאות. רן לוי 42:24 ב-1560 פלשו הטורקים העות'מאנים להונגריה, המעוז המזרחי ביותר של הנצרות באירופה. הנוצרים הזרימו כוחות צבא גדולים כדי להדוף את הפולשים, אבל 30,000 חיילים מהצבא האוסטרו-הונגרי מתו מטיפוס בתוך שלושה חודשים בלבד, לכן הונגריה נפלה לידי הטורקים כפרי בשל. שש שנים מאוחר יותר הצליח הקיסר מקסימיליאן השני לאסוף צבא גדול כדי לסלק את הטורקים. הוא פלש להונגריה ונראה היה שידם של הנוצרים הייתה על העליונה. היו אפילו תוכניות לפלוש לטורקיה עצמה - ליבה של האימפריה העות'מאנית - ומשם אולי להמשיך לארץ ישראל ולחדש את מסעות הצלב. אבל על גדות נהר הדנובה שוב התפרצה מגיפת טיפוס במחנה של הצבא הנוצרי. הלוחמים המבוהלים נטשו את המערכה ומקסימיליאן השני נאלץ לחתום על הסכם שלום עם הסולטן העות'מאני. רן לוי 43:19 נפוליאון הגדול נחשב לאחד מגדולי המצביאים בכל הזמנים ולא בכדי. פרט לידע הטקטי והאסטרטגי שלו, נפוליאון גם הבין את חשיבותם של מספר דברים שגנרלים אחרים זלזלו בהם. מוכרת מאוד האמרה המפורסמת שלו 'הצבא צועד על קיבתו', המתייחסת לחשיבותה של השרשרת הלוגיסטית להצלחתו של הצבא. נפוליאון גם הבין עד כמה חשובים הטיפול הרפואי בחיילים והיגיינה במחנות הצבא. הוא הקים בתי חולים ניידים והקפיד מאוד על התנהגות היגיינית של חייליו. רן לוי 43:54 ב-1812 אסף נפוליאון את אחד הצבאות הגדולים ביותר שנראו אי פעם: 600,000 איש. ה'גרנד ארמה' המפורסם חצו את אירופה בדרכם אל רוסיה ומשם, כך קיווה בונפרטה, להודו. אבל כדי להגיע לרוסיה צריך לחצות את פולין, וזו לא הייתה משימה פשוטה. דרכי העפר המשובשות של פולין לא התאימו לעגלות של הצרפתים. בפני נפוליאון עמדו שתי ברירות: להאט את הקצב כדי לאפשר לאספקת המזון להדביק את טורי החיילים המתקדמים, או לדהור קדימה ולקוות שהעגלות תצלחנה להשיג אותם. הוא בחר באפשרות השנייה. רופאי הצבא הזהירו את נפוליאון שהכפרים העניים בפולין מלאים במחלות, והמצביא לקח את האזהרות ברצינות. הוא אסר על החיילים ליצור קשר עם המקומיים בשום פנים ואופן עד כדי עונש מוות למפרי פקודה. אבל עגלות האספקה פשוט לא עמדו בקצב, וכשחיילים רעבים, הם רעבים. שום תקנות או פקודות לא ממלאות את הקיבה בצהריים, והכוחות הצרפתיים התפשטו על הכפרים המקומיים. מהפשיטות הללו הם חזרו עם מזון וגם עם טיפוס. בחודש הראשון מתו קרוב ל-80,000 חיילים. ככל שהתקדם הצבא לכיוון מוסקבה, הקור הלך וגבר והאנשים הצטופפו סביב מדורות. צפיפות וטיפוס הן מילים כמעט נרדפות. 300,000 איש - מספר כמעט בלתי נתפס - מתו עד שהגיע נפוליאון לבירתה של רוסיה. כשחזר לצרפת בתום הקרבות, רק 20,000 נותרו בחיים מהגרנד ארמה המפואר. רן לוי 45:34 למגיפת הטיפוס יש כינוי נוסף: 'קדחת הכלא'. בכל מה שקשור בצפיפות וזוהמה, מחנות צבאיים נראים כמו צימר מפנק ביחס לבתי הכלא של פעם. לפי ההערכות הרשמיות של השלטונות האנגליים באמצע המאה ה-18, כרבע מכלל האסירים מתו מטיפוס. זאת אומרת, מי שהוחזק בכלא עד ליום המשפט קיבל למעשה עונש מוות. הנחמה היחידה לחוסר הצדק הזה הייתה שגורמי אכיפת החוק לא התחמקו בעצמם מהמגיפה. העצורים שהיו מגיעים לבית המשפט היו מדביקים את כולם בטיפוס. פעם אחר פעם התפרצה מגיפת הטיפוס בבתי המשפט של לונדון. ב-1577, בעת משפטו של אחד רולנד וואקס שהואשם בהעבת המלכה, מתו 300 איש מהמחלה, כולל השופט וראש המשטרה. רן לוי 46:26 אז מהו בעצם הטיפוס ומדוע הוא פורח כל כך בתנאי צפיפות ודווקא? אחד החוקרים הראשונים של המחלה היה רופא צעיר בשם הווארד ריקטס. ריקטס היה מוכשר ומסור ביותר לעבודתו, עד כדי שהיה מזריק לעצמו רעלני מחלות כדי לבחון את השפעתם. ב-1910 הוא ניצל חופשה מהאקדמיה כדי לצאת למקסיקו על חשבון זמנו הפרטי ולחקור שם התפרצות של מגיפת הטיפוס. ריקטס עשה תגלית חשובה ביותר: הוא הבין שהטיפוס מועבר מאדם לאדם באמצעות כינים. אבל לפני שהספיק להמשיך ולחקור, נדבק בטיפוס בעצמו ומת. חמש שנים מאוחר יותר, ב-1915, יצאו שני רופאים נוספים: סטניסלב פון פרובזאק, חוקר צ'כי, והנריקה דה-רושה הברזילאי לחקור התפרצות טיפוס בבית כלא גרמני. שניהם לקו בטיפוס, אבל רק דה-רושה שרד את המחלה. כעבור שנה הצליח הנריקה דה-רושה לבודד את החיידק האחראי למחלה ואז הוא קרא לו 'ריקטסיה פרובזאקי', על שמם של שני עמיתיו ששילמו בחייהם על תעוזתם. רן לוי 47:35 כיני הגוף שוכנות בבגדים, בדרך כלל באזורים שצמודים ביותר אל העור. הכינים זקוקות לחום הגוף של האדם כדי לשרוד ולגישה נוחה אל העור אותו הן נושכות כדי למצוץ את הדם. הכינים שנגועות בחיידק הטיפוס מפרישות אותו בצואה שלהן, וכשאדם מגרד את מקום הנשיכה הוא מורח את הצואה על הפצע וכך חודר החיידק אל הגוף. כינים באופן עקרוני אינן יעילות בהעברת מחלות. הן זוחלות באיטיות ממקום למקום, ואם הנושא שלהן מת מטיפוס וטמפרטורת הגוף שלו יורדת, הכינים מתות יחד איתו. אבל במחנות צבא צפופים המצב משתנה באופן דרמטי: בגלל הקרבה הגדולה בין בני האדם והבגדים שעוברים מאחד לשני, הכינים מסוגלות לעבור מנשא לנשא בתדירות גבוהה והטיפוס יחד איתם כמובן. רן לוי 48:28 במלחמת העולם השנייה, לאחר שהסיבה למחלה הובנה היטב, היו התפרצויות מעטות יחסית של טיפוס. חומרי הדברה כמו DDT וחיסונים שפותחו במהירות חיסלו את המגיפה כמעט לגמרי. ליהודים במחנות הריכוז לא היו חיסונים או חומרי הדברה, ומאות אלפים מהם מתו מטיפוס. אנה פרנק, למשל, הייתה אחת מקורבנות המחלה. התמונות המפורסמות של המוני גופות שמושלכות בערימה זו על זו הן של קורבנות הטיפוס. רן לוי 48:58 אבל למרות כל האמור לעיל, כדאי לרגע להרים את הראש ולראות את מגיפת הטיפוס מנקודת מבט מעט שונה - נקודת מבטה של הכינה. בסופו של דבר חיידק הטיפוס הורג גם אותה, ולא רק את הנשא. היטיב להסביר זאת אחד מחוקרי המחלה שכתב כך: 'הכינה חולקת איתנו את חוסר המזל בכך שגם היא קורבן לחיידק הטיפוס. אם הכינים מסוגלות לחוש בפחד, הרי שהסיוט הגדול ביותר שלהן הוא הפחד שיום אחד ימצאו את עצמן בקרבתו של אדם נגוע בטיפוס. האדם עשוי לשרוד את המחלה, אבל הכינה שתמצוץ את דמו נידונה לאבדון. בתוך שמונה ימים היא נעשית חולה. בתוך עשרה ימים היא נמצאת בכאבי תופת, ויומיים לאחר מכן נשמתה הקטנה פורחת ממנה. בני אדם נוטים לבחון את הטבע דרך עיניים אגוצנטריות. עבור הכינה, אנחנו הם שליחי המוות'. רן לוי 50:04 עד כאן לפרק הזה. אם הקורונה לא תביא לנו הפתעות נוספות, אני מקווה לחזור עם פרקים חדשים בקרוב. עושים היסטוריה הם גיא בינון ואיתמר סוויסה בעריכה, שרה סילבצקי מנהלת הקהילות ומנהלת הציוד המשפחתי, אביב שם טוב מנהל המכירות, רועי לוי מנהל הפיתוח העסקי, דני טימור המנהל העסקי, ואני רן לוי כותב ומגיש - לבד בעליית הגג. אנחנו נשתמע בשבוע הבא. רן לוי 50:38 לא לא לא, לא, זה רק משהו נכנס לי לגרון. לא, אין לי קורונה, בחיי! אני לא לא צריך להפציץ את הבית. לא צריך, נשבע לכם, אין לי קורונה, אני לא יכול לאאא!
        ]]></content:encoded>
    </item>
    
    <item>
        <title>[עושים היסטוריה] 304: לא רציונלי, חוץ מבאינדיאנה - על פי (Pi), הקבוע המתמטי המפורסם ביותר</title>
        <link>https://mat-mo.github.io/podtext/episodes/vshym-hystvryh/vshym-hystvryh-304-l-rtsyvnly-khvts-mbyndynh-l-py-pi-hqbv-hmtmty-hmpvrsm-byvtr.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-304-l-rtsyvnly-khvts-mbyndynh-l-py-pi-hqbv-hmtmty-hmpvrsm-byvtr.html</guid>
        <pubDate>16 במרץ 2020</pubDate>
        <description>Transcript for [עושים היסטוריה] 304: לא רציונלי, חוץ מבאינדיאנה - על פי (Pi), הקבוע המתמטי המפורסם ביותר from עושים היסטוריה</description>
        <content:encoded><![CDATA[
            Ran 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה, תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע או עשיתם פאוז או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Narrator 00:15 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran 02:31 שלום וברוכים הבאים לעושים היסטוריה, פרק 304. לא רציונלי חוץ מבאינדיאנה - על פאי, הקבוע המתמטי המפורסם ביותר. שידור חוזר. שלום, נגיף הקורונה ממשיך לעשות לכולנו צרות, וגם אנחנו בעושים היסטוריה מתמודדים עם הצרה הזו. אני עדיין בבידוד וכל צוות הרשת שלנו עבר לעבוד מהבית. אז בינתיים אני ממשיך להוציא שידורים חוזרים של פרקי ארכיון של עושים היסטוריה, והפעם פרק שראה אור לראשונה באוגוסט 2008. בחרתי את הפרק על פאי כיוון שלפני יומיים ב-14 במרץ 2020 חל יום הפאי הבינלאומי. לא שמתם לב? אי אפשר להאשים אתכם, כל הערוצים מדברים רק על קורונה קורונה ועוד קורונה. אז אני מזמין אתכם לשכוח מהצרות ולצלול אל העולם האידיאלי והטהור של המתמטיקה. בסוף הפרק אחזור אליכם עם תוספת מיוחדת על מספר מיוחד אחר, הקבוע המתמטי e, שהוא הרבה פחות מפורסם מפאי אבל לא פחות חשוב ומרתק ממנו. האזנה נעימה. Ran 04:26 השנה היא 2326 לספירה והמקום החללית אנטרפרייז במסלול סביב כוכב הלכת אורגליוס 2. קפטן קירק והקצין הראשון שלו ספוק ניצבים בפני בעיה חמורה. ישות מסתורית משתלטת על אנשי הצוות של החללית וגורמת להם לרצוח אנשים אחרים בברוטליות וללא סיבה. בניסיון למנוע רציחות נוספות קירק מורה לדוקטור מקוי, רופא הספינה, להזריק תרופת הרגעה לכל אנשי הצוות. הישות הרצחנית מתחמקת, משתלטת על מחשב החללית ובכך מאיימת על הצוות ועל כוכב הלכת כולו. קירק מוכרח למצוא דרך להשבית את המחשב. ספוק ניגש אל המסך ואומר: מחשב, זוהי פקודת חובה מסוג A, חשב עד הספרה האחרונה את ערכו של פאי. האויב המופתע נאלץ לנטוש את המכונה המקולקלת ואז נתפס ומושמד. Ran 05:40 מה יש בו בקבוע המתמטי המכונה פאי שהצליח להוריד על ברכיו את המחשב החזק של האנטרפרייז מהסדרה המיתולוגית מסע בין כוכבים? כדי לענות על שאלה זו הבה נחזור כמה אלפי שנים אחורה אל מצרים העתיקה. אלכסנדר הנרי ריינד לא היה מתמטיקאי, הוא היה עורך דין סקוטי גבה קומה צעיר וטיפוסי של אמצע המאה ה-19 בעל חיבה מיוחדת לתרבות המצרית העתיקה. ריינד סבל ממחלת ריאות קשה ורופאיו המליצו לו לשהות באקלים היבש. עבור ריינד זו הייתה סיבה מצוינת לחצות את הים התיכון דרומה. באחד משיטוטיו בשווקים הסואנים של העיר לוקסור הזדמן ריינד לדוכן עתיקות והבחין ביריעת פפירוס גדולה ברוחב של כשישה מטרים. פפירוסים כאלה, שלרוב נגנבו מאתרים ארכיאולוגיים, צצו מדי פעם בשווקים. ריינד בחן את הפפירוס בקפידה והחליט לרכוש אותו. בלא יודעין, ההחלטה הרגילה הזו הייתה כרטיס הכניסה של עורך הדין הצעיר אל ההיסטוריה, שכן פפירוס ריינד מכיל, כך נתגלה מאוחר יותר, את הערך המוקדם ביותר ככל הידוע של הקבוע המתמטי המפורסם מכולם פאי. Ran 06:50 ריינד לא זכה ליהנות מתהילתו כיוון שמחלתו הכריעה אותו כשהיה בן 30 בלבד, אבל הפפירוס שרכש נחקר ביסודיות רבה לאורך השנים. הממצאים מעלים כי פפירוס ריינד נכתב כמעט 1700 שנה לפני הספירה והוא עצמו העתק של פפירוס עתיק יותר שנכתב כנראה 300 שנה קודם לכן. ערכו של פאי כפי שנקבע במסמך העתיק הוא 3.16, רחוק רק באחוז אחד בלבד מערכו האמיתי הידוע לנו היום. כפי שמעיד פפירוס ריינד, המצרים הקדמונים וגם הבבלים לפניהם הבחינו בתכונה משונה ומרתקת של מעגלים. אם מודדים את היקף המעגל ומחלקים אותו בקוטר של המעגל, יתקבל מספר קבוע. לא משנה אם העיגול קטן כמו בייגלה או גדול כמו חומת העיר, התוצאה של החילוק של ההיקף בקוטר תהיה תמיד אותו המספר. Ran 07:51 העובדה שפאי מופיע בכל העיגולים, קטנים וגדולים, קרובים או רחוקים, סיקרנה מאוד את המדענים הראשונים. הם ניסו להבין האם לפאי יש משמעות עמוקה יותר לגבי היקום שלנו. אפשר להבין אותם, דמיינו את עצמכם פוסעים ברחוב ומכל חלון של כל בית תלוי דגל ישראל. אחרי כמה עשרות בתים ודאי תתחילו לשאול את עצמכם אם ישנה סיבה לתופעה הזו שמחברת בין המוני בתים שלכאורה אינם קשורים זה לזה. ייתכן ומחקר מדוקדק יותר יעלה שהיום הוא יום העצמאות, מסקנה חשובה שאולי לא הייתם מגיעים אליה אילולא שמתם לב לדגלים שעל החלונות. למתמטיקאים הראשונים הייתה גם סיבה מעשית טובה לנסות לחשב את פאי בדיוק רב ככל הניתן. הכלכלה הקדומה הייתה מושתתת ברובה על חקלאות וחישוב שטחי הגידול שגבולותיהם לא תמיד היו ישרים כסרגל וגם אורכן של תעלות ההשקיה הפתלתלות היו תמיד בעלי חשיבות מכרעת עבור החקלאים. Ran 08:54 אך חישוב המדויק של פאי היווה בעיה קשה מאוד עבור המצרים וקודמיהם שכן הוא אינו מספר שלם אלא שבר, שלוש וקצת. בהיעדר הידע המתמטי הדרוש הם יכלו להיעזר רק במדידות שנעשו בפועל לצורך העניין, מדידות שמטבע הדברים היו גסות ולא מדויקות. גם ליורשיהם האינטלקטואלים של המצרים, היוונים, היו סיבות טובות לחשב את פאי. פיתגורס, אוקלידס וחבריהם עסקו בפתרונה של חידה עתיקת יומין ששורשיה לוטים אי שם בערפילי ההיסטוריה - חידת ריבוע המעגל. Narrator 09:35 פעם יכולת להיות איכר ולעבוד כל היום עם המזמרה, עם הטוריה או עם הסוס ולחרוש. והיום חקלאות זה עסק שמישהו לא יותר טוב מבינוני אין לו שום סיכוי לשרוד. זה חיים קה, מגדל צאן ממושב לכיש. הוא ועוד חקלאים רבים מכל תחומי החקלאות הם האורחים בפודקאסט החדש: מזון למחשבה. האתגרים של החקלאי הישראלי רבים וייחודיים ובפרקי הסדרה אנחנו נשמע מהם על החיים ועל העבודה שלרוב שזורות זו בזו. את מזון למחשבה, הפודקאסט של אמבר על חקלאות ישראלית, ניתן למצוא באפליקציית הפודקאסטים החדשה של רשת עושים היסטוריה, כמו גם ביישומון ההסכתים הנוספים. Ran 10:35 השאלה שהציקה לפילוסופים היוונים הייתה זו: האם ניתן לצייר ריבוע אשר שטחו שווה לשטח של מעגל? מעבר לאתגר האינטלקטואלי היה זה ניסיון אמיתי להבין את גבולותיה של התיאוריה המתמטית המתקדמת ביותר באותה התקופה, הגיאומטריה האוקלידית. במילים אחרות, אילו מושגים מתמטיים ניתן להביע כנקודות במישור או במרחב, כציורים וצורות, ואילו לא. הבעיה היא שכדי לצייר ריבוע ששטחו זהה לשטח מעגל צריך לדעת במדויק את שטחו של המעגל. שטח זה נתון לפי הנוסחה פאי כפול ריבוע הרדיוס, משמע חובה עלינו לגלות את ערכו של פאי. Ran 11:18 ארכימדס מסירקוזה היה זה שהצליח ליישם את העקרונות הגיאומטריים לצורך חישובו של פאי. הוא סירטט עיגול וסביבו שני מצולעים שווי צלעות, אחד בתוך העיגול והשני מחוצה לו. את היקפם וקוטרם של המצולעים קל היה לחשב באמצעות גיאומטריה פשוטה. ארכימדס הוכיח שהשניים מהווים חסם תחתון וחסם עליון להיקפו של העיגול שבעצם כלוא ביניהם. באופן זה הגיע ארכימדס למסקנה כי פאי הוא בערך 3.14. אם כי גם ארכימדס ידע שאין זה ערכו האמיתי או אפילו ערכו הסופי של קבוע זה. עדות לחשיבות של פריצת הדרך של ארכימדס ניתן למצוא בעובדה שבמשך יותר מ-1500 שנה איש לא הצליח לחשב את פאי בדיוק גבוה יותר. Ran 12:11 פריצת הדרך הגדולה השנייה התרחשה רק לקראת תום ימי הביניים עם תחילתו של עידן הרנסאנס. במתמטיקה זו הייתה תחילתו של שינוי כיוון דרמטי, דרך אחרת לגמרי להבין מספרים - המצאת החשבון האינפיניטסימלי. המילה אינפיניטסימלי כוללת שתי מילים: אינפיניטי - אינסוף, וסמול - קטן. צירוף של שתי המילים הללו מעיד כי ענף זה של המתמטיקה עוסק בחישובים של אינסוף מספרים שהולכים ונעשים קטנים יותר ויותר. Ran 12:47 הקשר בין החשבון האינפיניטסימלי ופאי נתגלה עד מהרה. התברר שניתן לחשב את פאי לפי סדרה אינסופית של מספרים שהולכים ונעשים קטנים יותר. למשל 4 פחות 4/3 ועוד 4/5 פחות 4/7 ועוד 4/9 וכן הלאה וכן הלאה עד אינסוף. ככל שנשקיע זמן רב יותר בחיבור ובחיסור סדרת המספרים הזו נקבל ערך מדויק יותר של פאי. השיטה האינפיניטסימלית לחישוב פאי הייתה התקדמות משמעותית, אבל חלפו עוד כמה וכמה שנים עד שהמתמטיקאים הצליחו ליישם אותה בהצלחה כדי להתעלות על הישגו של ארכימדס. כל החישובים הללו של חיבור וחיסור וחוזר חלילה היו עבודה סיזיפית של ממש. נדרשו למעלה מ-300 חיבורים וחיסורים כאלה כדי למצוא את ערכו של פאי עד לשתי ספרות אחרי הנקודה בסך הכל. רק כששיכללו המתמטיקאים את יסודות התיאוריה שלהם קיבלו סוף סוף כלים חזקים יותר מאי פעם לאיתור שיטות חדשות לחישוב פאי. שיא חדש רדף שיא חדש, נוסחאות מבריקות החליפו נוסחאות מבריקות אחרות. 1500 שנה החזיק שיאו של ארכימדס, אך בתוך 200 שנה בלבד הצליחו המדענים לחשב את פאי עד לספרה המאה אחרי הנקודה. Ran 14:12 אך בל נטעה לחשוב שהמשימה הפכה לקלה יותר. עדיין נדרשו תעצומות נפש אדירות מצד המתמטיקאי שיחליט לקחת על עצמו את המשא הכבד של חישוב פאי. נדמה שאין שום חוקיות הגיונית בתוך ערכו של פאי. ספרה אחר ספרה וחישוב אחר חישוב איש לא הצליח למצוא שום סדר פנימי או היגיון שחבוי בתור המספרים הארוך הזה, רק אקראיות קופצנית ומתסכלת: 3.1415926535897932384626433832795028841971693993710... במצב כזה קל מאוד לעשות טעות קטנה בחישוב אחד מתוך אלפים ואז לקבל ערך שגוי לחלוטין של פאי. Ran 15:09 האנגלי וויליאם שנקס שקד על פאי במשך 15 שנים רצופות במאה ה-19 והגיע עד למקום ה-707 אחרי הנקודה. רק 70 שנה לאחר מכן גילו חוקרים אחרים שלשנקס הייתה טעות קלה באחד מחישוביו וכל הספרות החל מהמקום ה-527 היו מוטעות. גם המתמטיקאי לודולף ואן קולן השקיע את מרבית זמנו בחישוב פאי עד לספרה במקום ה-35 אחרי הנקודה. הוא היה כל כך גאה בהישג הזה, שהיה הטוב ביותר במאה ה-17, עד שביקש שיחרטו את הערך של פאי על מצבתו. Ran 15:50 מדוע התאמצו המתמטיקאים לחשב את פאי? איזו תכלית יש למרדף אחר מספר שנדמה שאין לו סוף? הרי אין שימוש מעשי לידיעת ערכו של פאי עד ל-100 ויותר מקומות אחרי הנקודה. לצורך הדגמה, אם היינו רוצים לחשב את היקפו של עיגול שמקיף את היקום כולו, די בדיוק של פאי עד המקום ה-39 אחרי הנקודה. רבים האמינו שהמרדף הזה הוא חסר תועלת. אפילו אייזק ניוטון הגדול, שניסה את כוחו והצליח להגיע עד הספרה ה-15 לפני שעצר, היה מעט נבוך לגבי כל העניין. "אני מתבייש לספר לכמה ספרות הגעתי", התנצל ניוטון, "לא היה לי משהו מעניין יותר לעשות באותו הזמן". Ran 16:35 חלק מהמתמטיקאים שהקדישו את מרצם לחישובו של פאי רצו לגלות אם חבויה חוקיות מסוימת לספרות האקראיות לכאורה של פאי. חוקיות שכזו, אם ישנה, עשויה להתגלות כרמז לתובנות מעמיקות יותר על היקום שסביבנו. עבור מתמטיקאים אחרים הערך לא היה המטרה כי אם הנוסחה. המתמטיקאים מאוד מעריכים את האלגנטיות והיופי שבנוסחאות שלהם ומנסים תמיד למצוא שיטות יעילות ויפות ומקוריות יותר לחישוב פאי. מניע זה סייע מאוד במה שנתברר בעתיד דווקא למהנדסי המחשב של המאה ה-20. Ran 17:16 היו גם מי שביקשו להתגבר על הקשיים בדרך עוקפת. בשנת 1897 פנה רופא מקומי שהיה גם מתמטיקאי חובב, אדווין גודווין שמו, לחברי האספה הכללית של מדינת אינדיאנה שבארצות הברית. הוא דיווח להם שהצליח לפתור את חידת ריבוע המעגל, החידה המפורסמת שטרדה את מנוחתם של המתמטיקאים עוד מימיו של ארכימדס. הפתרון של גודווין היה פשוט למדי - הוא החליט שערכו של פאי הוא 3.2 וזהו. כשערכו של פאי ברור וידוע, אין שום בעיה לסרטט ריבוע בעל שטח זהה לזה של מעגל. מחשבים את ריבוע הרדיוס של המעגל ומכפילים ב-3.2. גודווין הציע לחוקק בחוק מדינה את הפתרון שלו. לא ברור מה היה אמור להיות עונשו של מי שיעבור על החוק. Ran 18:10 חברי האספה הכללית של אינדיאנה העבירו את הצעת החוק לוועדה לתכנון תעלות השקיה, כמובן בחירה ברורה והגיונית. לחבריה של הוועדה הזו היה מספיק שכל בקודקוד כדי להעביר את העניין כולו אל ועדת החינוך. הוועדה שהייתה אמונה על חינוכם של ילדי אינדיאנה לא מצאה שום סיבה להתנגד לקביעת ערכו של פאי שכן, ואני מצטט: "ערכו הנוכחי של פאי הוא כה מסובך ונפתל עד שאינו שימושי כלל וכלל". משם עלתה הצעת החוק אל האספה הכללית של המדינה ושם עברה פה אחד באפס מתנגדים. או אז ההצעה הועברה מעלה לסנאט של אינדיאנה לאישור סופי לפני הכנסתה לספר החוקים של המדינה. Ran 18:57 בליל ההצבעה על אישור החוק הזדמן לבניין הסנאט במקרה פרופסור קלרנס ואלדו, מתמטיקאי מקצועי מהאוניברסיטה המקומית שהגיע כדי להשגיח באופן אישי על התקציב של המוסד שלו. מישהו דחף לידיו את הצעת החוק והציע לו לגשת ולברך את הממציא בר המזל. ואלדו, ששמע על הצעת החוק, סירב ואמר שהוא כבר מכיר מספיק משוגעים תודה רבה. הוא הצליח לשכנע את חברי הסנאט לגנוז את הרעיון המטופש. Ran 19:31 אדווין גודווין כאמור לא היה היחיד שניסה לפתור את חידת ריבוע המעגל. למעשה כל כך הרבה פתרונות והצעות הוגשו לאקדמיה הצרפתית למדעים ולחברה המלכותית הבריטית עד שבשלב מסוים הכריזו שני המוסדות הללו שלא יקבלו יותר הצעות לפתרון. המסמר הראשון בארון המתים של חידת ריבוע המעגל ננעץ בשנת 1761 כאשר יוהאן למברט, מתמטיקאי שוויצרי פורץ דרך שתרם רבות לתחומי האסטרונומיה והאופטיקה, הצליח להוכיח שפאי אינו מספר רציונלי. מספר רציונלי הוא מספר שניתן לייצגו כשבר, למשל 5/8 או 1/4. אם לא ניתן לכתוב את פאי כשבר כפי שהוכיח למברט, אזי הוא אינסופי, הספרות שאחרי הנקודה ממשיכות וממשיכות לאין קץ. Ran 20:24 תעודת הפטירה לחידת ריבוע המעגל הגיעה כ-100 שנים מאוחר יותר בשנת 1882, כשהמתמטיקאי הגרמני פרדיננד פון לינדמן הוכיח כי פאי הוא מספר טרנסצנדנטי. מספר טרנסצנדנטי הוא מספר שאי אפשר להגיע אליו בשיטות המקובלות של חיבור, חיסור, כפל או חילוק. משמע אי אפשר לקחת מספר כלשהו וממנו להגיע באמצעות חישובים לערכו האמיתי של פאי. המשמעות העמוקה יותר היא שלפאי אין ערך אמיתי. נתאמץ ככל שנרצה, נזיע על המחברות ונגלה נוסחאות חדשות, לעולם לא נגיע לערך אמיתי של פאי פשוט מכיוון שאין כזה. Ran 21:12 המתמטיקאים לא היו מופתעים מעובדה זו שכן עצם היותו של פאי מספר אי-רציונלי כפי שהוכח זה מכבר, הרי שאין תקווה לחשב את ערכו הסופי. להוכחה של לינדמן הייתה חשיבות גדולה בעיקר לעניין חידת ריבוע המעגל. כדי לסרטט ריבוע באמצעות סרגל ומד זווית למשל, יש להתחיל מנקודה כלשהי על הדף וממנה לצייר קווים מתאימים. פעולה זו שוות ערך מבחינה מתמטית לחיבור של קואורדינטות או הכפלה שלהם. אם לא ניתן להגיע אל פאי באמצעות חיבור, כפל ודומה, אז גם לא ניתן לסרטט על נייר ריבוע ששטחו כשטח מעגל, הוא כמובן תלוי בערכו של פאי. Ran 21:58 אבל גילויים אלה לא סימנו את סופו של המרדף אחרי פאי ואפילו ההפך מכך. מחשבים הם כלי מצוין לחישובים מתמטיים, אבל חישובו של פאי הוא אתגר קשה מאוד עבורם. זהו חישוב ארוך ונפתל שכל שגיאה זעירה בו מתבטאת בתוצאה שגויה לגמרי. חישוב פאי הוא אתגר הנדסי משמעותי שלפתרונו יש השלכות לגבי הצורה שבה מתכננים ובונים מחשבים עתירי ביצועים. למעשה במשך זמן רב המהנדסים השתמשו בתוכנות לחישוב פאי ככלי לבדיקת מאמץ עבור המחשב, מתוך הנחה שאם הוא שורד את האלגוריתמים התובעניים האלה הוא יסתדר עם כל שאר התוכנות, אולי פרט לווינדוס ויסטה. Ran 22:45 המתמטיקאים ניסו ועדיין מנסים למצוא אלגוריתמים ונוסחאות אלגנטיות ונפלאות שיאפשרו למחשבים לחשב את פאי בדיוק הולך וגובר. המהנדסים מתחרים זה בזה בתכנון או בניית מחשבים טובים, מהירים ומדויקים יותר. ישנן עדיין מספר שאלות בלתי פתורות שנוגעות בעניין זה, כמו למשל האם פאי הוא באמת מספר אקראי או שמא קיימת בו חוקיות סמויה שבאה לידי ביטוי רק בערכים הקטנים ביותר שלו. נכון להיום ידוע ערכו של פאי בדיוק של יותר מטריליון ספרות אחרי הנקודה והוא עדיין אקראי לחלוטין לכל אורך הדרך. Ran 23:26 בשנים האחרונות חלו שתי התפתחויות מרתקות בעולם הפאי. המתמטיקאים ריצ'רד ברנט ויוג'ין סלמיין גילו, כל אחד בנפרד, אלגוריתמים יעילים במיוחד המאפשרים את חישוב ערכו של פאי עד ל-45 מיליוני ספרות אחרי הנקודה בתוך 25 חישובים בלבד. בהשוואה ל-300 החישובים שנדרשו עבור שתי ספרות בלבד אחרי הנקודה לפני 500 שנה, זו התקדמות בלתי נתפסת כמעט. גילוי חשוב נוסף הוא שיטת BBP, על שם ראשי התיבות של מגליה. BBP מאפשרת לנו לעשות משהו שהיה עד כה בלתי אפשרי. עד היום, כדי לחשב ספרה כלשהי של פאי, למשל הספרה במקום המאה אחרי הנקודה, היינו חייבים לחשב את כל 99 הספרות שקדמו לה. טעות אחת בדרך והכל אבוד. שיטת BBP לעומת זאת מאפשרת לחשב כל ספרה רצויה של פאי ללא קשר לקודמותיה. למי שדברים כאלה חשובים לו מאוד, הספרה במקום הקוונטיליון (1 ו-15 אפסים אחריו) אחרי הנקודה היא 0. Ran 24:41 גם ההתעניינות התרבותית בפאי לא דעכה אפילו במעט. מאז שנת 1988 נחגג ברחבי העולם יום פאי הבינלאומי. את החג המיוחד הזה, בלשון המעטה, ייסד הפיזיקאי לארי שואו במסגרת האקספלורטוריום, מוזיאון המדע של סן פרנסיסקו, והוא נחגג ב-14 במרץ. אם נזכור שהאמריקאים כותבים את התאריך הפוך מאיתנו, קודם כל החודש אחר כך היום, נקבל את התאריך 3.14 - אכן צירוף מקרים מדהים. במסגרת אירועי החג נהוג ללבוש חולצות עם הדפסה של ערך מדויק ככל האפשר של פאי (הנה מקרה ייחודי שבו משתלם להיות קצת שמן), ולראות את הסרט אמריקן פאי, לארגן ריצה למרחק של פאי קילומטרים ולאכול פשטידות ואננס. באופן כללי להסתובב במעגלים ולהיראות חנון ככל האפשר. זוגות רומנטיים אל תוותרו על ההזדמנות להתחתן ביום פאי בשעה 1:59 דקות ו-26 שניות. Ran 25:48 גם הזמרת הוותיקה קייט בוש כתבה שיר על פאי, שיר אהבה למתמטיקאי שבו היא שרה בפזמון את פאי עד למקום ה-150 אחרי הנקודה. ללא ספק רעיון נהדר, אבל אולי כדאי שתשקול להחליף את היועץ המדעי שלה - היא טעתה בכ-22 ספרות. אבל יש עוד סוג של חובבי פאי שלוקחים אותו למקום אחר לגמרי. הם נקראים פאיפולוגים, והם מתחרים זה בזה בשינון ערכו של פאי, לזכור אותו בעל פה עד למספר הספרות המרבי. השיטה המקובלת ביותר כדי לשנן את פאי היא באמצעות שירים. השירים הללו נכתבים כך שאורך כל מילה מתאים לספרה. למשל המשפט "How I need a drink", שלוש אותיות, אות אחת, ארבע אותיות וכן הלאה. שירים אלה מכונים פאימות (Piems), על משקל פואמות. השיא העולמי נכון להיום שייך ליפני שזוכר בעל פה את ערכו של פאי עד 100,000 ספרות אחרי הנקודה. הפיזיקאי האמריקאי המפורסם ריצ'רד פיינמן הבחין בעובדה שאיי שם במקום ה-762 אחרי הנקודה נמצא רצף של שש תשיעיות בזו אחר זו. באחת ההרצאות שלו סיפר פיינמן שהוא מעוניין ללמוד בעל פה את כל הספרות עד למקום ה-762 רק כדי שיוכל לקרוא אותם בקול ואז לסיים ב-999999 וכן הלאה וכן הלאה. הומור מיוחד יש לפיזיקאים. Ran 27:26 זהו, עד כאן. מיד נמשיך עם תוספת לפרק ששמעתם על הקבוע e, וגם תשובותיכם לשאלת עושים היסטוריה הקודמת, שאלת עושים היסטוריה חדשה ועוד. אבל ראשית חסות קצרה. Ran 27:41 יש לכם סיפור מעניין במשפחה? סבא גיבור, אמא שעשתה היסטוריה? אני וצוות עושים היסטוריה ניצור עבורכם תוכנית רדיו דוקומנטרית מרתקת וקסומה. familysounds.co.il - סיפור משפחתי. מתנה מדהימה שנשמרת לדורות. Ran 28:02 את הקבוע פאי כמעט כולם מכירים, לפחות בשם. את e לעומת זאת, שהוא קבוע מתמטי חשוב ועקרוני לא פחות מפאי, רק מעטים יחסית מכירים. מדוע? אז פאי, כפי שסיפרתי לכם בפרק, הוא תוצר של תכונה גיאומטרית - חלוקת היקף המעגל בקוטר שלו. לעובדה שמדובר בתכונה גיאומטרית יש שתי השלכות. אחת, קל יחסית להבין מה זה פאי. כל מה שצריך לעשות זה לצייר עיגול ואת הקוטר שלו. שתיים, גיאומטריה היא אחד הנושאים הבסיסיים ביותר במתמטיקה ולכן אנחנו לומדים אותה כבר בבית הספר היסודי אפילו. ב-e לעומת זאת אנחנו נתקלים, אם בכלל, רק בכיתות העליונות של התיכון ובשנה הראשונה באוניברסיטה. ואפילו אם אנחנו כבר לומדים עליו, לא קל להבין במה בדיוק מדובר מכיוון ש-e לא נובע מתוך תכונה גיאומטרית שאפשר להבין אותה באמצעות ציור על לוח. Ran 29:04 אז מה הוא e ולמה הוא כל כך חשוב? ברמה הבסיסית ביותר ערכו של הקבוע e הוא 2.7182818284 והמספר הזה ממשיך וממשיך עד אינסוף ממש כמו פאי. במילים אחרות שניהם מספרים לא רציונליים. אבל ידיעת הערך של e לא עוזרת לנו להבין אותו, בסופו של דבר זה רק מספר. מה שמעניין באמת הוא שכמו פאי, גם e צץ במתמטיקה בכל מיני מקומות שוב ושוב, והעובדה הזו מרמזת על כך שכמו פאי, גם ל-e ישנה חשיבות עקרונית כלשהי ביקום שלנו. זה אומר שאם נבין את המשמעות שלו ומהיכן הוא נובע, נבין משהו עקרוני ובסיסי מאוד לגבי האופן שבו מתנהל היקום שלנו. Ran 29:56 את פאי אנחנו מוצאים היכן שישנם חישובים שקשורים למעגלים או לתנועה מעגלית. אנחנו נמצא אותו בנוסחה שמתארת תנועה של קרוסלה בגן שעשועים וגם בנוסחה שמתארת את התנועה של כוכב הלכת צדק סביב השמש. העובדה שפאי קיים בשניהם מצביעה על כך שלמרות שאחד הוא עיגול קטנטן והשני הוא עיגול ענק, יש ביניהם קשר עמוק ועקרוני - שניהם עיגולים. את e אנחנו נמצא בחישובים שקשורים לצמיחה או לדעיכה. יש המון תהליכים של צמיחה ודעיכה בטבע. למשל התרבות של חיידקים, גדילה של צמחים, התפרקות רדיואקטיבית ועוד אינספור תהליכים שונים ומשונים. על פניו לא צריך להיות קשר בין התהליכים השונים האלה. מה קשורה גדילה של צמחים לקצב ההתפרקות של גוש של אורניום? אבל למרבה ההפתעה, כשאנחנו באים לתאר את התהליכים הללו בנוסחאות, אנחנו מוצאים את e ברבות מהנוסחאות האלה. וכמו במקרה של פאי, העובדה הזו מרמזת על קשר חבוי בין התהליכים השונים. Ran 31:08 אז לצורך ההסבר בואו ניקח דוגמה של תהליך צמיחה פשוט. נניח שיש לי שקל אחד בחיסכון בבנק והריבית על החיסכון היא 100% בשנה. זאת אומרת אחרי שנה יש לי שני שקלים, אחרי שנתיים יש לי ארבעה שקלים וכן הלאה. זה אומר שהכסף שלנו מכפיל את עצמו פי 2 בכל שנה. הצמיחה שתיארתי עכשיו היא נחמדה ואם הבנק שלכם מוכן לתת לכם 100% ריבית על ההשקעה קחו את זה בשתי ידיים. אבל בואו נודה על האמת, לא כך נראים תהליכי צמיחה בטבע. כשעץ גדל הוא גדל בצורה רציפה. זאת אומרת יכול להיות שאחרי שנה העץ יהיה גדול פי 2, אבל זה לא שהעץ היה באותו הגודל כל השנה ואז פוף הכפיל את הגודל שלו בבת אחת בסוף השנה. גם כשגוש אורניום עובר התפרקות רדיואקטיבית זה לא שהוא מחכה כמה זמן ואז חצי מהאטומים שלו מתפרקים בבת אחת. שלא כמו הכסף בתוכנית החיסכון שלנו, תהליכי צמיחה וגדילה בטבע הם כמעט תמיד רציפים ומתמשכים. Ran 32:14 מה היה קורה אם היינו מנסים לחקות את תהליך הצמיחה הרציף הזה בחשבון החיסכון שלנו? זאת אומרת במקום לקבל ריבית של 100% פעם אחת בסוף השנה, ניקח את 100 האחוזים האלה נחלק אותם ל-365 הימים, נקבל משהו כמו 0.27% ביום, ואת הריבית הזו נקבל פעם אחת בכל יום במקום פעם בשנה. זאת אומרת הכסף שלנו יצמח בכל יום קצת כמו גדילה של עץ, במקום לצמוח בבת אחת בסוף השנה. אם נעשה את החישוב הזה, נגלה שבמקום שני שקלים בסוף השנה כמו שהיינו צריכים לקבל במקור, נקבל 2.7182818 וכן הלאה וכן הלאה שקלים. או במילים אחרות נקבל e שקלים. המשמעות שעולה מהדוגמה הזו היא שהמספר e מתאר או קשור בתיאור של תהליכי צמיחה טבעיים. ולא משנה אם מדובר בכסף בבנק או בעלים של עץ. באותו האופן שבו בכל פעם שניתקל בתופעה מעגלית בטבע נמצא בתיאור המתמטי שלה את הקבוע פאי, כך אנחנו גם נמצא את הקבוע e בכל פעם שניתקל בתהליכי צמיחה או דעיכה טבעיים, תהליכים שהם רציפים ומתמשכים. Ran 33:31 המתמטיקאים אוהבים מאוד את הקשרים החבויים האלה. יש משהו קסום בגלות קשר סמוי בין תופעות שלמראית עין נראות מאוד מאוד שונות זו מזו ולמצוא סדר מפתיע בתוך הכאוס. ומעבר לעונג האסתטי שבגילוי הזה, ל-e יש גם משמעויות מעשיות מאוד. החשבון האינפיניטסימלי, אינפי כפי שמכנים את זה לפעמים באוניברסיטה או חדו"א (חשבון דיפרנציאלי ואינטגרלי), הוא ענף של המתמטיקה שעוסק בתהליכים של שינוי. למשל תיאור של תנועה של עצמים, תיאור של שינויים בשדות חשמליים ועוד כהנה וכהנה שינויים. המתמטיקאים יודעים שאם אפשר לתאר תהליך כלשהו באמצעות הקבוע e, כל החישובים הופכים להיות הרבה יותר פשוטים לפתרון. זה כאילו שהכלים המתמטיים שלנו - דיפרנציאציה, אינטגרציה ודומה - מתוכננים במירכאות לעבוד טוב יותר עם e, כמו בורג שהרבה יותר קל להבריג אותו אם יש לך את המברג בגודל שמתאים לו. בשורה התחתונה אם כן, הקבוע e הוא מאפיין של תהליכי צמיחה ודעיכה רבים שאפשר למצוא בטבע, גם כאלה שנראים על פניהם שונים מאוד זה מזה, וגם כלי חשוב בארגז הכלים של המתמטיקאים. Ran 34:50 מה חדש ברשת עושים היסטוריה? בעושות הורות שירי ונני עוזרות לכם להסביר לילדיכם על הקורונה. המצב החריג שאליו נכנסנו יכול להלחיץ את הילדים ולעורר אצלם חרדות ופחדים. בתגובה לבקשות רבות מהמאזינים שירי בכר ונני פילקנשטיין מדברות על איך לדבר עם הילדים על הקורונה, אם וכמה לשתף אותם במידע ואיך להעביר זמן משפחה בלי להשתגע. בעושים רכב - מהפכת המיקרו-מוביליטי: קורקינטים, אופנועים ומה שביניהם. המדרכות והכבישים עמוסים בקורקינטים ואופניים חשמליים שמציפים את רחובות העיר והרגולציה והתשתיות מנסות להדביק את הפער. מה משמעותה של המהפכה הזו? איך נכון למדינה להתמודד איתה? בועז קורפל משוחח עם גיל מלמד, עורך אתר האינטרנט ו-Move שעוסק בתחבורה זעירה. ביחסינו לאן פאולה ולאון מדברים על סגנונות התקשורת השונים וכיצד הם משפיעים על הזוגיות שלנו. איציק לוי, מאמן לתקשורת אפקטיבית, שוחח איתם על מכשולי התקשורת הבסיסיים בזוגיות ואיך אפשר להתגבר עליהם. ואחרון חביב עושים רפואה - האיש של הפושעים חולי הנפש. מדי פעם מזעזעת אותנו כותרת שמודיעה על רצח ברוטלי שקו ההגנה שלו הוא אי-שפיות זמנית. עושים רפואה מארחים את יואל שפרן, קרימינולוג קליני, שמסביר לנו על ההליך שעובר חשוד שעורך דינו טוען שהפשע שביצע בוצע בעקבות מחלת נפש. באילו מחלות הוא נתקל כמטפל וכמאבחן? מה ההבדל בין מחלת נפש להפרעת אישיות? מה קורה לאלו שמוכרים כלא אחראים לפשעם? ולמה לא כל כך פשוט להתחזות לחולה נפש ולהתחמק מהכלא. כל הפודקאסטים של רשת עושים היסטוריה זמינים באתר הבית שלנו ranlevi.com, שם אפשר גם להירשם לרשימת התפוצה בדואר האלקטרוני, וגם באפליקציית עושים היסטוריה באנדרואיד יחד עם שאר הפודקאסטים הישראלים. חפשו עושים היסטוריה בחנות האפליקציות של אנדרואיד. Ran 36:55 לפני שני פרקים בעקבות הפינה של רשות הטבע והגנים על בעיית חיות הבר בערים, ביקשתי מכם לספר לנו על ההיתקלויות שלכם עם חיות בערים ובכלל. אז כפי שציפיתי, קיבלתי די הרבה סיפורים על היתקלויות בחזירי בר, שועלים ותנים, וגם על בעל חיים שלא הזכרנו בפינה של רט"ג, אבל במובנים מסוימים יכול להוות בעיה גדולה יותר מכל אלה - נחש הצפע, הארסי והמסוכן. יונתן חזני סיפר איך כשהוא היה בן 15 הוא מצא חתול עם נחש בפה. הוא הבריח את החתול, אבל אז התברר לו שזו הייתה נחשת צפע בהריון שהטילה ביצים בביתו ואז הכישה אותו. יונתן בילה בבית החולים 24 שעות ולוכד נחשים מקצועי אסף את הביצים. מסקנה - אל תתעסקו עם נחשים. לאבי בן אמיתי הייתה גם כן היתקלות קרובה עם צפע. ציטוט: "בוקר אחד בשנות ה-90 אני יוצא ממעוני בכרמל על גבול נחל שיח, שמורת טבע קטנה בתוך העיר, ויורד את המדרגות לחצר בדילוגים, מדרגה אחת כן מדרגה לא. פתאום נשיפה מאחוריי. מביט אחורה - נחש צפע על אחת המדרגות שלא דרכתי עליהן". סוף ציטוט. גם לעידו רוט היה מזל גדול - בזמן שהוא היה בכותל המערבי צפע שנפל מהכותל נחת כמה מטרים לידו. ונסיים בסיפור אחד אחרון, דווקא סיפור מחמם לב. שקד קידר כתב, ציטוט: "במהלך הטיול בדרום אמריקה טיפסתי לבד על הר געש לא כל כך מוכר בשם פויוואה בצ'ילה. כשהגעתי לרגלי ההר נרשמתי במסעדה שבעליה הם גם בעלי השטח או משהו כזה, ולאחר כקילומטר הבנתי ששלושת הכלבים הקטנים מהמסעדה עדיין עוקבים אחריי. הם צעדו איתי במשך כמעט יומיים, ישנו מחוץ לבקתה הרעועה בלילה, הגיעו איתי עד לוע ההר, ירדו איתי את כל הדרך חזרה ולבסוף עוד אירחו לי לחברה כשפסתי טרמפים לעיר הקרובה. יצאו לי תמונות נהדרות הודות להם". סוף ציטוט. תודה רבה לכל המשיבים: לדניאל צל, רועי איצקו, עמוס קיפי בורדוביץ', אורן בס, עידו מרוז, עופר אייס וכל מי שלא יכולתי להקריא את התשובה שלו בתוכנית. Ran 39:14 שאלת עושים היסטוריה להפעם ברוח הפרק הזה - מה הייתה החוויה שלכם עם לימודי המתמטיקה בבית הספר? האם אהבתם את המקצוע או סבלתם מכל רגע? האם היה לכם מורה שזכור לכם במיוחד ולמה? לי באופן אישי היה מזל רב מאוד. כמעט כל המורים והמרצים שהיו לי בבית הספר ובטכניון בתחומי המתמטיקה היו גרועים באופן יוצא מן הכלל. במבט לאחור ועם הידע שיש לי היום, קשה לי להאשים אותם. אני הרי כותב על מגוון גדול מאוד של נושאים מדעיים וטכנולוגיים, והיום אני יודע לומר בוודאות מוחלטת שמתמטיקה היא התחום שהכי קשה להסביר אותו בצורה טובה, אולי פרט לתיאוריה של המוזיקה (ולא במקרה יש קשר עמוק בין מתמטיקה ומוזיקה). רק מורה אחד הצליח להעביר לי את הרעיונות העמוקים של המתמטיקה בצורה יפה - סולימאן, שהדריך אותי כשהשלמתי את הבגרות במתמטיקה בחמש יחידות אחרי הצבא. רק בשיעורים של סולימאן הצלחתי פתאום להבין את היופי האדיר שטמון בתחום הזה. אז סולימאן, אמנם עברו 20 שנה, אבל תודה לך שפתחת לי צוהר לעולם המדהים. אז מה הסיפור שלכם עם המתמטיקה? ספרו לנו בדף הפייסבוק של רשת עושים היסטוריה. Ran 40:35 כקודם, אם אתם אוהבים את התוכנית ומעוניינים לתמוך בה, אתם מוזמנים לרכוש מספריי שזמינים בחנות באתר שלנו ranlevi.com, כמו למשל האוניברסיטה הקטנה של המדעים - ספר שעוסק בכל הרעיונות החשובים של כמעט כל תחומי המדע והטכנולוגיה. אתם יכולים לקנות את הספרים עבורכם או כמתנה, וכל הספרים מגיעים עם הקדשה אישית שלי. כמו כן עזרו לנו להגיע למאזינים חדשים - ספרו לחבריכם ובני המשפחה שלכם על פרקים שאהבתם בתוכניות השונות של הרשת, ואם הם מגלים עניין הורידו עבורם את אפליקציית עושים היסטוריה באנדרואיד, שהיא דרך קלה ונוחה להיחשף לעולם הפודקאסטים הישראלי בכלל. תודה על תמיכתכם ברשת עושים היסטוריה. עושים היסטוריה הם גיא בן נון ואיתמר סוויסה בעריכה ובהפקה, שרה סילבצקי מנהלת הקהילות וסיפור משפחתי, אביב שם טוב מנהל המכירות, רועי לוי על הפיתוח העסקי, דני טימור על הניהול העסקי ואני רן לוי כותב ומגיש. אנחנו נשתמע בשבוע הבא. להתראות.
        ]]></content:encoded>
    </item>
    
</channel>
</rss>