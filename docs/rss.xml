<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
    <title>פודטקסט</title>
    <link>https://mat-mo.github.io/podtext</link>
    <description>Transcripts for my favorite podcasts</description>
    <language>en-us</language>
    <atom:link href="https://mat-mo.github.io/podtext/rss.xml" rel="self" type="application/rss+xml" />
    <lastBuildDate>Tue, 27 Jan 2026 21:10:12 -0000</lastBuildDate>
    
    
    <item>
        <title>[התשובה] האם אפשר להגיע מירושלים לת"א במגלשת מים?</title>
        <link>https://mat-mo.github.io/podtext/episodes/htshvbh/htshvbh-hm-pshr-lhgy-myrvshlym-lt-bmglsht-mym.html</link>
        <guid>https://mat-mo.github.io/podtext/episodes/htshvbh/htshvbh-hm-pshr-lhgy-myrvshlym-lt-bmglsht-mym.html</guid>
        <pubDate>2 בספטמבר 2019</pubDate>
        <description>Transcript for [התשובה] האם אפשר להגיע מירושלים לת"א במגלשת מים? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'מין... רגע, אבל אם הוא עשה...' אז תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר, כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי זה אומר שהפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריינות 01:16 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 אז אנחנו מתחילים עכשיו? כן. טוב, אנחנו 'התשובה', אנחנו נתחיל אחרי הפרסומת. תשאירי גם את ה-'כן' שלך, של ה... זה. קריינות 02:59 הפרק בחסות Next Insurance, המגייסת מפתחים וראשי צוותים. Next Insurance מביאה את ההייטק לעולם הביטוח. במשך שנים, ביטוח היה כאב ראש גדול עבור הלקוח, ובמיוחד עבור עסקים קטנים ובינוניים. ניירת אינסופית, פוליסות מבלבלות, שלא נדבר על הגשת תביעה. Next Insurance עושה דיסרפשן עמוק בתחום הביטוח עם מוצר טכנולוגי שמאפשר שירות אונליין מושלם לכל אורך הדרך, מהרכישה דרך שירות הלקוחות ועד קבלת התביעה. אין פלא ש-Next Insurance היא חברת הביטוח שצומחת בקצב המהיר ביותר בשנים האחרונות בארצות הברית. Next Insurance מגייסת לשורותיה מפתחי Front-end, Back-end, Full Stack ו-Front-end Team Leaders ומחפשת מפתחים שרוצים להוביל את עולם הטכנולוגיה עם המתודולוגיות והכלים המתקדמים ביותר, אבל גם לא מפחדים ללכת נגד הזרם ולעשות בחירות חכמות מתוך ניסיון ותבונה, ולא רק לפי ההייפ האחרון או הבאזוורד העדכני בתעשייה. בקרו ב-next-insurance.com/careers או הקליקו על הבאנר של Next Insurance באתר הבית של רשת עושים היסטוריה והגישו את קורות החיים שלכם. דורון פישלר 04:14 שלום, אתם מאזינים ל-'התשובה', אני דורון פישלר, ודולב שלח לי את השאלה הזאת. דולב 04:31 אהלן דורון, במהלך הפקק פה מירושלים לתל אביב עלתה לי שאלה מאוד חשובה. האם ניתן לבנות מגלשות מים מירושלים לתל אביב שהשיפוע שלהן מספיק טוב לככה שתהיה תזוזה ממשית ובטוחה שתוכל לעקוף את הפקקים? דורון פישלר 04:51 קודם כל, צל"ש על הרעיון. רעיון טוב, זה מה שאנחנו צריכים, פתרונות מקוריים. כמו שאתם יודעים, במדינת ישראל יש בעיית תחבורה קשה. לוקח הרבה יותר מדי זמן להגיע ממקום אחד למקום אחר. אם אתם נוסעים ברכב פרטי, אתם תקועים כל הזמן בפקקים. ואם אתם נוסעים בתחבורה ציבורית, אתם צריכים להתמודד עם אוטובוסים שלא מגיעים ורכבות בשביתה ואנשים שמדברים בקול רם בקרון וזיעה, וגם אתם תקועים בפקקים. אז בכל מקרה יש בעיות. אז מנסים כל מיני פתרונות כאלה כמו לחפור מנהרות מתחת לאדמה, אוקיי, גם זה לא בטוח שזה יעבוד. אז צריך לנסות לחשוב על פתרונות אחרים. אז הנה רעיון אחד: מגלשת מים מירושלים לתל אביב. לירושלים יש כמובן יתרון גובה כי היא ממוקמת על הרים. תל אביב על החוף. אז אפשר פשוט לגלוש למטה. זה גם חוסך את הפקקים וגם יותר כיף. וגם אתם יכולים סוף סוף להגיע לעבודה בבגד ים. איך תעלו בחזרה לירושלים? אני לא יודע, אבל לזה יימצא פתרון, אנחנו אומת סטארט-אפ. אז קודם כל, רעיון טוב. השאלה שדולב שאל: האם זה פרקטי? אז בואו נבדוק איך עובדת מגלשת מים. אתם יושבים על המגלשה ומתגלשים למטה. זהו, ככה הן עובדות. יש דברים מסובכים בעולם, מגלשות מים הן לא אחד מהם. אתם נמצאים למעלה, אתם מתגלשים למטה, אין פה המון מה להסביר. דורון פישלר 06:33 טוב, למעשה האופן שבו זה עובד זה שאתם הולכים לפארק מים ומגלים שיש שם המון המון המון אנשים. ואז אתם רוצים לעלות אל המגלשה למעלה. עכשיו בדרך אתם צריכים לעבור את הבטון הזה שעשוי תמיד מאבנים דוקרות ואתם יחפים, וחוץ מזה זה נמצא בשמש הרבה זמן, זה רותח. אז אתם מנסים לרוץ כמו על גחלים מצל לצל עד שאתם מגיעים למדרגות עד למגלשה ממש. ואתם עומדים בתור במדרגות בין המון אנשים בבגדי ים, ואז בסוף למעלה יושב הבוס. איזה תיכוניסט על כיסא נוח שנראה כאילו זרקו אותו שם לפני שלושה ימים, הוא נראה תחת השפעה של משהו, יש לו מבט ריק כזה, כאילו הנשמה שלו נמצאת בדיוק בגובה, והרגל שלו הוא שם אותה כמו מעצור לפני המגלשה. ואז מדי פעם הוא כאילו מוריד אותה בלי להוציא מילה, ומחזיר. ומוריד, ומחזיר. ואתם רוצים לבדוק אם הבנאדם באמת כאילו אם הוא לגמרי שם או משהו. אבל לא משנה כי עכשיו הגיע תורכם ואז אתם נכנסים למגלשה ומתגלשים והאמת שזה ממש כיף. אוקיי, אם אתם מתעקשים על ההסבר הפיזיקלי, אז מה שאתם עושים זה מנצלים את כוח הכבידה לתנועה אופקית. כלומר במגלשה, בכל סוג של מגלשה, מה שקורה זה שאנחנו פשוט נופלים במורד המגלשה, אבל מכיוון שיש שם שיפוע, אנחנו לא נופלים ישר למטה אלא גם זזים קדימה. ולזה יש תופעת לוואי ידועה שזה כיף. דורון פישלר 08:15 הרבה דברים כיפיים הם פשוט שיטות לזוז מהר. לנסוע מהר. מכוניות, רכבות הרים, סקי, מגלשה, וגם מגלשות מים. אלה פשוט דרכים לזוז מהר בכל מיני כיוונים. משום מה בני אדם מאוד נהנים לזוז מהר. למה בני אדם נהנים מזה? זאת שאלה אחרת. למה זה כיף? אולי זה מין שריד אבולוציוני, כי כשברחנו מנמרים אז היה לנו כיף כי אז היה פחות סיכוי שהנמר יאכל אותנו? אני לא יודע. בכל אופן, מגלשה זה דבר כיף ואת זה למדנו בגיל שנתיים. בכל גן ציבורי יש מגלשה שילדים מתגלשים עליה. אבל למגלשה יש מגבלה: החיכוך. אם המגלשה לא תלולה מספיק, אנחנו נשארים פשוט תקועים באמצע ולא זזים. ומנסים לדחוף את עצמנו בכוח. אז כדי לזוז יותר מהר במגלשות יותר ארוכות, מה שאנחנו צריכים זה להקטין את החיכוך. אפשרות אחת זה למרוח שמן על כל הגוף שלנו, ורוב האנשים לא עושים את זה. אפשרות אחרת זה פשוט להשתמש במים. המים מפרידים בין הגוף שלנו לבין המגלשה, מפחיתים בהרבה את החיכוך, ובתור בונוס הם גם נותנים לנו קצת דחיפה למטה. כך שבמגלשה עם מים אפשר להתגלש למרחקים יותר גדולים וזה יותר כיף. דורון פישלר 10:04 מים זורמים. מים זורמים ממש טוב. כל אחד יודע שמים תמיד זורמים ממקום גבוה למקום נמוך. ולא צריך מגלשת מים בשביל זה. כל נחל עובד ככה, כל נהר עובד ככה, כל צינור ניקוז, כל אמבטיה עובדת ככה. ומים לא צריכים שיפוע גדול בשביל לזרום. אפילו שיפוע קטנטן מספיק להם. תסתכלו על האמבטיה שלכם. התחתית של האמבטיה שלכם כנראה נראית לכם שטוחה. אבל היא לא. היא לא שטוחה, היא בנויה בשיפוע קל מאוד, מספיק בשביל שכל המים יזרמו תמיד אל חור הניקוז. השיפוע הזה כל כך קטן שאתם אפילו לא מרגישים אותו ובטח שזה לא מספיק בשביל לסחוב אתכם. זה לא שאתם יושבים על הרצפה של האמבטיה ועושים 'ווי!'. הניצול של שיפוע קטן זה דבר מאוד עתיק. אתם מכירים את האקוודוקט? אמת מים הרומאית? יש אחת כזאת בקיסריה והיו כאלה בהרבה מקומות אחרים בעולם, שהרבה מהם שרדו עד היום. הרומאים רצו להעביר מים ממקום אחד למקום אחר והם עשו את זה עם מין סדרה ארוכה של גשרים כאלה שמובילים את המים. כלומר אקוודוקט זאת בעצם מגלשת מים מאוד מאוד ארוכה. רק שכשאנחנו מסתכלים על אקוודוקט הוא נראה ישר לגמרי, הוא נראה שטוח. עכשיו הוא לא. הוא בנוי בשיפוע כדי שהמים יזרמו, אבל זה שיפוע ממש קטן. השיפוע הוא 15-20 סנטימטר לכל קילומטר. זה כל כך קטן שזה בלתי נראה. שוב, אנחנו לא רואים את זה אבל למים זה מספיק בשביל לזרום. אבל אי אפשר היה באמת להשתמש באקוודוקט בתור מגלשת מים ארוכה, זה פשוט לא מספיק בשביל לדחוף בנאדם. יוספוס פלאביוס לא יכול היה להתיישב באקוודוקט ולחכות שהמים ידחפו אותו, הוא רק יחסום את המים לכולם וגם יזהם אותם. דורון פישלר 12:14 בשביל שזה יספיק כדי לדחוף בנאדם שנמצא על המים, צריך שיפוע יותר גדול. כמה שיפוע צריך? זאת שאלה שאין לה תשובה מאוד מאוד ברורה. זה לא חד-משמעי כי זה תלוי בבנאדם, זה תלוי במשקל שלו, זה תלוי כמה מים יש וזה תלוי באיזה סוג של בגד ים הוא לובש כי זה משנה את החיכוך. אז זה לא חד-משמעי, אבל בענף פארקי המים מקובל שכדי שתהיה תנועה ברורה ורציפה בלי בעיות, צריך שיפוע של בערך עשרה אחוז. כלומר על כל עשרה מטרים אורך של מגלשה, צריך להתחיל בגובה של מטר אחד. אתם רוצים מגלשה באורך של 100 מטר? אז צריך להתחיל בגובה של עשרה מטרים מהרצפה. כמובן ה-100 מטר האלה בדרך כלל לא ישרים אלא הם מאוד מפותלים, מעוגלים, לא משנה. אם האורך הכולל של המגלשה הוא 100 מטר, אתם צריכים להתחיל 10 מטר מהרצפה. אוקיי, אז בואו נבדוק את ירושלים. דורון פישלר 13:31 הגובה של הנקודות היותר גבוהות בירושלים הוא 800 מטר מעל פני הים. הגובה של חופי הים בתל אביב הוא אפס מטר מעל פני הים כמובן. אני מניח שאנחנו רוצים לגלוש אל תוך הים התיכון, כן? כי למה לא. אז יש לנו הפרש גבהים טבעי של 800 מטר שזה לא רע. עכשיו בנוגע למרחק. קודם כל בשביל הפרוטוקול, היום מגלשת המים הכי ארוכה בעולם נמצאת במלזיה והאורך שלה הוא קצת יותר מקילומטר. זה מקום מאוד מאוד יפה, המגלשה עושה מין סיבובים בין העצים, זה בתוך ג'ונגל כל העסק. זה נראה ממש יפה ואף מגלשה אחרת בעולם לא מתקרבת אפילו לאורך הזה. טיפה יותר מקילומטר אחד. המרחק בין ירושלים ותל אביב בקו אווירי הוא 53 קילומטר. אז גובה של 800 מטר, מרחק של 53 קילומטר יוצא שהשיפוע הוא אחוז וחצי. וזה אפילו לא קרוב להספיק. זה לא יעבוד. זה פשוט לא יעביר אנשים. אתם יכולים לבנות מגלשה כזאת והיא תזרים מים מירושלים לתל אביב, זה כן, אבל זה שגם אנשים יתגלשו בה - לא, זה פשוט לא ילך. כדי להגיע לשיפוע המתאים יהיה צריך לבנות מגדל, יהיה צריך להגדיל את הגובה שמתחילים ממנו. ככה זה עובד, ברור, תמיד פארקי מים הם פארקי מדרגות, נכון? יש המון מדרגות. אז צריך לבנות איזשהו מגדל. אז בואו נראה לגבי גובה. מגלשת המים הכי גבוהה בעולם הייתה בגובה של 51 מטר. קראו לה Verrückt שזה 'מטורף' בגרמנית, והיא הייתה בפארק שליטרבאן שנמצא, כמו שהבנתם, בקנזס סיטי. אני לא יודע למה כל השמות שלהם בגרמנית, זה היה בקנזס סיטי. בכל מקרה זאת לא הייתה מגלשה מהסוג הזה שמתפתל לאט, לא, זאת הייתה מגלשה מהסוג האחר, זה שפשוט זורק אותך למטה בזווית מאוד מאוד גבוהה ואתה צורח את כל הדרך למטה. ואז למטה הייתה מין גבעה גבוהה שעליתם עליה מהתנופה ואז שוב ירידה. זאת הייתה גם מגלשה מהסוג שיושבים בה במין סירות קטנות. זה היה מאוד מהר, זה היה מאוד מפחיד, זה היה מאוד גבוה. זה היה גבוה מדי מתברר. המגלשה הזאת נפתחה ב-2014 וב-2016 ילד שגלש בה נהרג. כי הקפיצה הזאת שעושים בסוף עם הגבעה הייתה גבוהה מדי מתברר. בעקבות זה המגלשה הזאת כמובן נסגרה ונהרסה. מכיוון שכך, מגלשת המים הכי גבוהה בעולם היום שהיא פעילה נמצאת בברזיל והיא בגובה של רק 49 מטר. היא מאוד גבוהה ומאוד מפחידה, אבל ככל הידוע לי אף אחד לא מת שם. ומקובל שלמות הורס את הכיף. בכל מקרה, איפה היינו? חזרה לירושלים. דורון פישלר 16:46 אז כדי להגיע לשיפוע של עשרה אחוז על מרחק של 53 קילומטר, זה אומר שהמגדל שממנו אנחנו מתחילים יהיה צריך להיות בגובה של חמישה קילומטר. כלומר קחו את המגלשה הכי גבוהה בעולם נכון לעכשיו פי 100 מזה. או במילים אחרות, הבורג' חליפה, הבניין הכי גבוה בעולם, שימו כאלה אחד על השני חמש וחצי פעמים. זה קצת גבוה. זה הרבה מאוד מדרגות לטפס, אני לא ממש יודע איך אנשים יגיעו למעלה. גם לשאוב את המים למעלה עלולה להיות קצת בעיה. עכשיו חוץ מזה, השיפוע צריך להיות אחיד. כי אוקיי, אנחנו יורדים את הרי ירושלים, אנחנו גולשים במורד, אבל אז אנחנו מגיעים למישור החוף, שכמו שאפשר להבין מהשם שלו הוא מישור, ואז אנחנו שוב תקועים בלי שיפוע. כלומר כדי לעשות שיפוע אחיד, לא מספיק לבנות מגדל של חמישה קילומטר מעל ירושלים, אלא גם באמצע הדרך לתל אביב, בסביבות מודיעין, יהיה צריך לבנות עוד מגדל של שניים וחצי קילומטר. וסביר שעוד הרבה מאוד כאלה בדרך כדי להחזיק את המגלשה הזאת. עוד שאלה זה איך בדיוק נביא את המים לגובה של חמישה קילומטר. לשאוב אותם ייקח הרבה מאוד אנרגיה. אז בקיצור, כנראה שזה לא ממש פרקטי. לא בדקתי את המספרים של העלויות של זה, אבל זה נשמע קצת כמו פרויקט לא יעיל. עכשיו נגיד שבכל זאת היינו בונים את זה למרות הכל, היינו מתגברים על כל הבעיות. יש עוד שאלה: כמה זמן היה לוקח לגלוש במגלשה הזאת? כשאנחנו מתגלשים במגלשת מים זה מרגיש כאילו אנחנו זזים מאוד מהר. זה פשוט בגלל שאנחנו נמצאים בצינור צר שהקירות שלו מאוד קרובים אלינו, דברים עוברים לידנו נורא מהר כל הזמן. אבל אם אתם מודדים את זה, אתם מגלים שאם אתם עוברים מגלשה של 200 מטר ב-33 שניות, זה אומר שאתם זזים במהירות של 20 קמ"ש. שוב, זה מרגיש מאוד מהר בגלישה במגלשת מים, אבל יחסית לנסיעה במכונית 20 קמ"ש זה לא הרבה. כשאתם נוסעים במכונית אתם בדרך כלל מעדיפים לנסוע במהירות יותר גבוהה מזה. מה שזה אומר זה שגם אם היינו עושים את הפרויקט הזה של לחבר את תל אביב וירושלים במגלשת מים, הגלישה הייתה לוקחת לנו קצת יותר משעתיים וחצי. וקודם כל זה כיף, אבל אני חושב שבשלב מסוים זה היה ממצה את עצמו. הייתם מתחילים את הגלישה מין כזה 'ווי!' אחרי חמש דקות הייתם כזה 'ווי!' ואחרי שעתיים הייתם כזה 'ווי...'. זה היה ממצה את עצמו באיזשהו שלב. אגב, נדמה לי שזה עדיין יותר מהר מלעשות את הדרך הזאת ברכב בשעות של הפקקים. דורון פישלר 20:02 בקיצור, האם אפשר לעשות מגלשת מים בין ירושלים ותל אביב? לא! מהרבה סיבות, לא. ברור שלא, זה טיפשי. זה היה רעיון מטופש מראש, מראש אני אמרתי שזה דבילי. למה לעשות מגלשה מירושלים לתל אביב כשהרבה יותר הגיוני לפנות לכיוון השני ולעשות מגלשה לים המלח? זה גם יותר קרוב וגם השיפוע יותר גדול. ים המלח, כידוע, הוא המקום הכי נמוך בעולם שהוא לא מתחת למים. 433 מטר מתחת לפני הים. תוסיפו לזה את ה-800 מטר של ירושלים, תקבלו הפרש גובה של 1.2 קילומטר. והוא גם הרבה יותר קרוב לירושלים. המרחק הוא רק 22 קילומטר. ונכון שפוליטית האזור הזה קצת בעייתי, אבל אני בטוח שאם יש דבר אחד שיכול לאחד את כולם, את כל העמים, זה להתגלש במגלשת המים הכי מגניבה אבר. אז רק צריך לבדוק את השיפוע של זה: 1.2 קילומטר לחלק ל-22 זה יוצא שיפוע של משהו כמו חמישה אחוז. הממ, שזה יותר טוב, הרבה יותר טוב מהמגלשה לתל אביב, אבל עדיין לא טוב מספיק. חבל. טוב, עדיין לא ויתרתי על הרעיון לעשות מגלשת מים ממש טובה. מה שאנחנו צריכים זה מקום שיש בו גם הר וגם ים שאפשר לגלוש אליו ושהם יהיו קרובים אחד לשני. דה, חיפה! עזבו את ירושלים ותל אביב, זה מקום יותר טוב. אוקיי, זה לא ממש אפשרי כמו מגלשת מים ענקית מירושלים לתל אביב, אבל זה עדיין יכול להיות מרשים. חיפה בנויה על הכרמל, שכונת הכרמל הצרפתי היא בגובה של 200 מטר. המרחק משם לים - 1300 מטר. זה יוצא שיפוע של 15 אחוז. די והותר בשביל מגלשה! ואפשר יהיה לעלות בחזרה ברכבל! סבבה. אבל האמת שאם אתם מחפשים את המקום הכי טוב בארץ לעשות בו מגלשת מים אקסטרימית, זה גם לא חיפה. זה טבריה. נכון כל הזמן מתפעלים מים המלח שזה המקום הכי נמוך בעולם? כל הזמן שוכחים שהכנרת היא המקום השני הכי נמוך בעולם. זה אגם המים המתוקים הכי נמוך בעולם. הגובה שלו הוא מינוס 200 וקצת מטרים. זה גם מרשים. עכשיו ממש ליד טבריה נמצא בית חולים פוריה, שהוא נמצא על רמת פוריה, שזה רכס קטן בגובה של 200 מטר מעל פני הים. בוא נגיד שההימלאיה זה לא, אבל עדיין זה איזשהו יתרון גובה, והוא נמצא ממש קרוב לכנרת. כלומר ההפרש מהרכס, 200 מטר, לכנרת, מינוס 200 מטר, זה יוצא 400 מטר גובה. והמרחק ביניהם הוא טיפה יותר מקילומטר. כלומר השיפוע שם הוא כמעט 40 אחוז! לא רק שזה מספיק למגלשה, זה מעבר למספיק! אפשר יהיה להוסיף פיתולים וסיבובים ועניינים. זה אומר שאפשר, מה זה אפשר, צריך לבנות מגלשת מים גדולה שתרד מפוריה עד הכנרת. מגלשת המים הכי ארוכה והכי גבוהה במזרח התיכון ובעולם! שתראה למלזיה מה זה ותהפוך את טבריה לאימפריה. יאללה טבריה, אני מסתכל לכיוון שלכם, קדימה לעבוד על זה. אני מבטיח להגיע להתגלש לפחות פעמיים. דורון פישלר 23:47 אז מה הייתה השאלה? האם אפשר לבנות מגלשת מים מירושלים לתל אביב? התשובה היא ממש ממש לא. אבל אפשר בטבריה! זאת הייתה התשובה. עוד כמה מילים על מגלשות מים ועל מגלשת המים הכי ידועה לשמצה בהיסטוריה אחרי הפרסומת. קריינות 24:18 הנה שאלה ששאלו אותי: האם דגים ישנים? כי ראיתם פעם דג ישן? אולי ראיתם, זה קצת קשה לדעת כי אין להם עפעפיים, הם לא יכולים לעצום את העיניים גם אם הם מאוד רוצים. ובכל זאת, התשובה היא כן. דגים ישנים. הם ישנים בעיניים פקוחות. יש להם פרקי זמן כל יום שבהם כל קצב פעילות הגוף שלהם מואט והם פחות מודעים לסביבה, ובדרך כלל הם צפים במקום עם מינימום תזוזה. כלומר, הם ישנים. וברור שהם ישנים, כי שינה זה חשוב. זה חשוב לכל החיות, כי יום טוב מתחיל בשינה טובה אצל בני אדם וגם אצל דגים. אתם מכירים את זה שאם אתם לא ישנים טוב בלילה, אז יום למחרת אתם מרגישים עייפים ולא מרוכזים, ואתם שוחים באלכסון והבועות שלכם עולות עקום, ואתם לא מצליחים לזכור שום דבר. כל דבר שנכנס לכם למוח פשוט יוצא תוך חמש שניות, שזה סטנדרטי בשביל דג, אבל זה פחות טוב לבני אדם. עכשיו, שאלה אחרת היא האם דגים ישנים על מזרן של פנדה? וכאן התשובה היא כנראה שלא. לא עשו על זה עדיין הרבה מחקרים מדעיים מקיפים, אבל ככל הנראה אם תתנו לדג מזרן של פנדה, זה לא ישפר את השינה שלו כי הוא לא יתרשם מהספוג ויסקו התלת-שכבתי המצוין, וגם להכניס את כל המזרן לתוך המים אני לא בטוח שזה יועיל. וגם כל תווי התקן הבינלאומיים של המזרן הזה, גם זה לא יעשה הרבה רושם על הדג. ואפילו כל העניין הזה שמביאים לו את זה בהזמנה אישית עד האקווריום, ואם הוא לא מרוצה אז הוא מרים טלפון ובלי שאלות מחזירים לו את הכסף ולוקחים את המזרן בחזרה, וגם זה חינם - כל זה לדג לא יהיה אכפת. אבל אם אתם במקרה א' רוצים שינה טובה וב' לא דגים, אז מזרן של פנדה זה בהחלט דבר שכדאי לכם לשקול, כי שינה טובה באמת זה דבר שכולם צריכים. גם דגים, גם ג'ירפות, גם אוכלי נמלים, גם אנשים. pandazzz.co.il, אתר אונליין למוצרי שינה חלומיים ללא דמי משלוח. מומלץ במיוחד לאנשים שאינם דגים. דורון פישלר 26:23 שלום. מגלשות מים ורכבות הרים הן בעיקרון דבר מאוד דומה. הן עובדות בדיוק באותה שיטה: קח מישהו למקום גבוה ושחרר אותו במסלול מפותל ומהיר כשאתם נותנים לכוח הכבידה לעשות את העבודה. רכבות הרים בדרך כלל עובדות רק על כוח כבידה. יש כמה סוגים של רכבות הרים, כן? אבל בדרך כלל יש עלייה מאוד גדולה שגוררים אתכם למעלה ואז פשוט משחררים אתכם. ומהרגע הזה לרכבת אין מנוע. זה רק כוח הכבידה שגורם לכם להתגלגל במורד המדרון התלול הראשון, ואז מהתנופה זה מספיק בשביל לעלות על הגבעה הבאה ושוב לרדת ושוב לעלות ושוב ושוב ושוב. עם מגלשות מים זה אותו דבר. אבל מגלשות מים לא עושות את כל מה שרכבות הרים עושות. ברכבות הרים מודרניות אתם תמיד עושים לופים, כלומר מתהפכים עם הראש למטה ומתפתלים מעל ומתחת למסלול. במגלשות מים אתם לא עושים את זה. עם כל הדברים הכיפיים שכן עושים במגלשות מים, הן לא עושות לופים. למה? כי מגלשות מים הן דבר פחות צפוי. המטרה של רכבת הרים היא להיראות כמה שיותר מפחידה ומסוכנת כשהיא בעצם בטוחה לגמרי. אתם יכולים להיות לגמרי בטוחים ששום דבר לא באמת יקרה. ברכבת הרים יש רכב, הקרונית, שהיא במשקל מאוד ברור וידוע מראש ויושבים בה אנשים שהמשקל שלהם הוא שולי ביחס למשקל של הקרונית. ומכאן זו מעבדת פיזיקה ניידת וברורה, מחושב מראש בדיוק מה תהיה המהירות של הקרונית בכל רגע, מה יהיו הכוחות שפועלים עליה בכל רגע נתון וכל סיבוב שהיא תעשה יהיה בדיוק אותו הדבר. במגלשת מים זה גם מתוכנן, כן? אבל זה קצת פחות מדויק. כי מים זה דבר קצת בלתי צפוי. הם מים, הם זורמים, והמגלשה סוחבת את האדם עצמו, שהוא לפעמים כבד יותר ולפעמים פחות, ולפעמים פתאום מחליט לנסות לעמוד באמצע המגלשה ולפעמים מנסה לבלום את עצמו עם הרגליים. בקיצור, אנחנו לא יודעים בדיוק את התנאים בכל רגע בגלישה ולכן צריך לקחת מרווח בטיחות יותר גדול. משהו שאנחנו יודעים שיהיה בסדר לגבי כל בנאדם שיעשה את הגלישה, כי גם אם 999 אנשים יגידו שהיה נורא נורא כיף ורק אחד יעוף החוצה, עדיין אנשים יבואו בטענות. ולכן אתם לא רואים מגלשות מים עם לופ. כמעט. דורון פישלר 28:44 בניו ג'רזי היה פעם פארק שעשועים שקראו לו Action Park. הוא כלל מתקנים מכל מיני סוגים, שביניהם היה גם קטע שהיה פארק מים. עכשיו יש אלפי פארקי מים ופארקי שעשועים בארצות הברית ובעולם, אבל הפארק המסוים הזה היה ידוע, וידוע לשמצה. הילדים באזור טענו שהפארק הזה הוא הדבר הכי מגניב בעולם, אבל הסיבה לכך הייתה שהגישה של הפארק הזה לבטיחות הייתה נינוחה משהו. הרבה מהמתקנים שלהם לא באמת עברו תקנות בטיחות מחמירות ואנשים נפצעו שם כל הזמן. וכן, גם שם היו מקרי מוות. אני לא רוצה להפחיד אתכם ולתת לכם את ההרגשה כאילו מגלשות מים זה דבר סופר מסוכן שאנשים מתים בו כל הזמן. לא, בדרך כלל לרוב המקומות שאתם הולכים זה נבדק היטב והסיכוי למות הוא מאוד מאוד קטן. אבל במקרים כאלה זה קרה. וגולת הכותרת של הפארק הייתה מגלשת המים Cannonball Loop. זאת הייתה מגלשת מים סגורה, כלומר צינור שחור, שהייתה פשוט בקו ישר בשיפוע תלול כלפי מטה ואז בתחתית הייתה לולאה. לופ! כלומר אנשים עושים סיבוב שלם עם הראש למטה ואז נוחתים שוב. מגלשת המים הראשונה בעולם שהיה לה לופ. כלומר ככה זה נראה. אבל אנשים שהגיעו לפארק הזה גילו שהמגלשה הזאת הייתה סגורה. אמרו שעומדים לפתוח אותה בקרוב, אבל עבר ה-בקירוב והיא עדיין הייתה סגורה. נראה כאילו הייתה סגורה לנצח, עד כדי כך שזה נראה כמו מין אגדה אורבנית. אתם ראיתם את המגלשה הזאת פועלת אי פעם? דורון פישלר 30:37 האמת היא שהיא כן פעלה. היא פעלה אבל לזמן ממש קצר. כי המגלשה הזאת הייתה פשוט רעיון ממש לא טוב. בוא נגיד שהיא לא ממש תוכננה כמו שצריך. בשביל לנסות אותה, אז בשלב כלשהו בעלי הפארק שילמו 100 דולר לילדים כדי שהם יעשו את הניסוי הזה. עכשיו בתיאוריה הכל בסדר, כמו שבניסויים בספרי פיזיקה בתנאים אידיאליים, כן, הייתה מספיק תנופה בשביל לעשות את הסיבוב, את הלופ הזה, אם אדם במשקל הנכון שוכב ישר עם הידיים מקופלות על החזה - כן, הוא יעשה את הסיבוב. אבל כמו שאמרתי, לא כולם בדיוק כאלה. אז יהיו כאלה שמסיבה כלשהי לא הייתה להם מספיק תנופה ולכן הם נתקעו למטה בתחילת הסיבוב. ואז המצב הוא שאתם נמצאים בתחתית של צינור שחור שמתמלא במים. לא כיף. היו כאלה שכן הצליחו לעלות את הסיבוב אבל לא הייתה להם מספיק תנופה בשביל להגיע עד הצד השני ואז באמצע הם פשוט נפלו. בקיצור, זאת הייתה הדגמה מצוינת לכך שדברים שנשמעים בסדר בתיאוריה לא תמיד עובדים במציאות ועדיף לא לעשות ניסויים על בני אדם. המגלשה הזאת כמעט שלא פעלה והפארק באופן כללי קרס תחת התביעות נגדו ונסגר ב-1996. ובכל זאת, יש מגלשות מים היום שעושות לופים. לקח פשוט הרבה יותר זמן עד שהמציאו אותן. המגלשה הראשונה הזאת נפתחה בפעם הראשונה ב-2008 בסלובניה והיום יש כאלה מותקנות בלפחות 30 פארקים ברחבי העולם, אף אחד מהם לא בארץ כמובן. והאופן שזה עובד זה שאתם לא ממש מתגלשים במגלשה, אתם נופלים לתוכה. אתם עומדים בתוך מין צינור צר, סוגרים עליכם את הדלת ואז הרצפה נשמטת לכם מתחת לרגליים ואתם נופלים אל הצינור מספיק בכוח בשביל לעשות סיבוב שלם. וזה עובר כל כך מהר שלאנשים אפילו אין זמן לעשות בעיות. אז כן, אתם יכולים לעשות לופ במגלשת מים, אבל אל תנסו את זה בבית. דורון פישלר 32:56 זאת הייתה התשובה. את כל הפרקים של הפודקאסט הזה אתם יכולים למצוא באתר הבית שלנו ranlevi.com/theanswer ושם אתם יכולים גם לשלוח שאלות אם אתם רוצים. אתם יכולים למצוא אותם גם באפליקציה של רשת עושים היסטוריה, באנדרואיד או בכל אפליקציית פודקאסטים אחרת כי זה לא באמת משנה באיזו אפליקציה אתם משתמשים, הפרקים הם אותם פרקים. עדכונים על פרקים חדשים והרצאות שאני עושה ועוד עניינים אפשר למצוא בעמוד הפייסבוק דורון פישלר נגד העולם. דור קומט ערך, עיצב וביים את הסאונד. אביב שם טוב סיפק ייעוץ ותמיכה מורלית. רן לוי עורך הרשת. דני תימור המנהל העסקי. אני דורון פישלר. הפרק הזה הוקלט במלואו תוך כדי גלישה במגלשת מים בלונה גל. אבל לא באמת. ווי!!! דורון פישלר 33:51 כאילו אוקיי אני רוצה לעשות כאילו נמר מתנפל עליי, הדבר הזה. עכשיו אני מתחיל בצרחת אימה וזה לאט לאט הופך לצרחת שמחה. אז מין כזה: אההה!!! אההה!!! אההה!!! חחחחחח איזה כיף! קריינות 34:10 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] איך הפופקורן הגיע לקולנוע?</title>
        <link>https://mat-mo.github.io/podtext/episodes/htshvbh/htshvbh-yk-hpvpqvrn-hgy-lqvlnv.html</link>
        <guid>https://mat-mo.github.io/podtext/episodes/htshvbh/htshvbh-yk-hpvpqvrn-hgy-lqvlnv.html</guid>
        <pubDate>7 באוקטובר 2019</pubDate>
        <description>Transcript for [התשובה] איך הפופקורן הגיע לקולנוע? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:49 שלום, אני רן לוי, ואני מזמין אתכם להאזין לפודקאסט חדש בהגשתי בשם 'לעומק הרפואה', שירות לציבור של חברת סאנופי. ב'לעומק הרפואה' אני צולל לעומקן של מחלות ובעיות רפואיות מרתקות שמאתגרות את המדענים והרופאים. כמו למשל אטופיק דרמטיטיס, מחלת עור שאפילו על שמה לא הצליחו הרופאים להסכים עד ממש לא מזמן יחסית. נדבר על המנגנונים בגוף שקשורים במחלות השונות, על ההיסטוריה שלהן ועל טיפולים חדשניים שנכנסים לשימוש בשנים האחרונות. חפשו את 'לעומק הרפואה' בכל אפליקציות הפודקאסטים, באפליקציה של 'עושים היסטוריה' ובדף הבית שלנו: ranlevi.com. דורון פישלר 03:40 היי, זה דורון, הודעה קצרה. אם אתם אוהבים לשמוע את הפודקאסט הזה, אז אולי תשמחו לשמוע שבקרוב תוכלו לשמוע את 'התשובה' גם בלייב. אני עושה הרצאה שנקראת 'התשובה' - אני יודע, מקורי - שזה הפודקאסט הזה, זאת אומרת, זה שאלות ותשובות שקיבלתי אבל כאלה שלא הופיעו בפודקאסט עד עכשיו. זה מתאים גם למבוגרים וגם לילדים, כל מי ששומע את הפודקאסט בטח ישמח להיות גם שם. זה הולך להיות בחיפה ובתל אביב ובירושלים במהלך חול המועד סוכות 2019. כמובן כל זה רלוונטי רק אם אתם מאזינים לפרק הזה ממש קצת אחרי שהוא עלה, כי יכול להיות שאתם מאזינים אחרי שסוכות של השנה כבר עבר וזה לא מעניין אתכם. אבל בכל מקרה אני ממשיך ועושה הרצאות גם אחרות, אז בכל מקרה שווה להתעדכן בעמוד הפייסבוק 'דורון פישלר נגד העולם', שם מעודכנות כל ההרצאות, גם אלה שקשורות ל'התשובה' וגם אלה שלא, עם תאריכים, שעות, מקומות, כל מה שצריך. אז שווה לבדוק שם, אלא אם כן אתם מאזינים בעתיד העוד יותר רחוק שבו פייסבוק כבר לא קיים כי החברה קרסה במשבר הכלכלי של 2038 או משהו. ובמקרה הזה בטח יש לי דרכים אחרות לתקשר איתכם, אלא אם כן אתם מאזינים בעתיד העוד יותר רחוק כשהאנושות כבר נכחדה ואתם בעצם זן של חייזרים שחוקרים את התרבות האנושית האבודה ובמקרה כזה אז אמממ... רוצים אבקת כביסה או משהו? בכל מקרה אני מדבר שטויות. יש הרצאות 'התשובה' בקרוב, אתם מוזמנים. עכשיו, אפשר לקבל מוזיקת פתיחה? דורון פישלר 05:15 היי, אני דורון פישלר ואתם מאזינים ל'התשובה', זה הפודקאסט שבו אני עונה על שאלות. ושאלות יכולות לעסוק בכל מיני תחומים, היו לנו כבר שאלות על פיזיקה ועל היסטוריה וכל מיני דברים, אבל מה שאני באמת אוהב זה השאלות שהתשובה אליהן היא כמה תחומים בבת אחת. מה שבאמת הייתי רוצה זה את השאלה האולטימטיבית, שאלה שהתשובה אליה תעסוק בו זמנית בכלכלה ובכימיה ובהיסטוריה ובבוטניקה ואם אפשר גם קולנוע. אבל שאלה כזאת בטח לא קיימת, נכון? אילם 05:54 היי דורון, אני אילם ואני בן תשע ורציתי לשאול אותך למה תמיד שרואים סרט אוכלים פופקורן? דורון פישלר 06:05 אומייגאד, זאת השאלה! אגב, את אותה שאלה או שאלות דומות על פופקורן שאלו אותי גם ניצן ואריאל וירדן וליזה ויותם וכפיר הג'ינג'י וממלכת האבוקדו. בכל מקרה, אם אני שוכח מישהו, אם גם אתם שאלתם אותי למה אוכלים פופקורן בקולנוע אז אני מתנצל, אבל בכל מקרה השאלה הזאת הגיעה הרבה. אז בואו נדבר על פופקורן. פופקורן זה תירס. יש כל מיני דרכים לאכול תירס, אפשר לאכול אותו מהקלח או בגרגירים מקופסה ויש שמן תירס וקמח תירס והרבה דברים שעשויים מתירס. אבל יש עוד דבר מעניין בתירס, וזה אם תקחו גרגיר של תירס ותשימו אותו במחבת עם קצת שמן ותחממו אותו, תקבלו תירס חם. בימ-בימ-בם. וזהו, לא יקרה כלום מעבר לזה, הוא לא יתפוצץ. אתם יכולים לחמם גרגירי תירס כמה שאתם רוצים, הם לא יהפכו לפופקורן. כי פופקורן הוא תירס, אבל לא כל תירס הוא פופקורן. כדי לעשות פופקורן אתם צריכים זן מסוים של תירס, הזן הזה נקרא Zea mays everta, שזה נשמע כמו משהו מהארי פוטר. Zea mays everta הוא זן של תירס ששונה מזנים אחרים בזה שהקליפה של הגרגירים היא קשיחה. היא דקה אבל היא קשה. ולכן הוא לא אכיל. אבל דווקא בגלל שהקליפה שלו היא קשה, יש דבר שקורה בסוג הזה של התירס שלא קורה בזנים אחרים. החומר שבתוך הקליפה כולל בין השאר כמות מסוימת של מים. אם מחממים אותו, מה שקורה למים זה שהם מתאדים, הם הופכים לגז ותופסים יותר מקום. זה גורם לעיסה שבתוך הגרגיר להתנפח ולהפעיל לחץ על הקליפה מבפנים. הוא מתנפח מבפנים, וככל שמחממים אותו יותר הלחץ גובר עד שבסופו של דבר הוא מתפוצץ! זה בדיוק כמו בלון שמנפחים אותו יותר מדי, יש יותר מדי לחץ בפנים אז בסופו של דבר הוא מתפוצץ. ואז כל העיסה הלחה הזאת פורצת החוצה, אדי המים מתנדפים מיד עכשיו כשאין מה שיחזיק אותם במקום, ומה שנשאר זה הלבן, התוך של הגרגיר שהתפוצץ החוצה. אם תסתכלו במיקרוסקופ על הלבן של פופקורן, תגלו שהוא בעצם ספוג. הוא מלא בבועות זעירות, שזה המקומות שבהם המים התרחבו והתנפחו. וזה גם מה שהופך אותו בעצם לעיס וכיף כזה בפה. בקצה בדרך כלל נשארת גם חתיכה של הקליפה הקשה שהייתה לגרגיר, שזה הקטע שתמיד נתקע לכם בין השיניים. כל התהליך הזה לא יעבוד בתירס רגיל, פשוט כי הקליפה של גרגיר תירס רגיל לא עמידה למים. אז אם אתם מחממים גרגיר תירס רגיל, מה שיקרה זה שהמים יתאדו, יעברו דרך הקליפה וזהו. הוא פשוט יתייבש ויצטמק, הוא לא יתפוצץ. התופעה הזאת של תירס שמתפוצץ ואז הוא טעים היא לא המצאה חדשה. היא מוכרת כבר המון זמן. התירס מגיע מאמריקה ותושבי אמריקה המקוריים אוכלים פופקורן כבר אלפי שנים. לפחות 3,000 שנה, יש חוקרים שטוענים שיותר מ-6,000 שנה יש עדויות שאנשים לקחו את הגרגירים האלה של התירס וחיממו אותם ואכלו אותם. מי המציא את הפופקורן? אני לא יודע. זה מסוג הדברים שאי אפשר לדעת פשוט בגלל שזה היה נורא-נורא מזמן ואין תיעודים מאז. אני מקבל לעתים די קרובות שאלות על איך המציאו סוג כלשהו של אוכל. ואלו שאלות טובות, משום שיש הרבה סוגים של אוכל שהם נראים לנו הגיוניים לגמרי היום, אבל להמציא אותם בפעם הראשונה היה חייב להיות דבר נורא מוזר. זה לא נשמע אינטואיטיבי. נגיד מי המציא את הגבינה? בואו ניקח חלב, נשאיר אותו בשמש עד שהוא יתקשה ויתחיל להסריח ואז נאכל את זה... מי שהמציא את זה פעם ראשונה היה מופרע. או מלח. מישהו היה צריך פעם ללקק איזה סלע ואז לחשוב 'היי זה דווקא בסדר, בואו נוסיף את זה לצ'יפס'. מי עשה את זה וכמה סלעים הוא ליקק קודם? אז אותו דבר, מי חשב פעם ראשונה על הפופקורן? אני לא יודע. אבל בטח קרה איזה מקרה שמישהו היה צריך בטעות לחמם איזה תירס ולגלות שזה טעים. בכל מקרה, מי המציא את הפופקורן אני לא יודע. אבל בכל זאת יש בן אדם שאפשר לומר שהיה כנראה האדם המשמעותי ביותר בתולדות הפופקורן, וזה צ'ארלס קרטורס, משום שהוא בשנת 1893 המציא לא את הפופקורן, אלא את מכונת הפופקורן. לפני מכונת הפופקורן אנשים פשוט חיממו את התירס שלהם איך שהם יכלו, בהתחלה זה היה בתוך חול חם, אחר כך בתוך סיר על האש או על כיריים. מה שהוא המציא זה את הדרך לעשות את זה הרבה יותר בנוחות. כלומר, תא זכוכית מרובע גדול שבתוכו תלוי מלמעלה כלי מתכת שמתחמם בעזרת מנוע קיטור ואליו שופכים את השמן ואת הגרגירים ואז הם מתפוצצים וקופצים למטה וממלאים לאט לאט את כל התא בפופקורן. זאת אותה מכונה שאתם יכולים לראות עד היום בבתי קולנוע. בזמנו הייתם רואים את המכונה הזאת בעיקר על גלגלים. כי הדבר הראשון שקרטורס עשה עם המכונה שלו זה לחבר לה גלגלים, כלומר להפוך אותה לעגלה קטנה, וככה אפשר להסיע אותה בתור דוכן אוכל נייד ולמכור פופקורן לאנשים. אז במשך כל העשורים הראשונים של המאה ה-20 הייתם יכולים לראות רוכלים עם עגלות פופקורן בכל מקום שיש בו הרבה אנשים. אבל לא בקולנוע. למה לא בקולנוע? מאותה סיבה שאתם לא אוכלים פופקורן בתיאטרון או באופרה. זה לא מכובד. בתי קולנוע רצו לשמור על תדמית של מקום מכובד ותרבותי, שלצאת לסרט יהיה אירוע שאנשים יתלבשו יפה לכבודו. אבל בתי קולנוע אמנם לא מכרו פופקורן, אבל מי שכן מכר היה אותם רוכלי פופקורן עם עגלות. האנשים האלה הלכו למקומות שבהם יש אנשים, ומקום אחד שבו יש אנשים מתברר היה על המדרכה לפני הכניסה לקולנוע. אז הרבה אנשים אמנם לא קנו פופקורן בפנים, אבל הם קנו פופקורן מהרוכל בחוץ ואז נכנסו איתו פנימה לקולנוע. ואז הגיעו שנים קשות. בזמן המשבר הכלכלי בארצות הברית הרבה דברים נהיו קשים יותר. אנשים הלכו לקולנוע עדיין, כן, אבל לא תמיד הם הלכו לקולנוע מספיק. ולתחזק בית קולנוע היה עסק יקר. והיו בתי קולנוע שהפסידו כסף. והיו בעלי בתי קולנוע ששמו לב שבזמן שהם מפסידים כסף, הבן אדם עם העגלת פופקורן שחונה על המדרכה מחוץ לקולנוע הוא עדיין מרוויח הרבה כסף. למה? כי ההוצאות שלו הן אפסיות. יש לו עגלה וזהו, הוא מוכר לאנשים פופקורן בחמישה סנט לשקית וזה מצטבר. אז הם החליטו להכניס את הפופקורן לתוך הקולנוע. בלובי של הקולנוע הם התקינו מכונת פופקורן משלהם ומכרו לאנשים שבאים לראות סרט פופקורן במחיר מופקע. וזה הציל אותם! בתי קולנוע שמכרו פופקורן הרוויחו כסף. בתי קולנוע שלא מכרו פופקורן, לא. ולכן בהדרגה פופקורן הפך למשהו שמוכרים בכל קולנוע. ואנשים מהר מאוד התרגלו שקולנוע זה פופקורן ופופקורן זה קולנוע. למה דווקא פופקורן ולא אוכל אחר? פופקורן עובד. פופקורן הוא יבש. כלומר, הוא לא אוכל רטוב. כן, הוא נשפך מדי פעם, אבל אז מגיע מישהו עם מטאטא ומטאטא את זה וזהו. גלידה נגיד זה אוכל שפחות טוב למכור בקולנוע, כי גלידה כשהיא נופלת עושה כתמים קבועים שקשה להוציא מהריפוד. אותו דבר לגבי פיצה או המבורגר או שווארמה עם טחינה. פופקורן זה דבר שמכינים במקום, אבל הוא מאוד פשוט להכנה. עוד דבר שטוב בפופקורן זה שהוא לא תופס מקום. פופקורן תופס הרבה פחות מקום כי הוא מגיע בתור גרעינים זעירים, אבל אז הוא מתפוצץ, מתנפח וממלא בקלות דליים שאתם יכולים למכור ב-50 שקל. עוד יתרון של פופקורן זה שהוא עושה פחות רעש. בליסת פופקורן אמנם עושה רעש, אבל זה כלום לעומת הרעש שחטיפים אחרים עושים. פופקורן מתאים לקולנוע, ולכן ממשיכים למכור פופקורן בכל קולנוע עד היום. וכל העסק הזה שהיה פעם שבעצם מזה הם עושים את הכסף, זה לא השתנה. אם אתם חושבים שבתי קולנוע מרוויחים כסף מלמכור כרטיסי קולנוע, אתם לא ממש צודקים. בתי קולנוע עושים כסף מלמכור פופקורן. כשאתם הולכים לקולנוע וקונים כרטיס, בית קולנוע לא מקבל את כל הכסף הזה. כי חלק גדול מהכסף הזה שאתם משלמים על כרטיס הולך לאולפן ולמפיצים ולשחקנים וכל שאר האנשים שעשו את הסרט. בגדול בסופו של דבר החלוקה היא בדרך כלל פחות או יותר חצי-חצי, אבל ברוב העולם נהוג סידור שבשבוע הראשון שהסרט מוצג, כמעט כל ההכנסות ממכירת הכרטיסים הולכות לאולפן. ככל שהסרט מוצג יותר זמן, ככה החלק של ההכנסות שבית הקולנוע שומר לעצמו גדל. איך אפשר להרוויח ככה כסף? פשוט. לקולנוע יש מזנון. ולהבדיל מהכסף שאתם משלמים על הכרטיס, את הכסף שאתם משלמים במזנון הקולנוע שומר לעצמו. את כולו. וככה בעצם חלק גדול ולפעמים רוב הכסף שהקולנוע מרוויח, הוא בעצם מרוויח מהמזנון. ופופקורן היה ונשאר עסקה משתלמת במיוחד. כלומר לקולנוע, לא לכם. פופקורן אני יכול לקנות במכולת גרגירים במחיר של תשעה שקלים לקילו. הקולנוע מוכר לכם את אותם גרגירים אחרי שהם התפוצצו במשהו כמו 30 שקל ל-100 גרם. זה אומר שהרווח של הקולנוע על הפופקורן הוא משהו כמו 3,000%. למכור פופקורן בקולנוע זה מכונה לעשיית כסף. רוב בתי הקולנוע פשוט לא היו מחזיקים את עצמם כלכלית אם לא היה להם מזנון. איך לעשות כסף מקולנוע? תמצא מקום טוב למכור בו פופקורן ותבנה בית קולנוע מסביב לזה. הרי את אותו הפופקורן אתם יכולים לעשות גם בבית, נכון? ככה עושים פופקורן. ערב טוב לכולם, היום אנחנו מכינים פופקורן. המצרכים הדרושים לנו הם: פופקורן. ניקח סיר, נמזוג קצת שמן לסיר, נפזר גרגירי פופקורן על התחתית, נכסה את הסיר ופשוט נשאיר אותו על האש. תוך כארבע דקות מיד נתחיל לשמוע את הצליל הנעים של הפופקורן המתפצח. נמתין עד שקולות הפיצוח ידעכו ואז נכבה את האש ונמזוג את הפופקורן. בתיאבון. ואתם יכולים גם לקחת את הפופקורן איתכם לקולנוע. קיים חוק במדינת ישראל, חוק הגנת הצרכן, שאומר שבית עסק, למשל קולנוע, לא יכול לאסור עליכם להביא לשם סוג של אוכל, למשל פופקורן, שהוא בעצמו מוכר. זה תיקון לחוק שנעשה ב-2012 וקראו לו 'חוק הפופקורן'. כי זה אומר שמותר לכם להכין פופקורן בבית ולקחת את השקית לקולנוע ולאכול אותה שם. וזה לא חוקי לקולנוע לאסור עליכם להכניס את השקית. אבל אתם לא עושים את זה. מתברר שאנשים עדיין מעדיפים לקנות את הפופקורן במזנון, פופקורן חם וטרי, ולהתלונן על המחיר שלו. כי גם זה חלק מהחוויה. פופקורן הוא אחד הסמלים הכי ברורים של הקולנוע. ואפילו כשאנשים רואים סרט בבית הם לפעמים עושים פופקורן כי הם רוצים להרגיש כמו בקולנוע. אז מה הייתה השאלה? למה כשרואים סרט אוכלים פופקורן. אנחנו אוכלים פופקורן כשאנחנו רואים סרט כי זה מזכיר לנו קולנוע בגלל שבקולנוע מוכרים פופקורן שמתאים לקולנוע משום שהוא יבש וזול. והוא מתנפח משום שבזן המסוים הזה של תירס יש קליפה קשה ועמילן שכולל מים. כלכלה, היסטוריה, כימיה, בוטניקה וקולנוע. אז זאת התשובה. אחרי הפרסומת נדבר על מקרה מאוד מפורסם שבטח שמעתם עליו בנוגע לקולנוע ופופקורן ומסרים תת-הכרתיים. טל שמש 30:21 אני אף פעם לא אפנה למועמד סתם בגלל שאני רואה שיש לו נתונים טובים אבל אין לי משהו קונקרטי ביד להציע לו. שזה דבר מאוד חשוב, כי העובדים היום בעולם ההייטק הם מוטרדים קשות. הם מקבלים כל הזמן פניות שזה כבר נמאס להם וזה פשוט הופך למטרד. גם אתם מרגישים שהפניות בלינקדאין הפכו למטרד? הכירו את טל שמש. אני טל שמש ואני עובדת במדולה כבר כמעט שש שנים. מדולה היא חברת בוטיק להשמות וגיוס בעולם ההייטק. ובוטיק משמעותו השמה מדויקת ולא מטרידה. יש בעיה למועמדים שרוב חברות ההשמה לוקחות קורות חיים ופשוט מפיצות אותן לכל עבר. שזה דבר שיכול מאוד לשרוף את המועמד בשוק. עם מדולה אתה יכול להיות בטוח שקורות החיים שלך מגיעים רק לחברות שסיכמנו עליהן. המקצועיות והניסיון של מדולה יכולים להקל עליכם. אני עושה למעסיק בעצם את כל העבודה. בקרו ב-medulla.co.il והגישו את קורות החיים שלכם למשרות המוצעות. דורון פישלר 32:54 שלום, חזרנו. על הניסוי המפורסם של המסרים התת-הכרתיים עם הפופקורן והקולה שמעתם? ב-1957 חוקר בשם ג'יימס ויקרי פרסם מאמר שדי זיעזע את עולם הפרסום. הוא סיפר שהוא עשה ניסוי על איך אפשר למכור לאנשים דברים בלי שהם ידעו שבכלל מוכרים להם משהו. מה שהוא עשה, הוא סיפר, הוא הלך לבית קולנוע שהקרין סרט, והוא הבזיק על המסך לפעמים הודעות שאומרות 'שתו קוקה קולה' ו'אכלו פופקורן'. הוא דיווח שבמזנון של הקולנוע באותו יום הייתה עלייה של 18% במכירות הקוקה קולה ו-57% במכירות הפופקורן. פרסום שבו האנשים אפילו לא ידעו שהם ראו פרסומת. הדבר הזה התפרסם והיה עניין גדול. הסיפור הזה כמו שאמרתי היה מפורסם, ולמעשה יש כמה פרטים בסיפור הזה שהם קצת פחות ידועים. כשביקשו מג'יימס ויקרי לחזור על הניסוי הזה הוא מעולם לא הצליח לשחזר את התוצאות המדהימות. וכשלחצו עליו הוא נאלץ להודות שלמעשה הוא לא עשה את הניסוי הזה אף פעם. הוא בדה את כל הרעיון הזה. כי לא, זה לא באמת עובד. מה שהעין לא מסוגלת לקלוט, היא לא קולטת! ומה שאתם לא קולטים לא יכול להשפיע עליכם. אז לא, אתם לא באמת נורא צריכים לפחד משטיפת מוח בפריימים מוסתרים בתוך סרטים. הכותרת על החוקר שטען שהוא יכול למכור לכם פופקורן בלי שתרגישו בעצם שיקר הייתה בעמוד 17 למטה בצד והרבה אנשים פספסו אותה. ולכן הרבה אנשים מפחדים עד היום שישטפו להם את המוח עם קוקה קולה ופופקורן. אבל זה לא באמת מה שצריך להדאיג אתכם. זאת הייתה התשובה. את כל הפרקים של הפודקאסט הזה אתם יכולים למצוא באתר ranlevi.com. הפיק וערך את הסאונד דור קומט. רן לוי הוא העורך הראשי, דני תימור המנהל העסקי ואני דורון פישלר. להתראות.
        ]]></content:encoded>
    </item>
    
    <item>
        <title>[התשובה] ספינת החלל חגית: משבר במרחבי הזמן</title>
        <link>https://mat-mo.github.io/podtext/episodes/htshvbh/htshvbh-spynt-hkhll-khgyt-mshbr-bmrkhby-hzmn.html</link>
        <guid>https://mat-mo.github.io/podtext/episodes/htshvbh/htshvbh-spynt-hkhll-khgyt-mshbr-bmrkhby-hzmn.html</guid>
        <pubDate>22 באוקטובר 2019</pubDate>
        <description>Transcript for [התשובה] ספינת החלל חגית: משבר במרחבי הזמן from התשובה</description>
        <content:encoded><![CDATA[
            דורון 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...', תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שעשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי זה אומר שהפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריין 02:51 הפרק בחסות איטורו, חברה בינלאומית למסחר והשקעות מקוונות. במשך יותר מעשור, איטורו התבססה כחברה חלוצית בתעשיית הטכנולוגיה הפיננסית, פינטק, וקידמה מושגים חדשניים כגון מסחר חברתי וסחר במטבעות קריפטו. לצד פלטפורמת המסחר המונה למעלה מעשרה מיליון משתמשים מרחבי העולם, איטורו מציגה ללקוחותיה מגוון מוצרי השקעה המבוססים על בינה מלאכותית, חוכמת המונים, משין לרנינג ועוד. איטורו מגייסת למשרות במגוון תחומים: בק-אנד, פרונט-אנד, פול-סטאק, בלוקצ'יין, ראשי צוותים, דאטה, דב-אופס, ניהול מוצר ועוד. לכל המשרות הפנויות בקרו בדף המשרות של etoro.com או הקליקו על הבאנר של איטורו באתר הבית של רשת עושים היסטוריה. דורון 03:42 שלום אני דורון וזאת לא התשובה. זה לא פרק רגיל של התשובה, אני מצטער על זה. פשוט בפעם הקודמת שעשינו את זה אז היו אנשים שהתבלבלו ואמרו 'רגע מה זה הדבר הזה שמגיע במקום התשובה?'. אז אני אומר עכשיו, אין לנו פרק עכשיו, אבל כדי לא להשאיר אתכם בלי כלום, אז חשבנו במקום זה להקליט פרק חדש של ספינת החלל חגית. אנחנו נחזור בקרוב עם פרקים רגילים של התשובה, בינתיים. קפטן וגרכט 04:07 יומן הקפטן, תאריך בין-כוכבי ה-31 באוקטובר. אני שמח לדווח שמשימתנו האחרונה אל שפששששש 2 הצליחה, והצלחנו לשים ידינו על המכשיר שמאפשר פתיחת קרעים סמי-יציבים ברצף החלל-זמן, הכרונו-משהו. מה שעוד משמח זה שהיום יום נון בשבוע בין-כוכבי וזה אומר שהיום אנחנו מקבלים לקינוח שמילקי! הינה מגיע גרכט עם המלאי. גרכט שלום. קפטן, אני חושש ש... מה? למה יש פה פנס בודד? זה לא חשוב עכשיו גרכט, מה עם השמילקי? קפטן, אני חושש שיש לי בשורות רעות. הייתה ככל הנראה טעות בהערכת המלאי ולאחר שחולק השמילקי לסגל המכונאים, המשטים וטכנאי המזגנים נראה שהוא... איך אני אגיד לך את זה... אזל. אזל השמילקי? אין שמילקי? אבל אני רציתי שמילקי. רגע, אמרת שהמכונאים קיבלו נכון? אולי נשאר להם קצת עודף? חדר מכונות! קפטן אנחנו פה תקועים עם חיה גדולה... אנחנו חייבים סיוע! זה יביא לסוף של הספינה כולה! זאת סיומת רעה. גרכט, אני זקוק לפתרונות ואני זקוק להם עכשיו. איך אנחנו פותרים את משבר השמילקי הזה? ובכן קפטן, בעתיד הקרוב אנחנו אמורים לקבל מלאי של כארבעת אלפים... בעתיד? אז מה שאתה אומר בעצם זה שעכשיו אין שמילקי אבל בעתיד יהיה. אממ כן קפטן. אני חושש שעליתי פה על משהו גרכט. אני מתכוון להשתמש בכרונו-משהו כדי לפתוח קרע זמן ולהגיע אל החדר הזה ממש כאן בעתיד כדי להשיג את השמילקי שלהם. קפטן ההשפעות של פגיעה במארג החלל זמן עדיין אינן מובנות לחלוטין ולכן מומלץ להשתמש במכשיר רק במקרה חירום קיצוני ביותר. נכון ואני הולך להשתמש בו כדי להשיג לעצמי שמילקי. ביי! שלום קפטן, אני אתה מהעבר. היי קפטן, יפה לך המדים האלה. נכון גם אני חשבתי ככה. תגיד יש לי שאלה חשובה, יש לך אולי שמילקי? כי בזמני פשוט יש מחסור. כן בטח, בדיוק קיבלתי אחד בבקשה. תודה קפטן, ידעתי שאפשר לסמוך עליך. אני חוזר לזמני שלי אולי עוד נתראה בעתיד. פספסתי את הרגע הדרמטי. לא משנה. רואה גרכט? ככה פותרים בעיות. קצת מחשבה יצירתית, טיפה תמרון של המרחב זמן והבעיה נפתרה. עכשיו יש לי שמילקי. בהחלט יוזמה ראויה לציון. איך היה בעתיד קפטן? לא רע, לא רע. דברים לא השתנו הרבה אמת. קפטן אם אפשר לשאול כמה זמן קדימה נסעת? לא יודע בוא נראה מה כתוב על ה... זה היה נסעתי קדימה בזמן חצי דקה. ולפני כמה זמן היית אומר שחזרת מהעתיד? משהו כמו 25 שניות. למה אתה שואל? שלום קפטן, אני אתה מהעבר. המדים האלה כל כך לא מתאימים לו הם עושים אותו כזה שמן. כן נכון נכון לגמרי. טוב איפה השמילקי שלי? אתה נתת אותו לעצמך מהעבר. כן היה נראה שהוא צריך את זה יותר ממני. קפטן ברשותך אסב את תשומת ליבך לכך שבנקודה זו בזמן-מרחב אין לך שמילקי. אממ זאת נקודה טובה. הוא רימה אותי! מי? אני, האני של העבר! לא היה מחסור בזמנו, זה היה רק תירוץ לגזול את השמילקי ממני! אתה מאמין על החוצפה? לנצל מכשיר שמעוות את חוקי המרחב והזמן עצמם לצרכים כאלה אנוכיים? אני הולך לחזור לעבר עכשיו ולהכניס לעצמי של העבר אגרוף לפרצוף. תראה! גרכט מה זה? שמאמבה? אפשר קצת? כן תרגיש חופשי. קפטן אנחנו צריכים סיוע מיידי או ש... יפה פניקה. אוקיי. קריין 08:44 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] מה נעשה כשייגמר המקום לקברים?</title>
        <link>https://mat-mo.github.io/podtext/episodes/htshvbh/htshvbh-mh-n-shh-kshyygmr-hmqvm-lqbrym.html</link>
        <guid>https://mat-mo.github.io/podtext/episodes/htshvbh/htshvbh-mh-n-shh-kshyygmr-hmqvm-lqbrym.html</guid>
        <pubDate>4 בנובמבר 2019</pubDate>
        <description>Transcript for [התשובה] מה נעשה כשייגמר המקום לקברים? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות, או לצייר משהו על נייר, או לעצום עיניים ולהתרכז ממש - יופי. כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:43 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רשת עושים היסטוריה 02:31 רשת עושים היסטוריה. רשת עושים היסטוריה. רשת עושים היסטוריה. דורון פישלר 02:48 ירדנה שאלה האם אני יכול להמציא שפה חדשה? אז כפרה... גימישי ננוס נעשה פדה פדה פדמי פדה פה פדה סה אינם כרדימטית נוט כרדימדיש. אנחנו תכף נתחיל. קריין 03:10 חושבים על הקמת סטארט-אפ? אם כן, יש לכם בוודאי אלפי שאלות. מה הדרך הכי טובה להיכנס לשוק חדש? איך מוצאים השקעה? האם משקיעים מעמק הסיליקון מתעניינים בחברות ישראליות? וגם איך מתמודדים עם משברים? ב-17 בנובמבר יחל שבוע היזמות העולמי ובמסגרתו יגיעו לישראל נציגים בולטים של סצנת ההשקעות האמריקאית. ביניהם למשל רונלד וייסמן, ראש תחום התוכנה בקבוצת Band of Angels, קבוצת האנג'לים הידועה, וארמנדו ויטרי, מנהל תחום ה-AI ב-Kretsu Forum. אירועי שבוע היזמות יתקיימו בכל רחבי הארץ, כולל מפגשים ממוקדי AI בתל אביב, חיפה ובנצרת. במקביל אתם מוזמנים לקבוע פגישות אישיות עם המשקיעים האמריקאים. בקרו באתר רשת היזמות הגלובלית ישראל, עיינו במגוון האירועים והכנסים השונים והירשמו. חפשו שבוע היזמות 2019 בגוגל או הקליקו על הבאנר של שבוע היזמות באתר הבית של רשת עושים היסטוריה. דורון פישלר 04:20 היי, אני דורון, זאת התשובה, ואני הולך לדבר בפרק הזה על אנשים מתים. ואני אומר את זה מראש כי פשוט אני יודע שזה עלול להיות נושא רגיש. אנשים מתים, זה דבר שקורה, כן? הם חיים ואז הם מתים. אבל לדבר על מתים ועל איך אנשים מתייחסים לאנשים שמתים, על מנהגים בנוגע לאנשים שמתים - אנשים רגישים לזה לפעמים. לא המתים, להם לא אכפת. האנשים החיים רגישים לזה לפעמים. ואתם רואים אפילו הבדיחה הזאת הייתה לא בשיא הטעם הטוב, כי מה לעשות? אין בן אדם שאין לו קרובים או חברים שמתו. ואנחנו לא ממש אמורים לדבר על זה, אנחנו צריכים להיות נורא רגישים לנושא, ובצדק, כן? אבל זה אומר שקשה מאוד לדבר על זה בכלל בלי לפחד שאולי מישהו ייפגע. אז אני רק מבהיר, אני הולך לדבר על זה. אני הולך לדבר על אנשים מתים ואני הולך לדבר על דברים שעושים לאנשים מתים אחרי שהם מתים. אם מסיבה כלשהי זה מציק לכם, אני לא מאשים אתכם, ויש פרק מצוין על פופקורן בהמשך הפיד הזה. אז שלא תגידו שלא הזהרתי. אז בכל מקרה, שלום, אני דורון, זאת התשובה, ויש כמה שאלות מעניינות שקיבלתי בנושא קברים. מוריה שאלה מה עושים עם בתי קברות? זאת אומרת, אחרי מאה, מאתיים שנה כנראה שאף קבר כבר לא יזכה לביקור. מה עושים עם כל השטח הזה? זנדה שאל מתי ייגמרו מקומות הקבורה בעולם ומה יעשו אחר כך? ולזה התשובה הקצרה היא - מתי ייגמר המקום לקברים? זה לא יקרה. זה כבר קרה. אם הייתם אי פעם בהר המנוחות בירושלים, ואני מניח שאם הייתם שם זה לא היה אירוע משמח כי לא עושים שם הרבה מסיבות יום הולדת, אז קודם כל אני מצטער. אבל אם הייתם שם אתם יודעים שזה מקום ענק. הר המנוחות הוא בית קברות אחד גדול שהוא יותר גדול מחלק מהשכונות שסביבו. בגוש דן יש את בית העלמין ירקון ליד פתח תקווה, שהוא בית הקברות הכי גדול באזור הזה. אם אתה מת באזור המרכז בימינו, מאוד סביר שלשם תגיע. וגם הוא, הוא עצום. הוא כל כך גדול שקל ללכת בו לאיבוד בדרך לאיזה קבר, והבעיה היא שאפילו אי אפשר לשאול את המקומיים איך מגיעים, כי הם שקטים מאוד. בתי הקברות האלה ענקיים והם רק נהיים כל הזמן גדולים יותר ויותר. ויש לזה סיבה פשוטה. זה משום שבניגוד לשכונות אחרות שאליהן לפעמים אנשים מגיעים לגור שם ולפעמים אנשים עוזבים, לשם דיירים רק מגיעים. אף אחד לא עוזב. אף פעם. ככה שזה יכול רק לגדול ולגדול, כי מה לעשות? אנשים ממשיכים למות. וזאת בעיה. זאת בעיה כי אין מקום. כלומר, זה לא ממש נכון שאין בארץ מקום לקברים. יש הרבה מקום. בנגב. שם יש הרבה מאוד שטחים פתוחים שאפשר היה להקים בהם בתי קברות רחבי ידיים. אבל אנשים רוצים לבקר לפעמים את הקברים של הקרובים שלהם ולכן מקובל שבתי קברות יימצאו ליד הערים הגדולות, או לפחות ליד מקומות שאנשים גרים בהם. ושטחי קרקע ליד ערים גדולות זה דבר יקר. כל מטר מרובע שם עולה הרבה כסף. ובנוסף לזה, בית קברות זה גם נכס בעייתי כי אף אחד לא רוצה לגור ליד בית קברות. בית עם נוף למתים לא ישביח את הערך שלו. אז צריך מקום שהוא קרוב לעיר, אבל לא קרוב מדי, ומרוחק מספיק מהבתים. בקיצור, למצוא מקום לקבור בו אנשים זה יותר ויותר קשה. ממש בזמן שכתבתי את הפרק הזה הוכרז שפתחו מתחת להר המנוחות בירושלים בית קברות תת-קרקעי ענק. זאת מערה עצומה עם קברים. קברים ברצפה וקברים בקירות, ומבטיחים שכשהמקום יתמלא יהיו שם 23 אלף קברים. זה הרבה. וזה גם לא מספיק. כי בארץ היום מתים כמעט 50 אלף אנשים בשנה. זאת אומרת, אם יביאו את כולם לבית הקברות התת-קרקעי החדש המעולה הגדול בירושלים, זה יספיק בקושי לחצי שנה. אז הבעיה לא נפתרה. צריך עוד בתי קברות ועוד ועוד, זה לא הולך להיגמר. יש מחסור בשטחי קבורה בארץ. וזאת לא בעיה שייחודית רק לישראל. כמעט בכל אזור עירוני גדול בעולם ישנה אותה הבעיה בדיוק של מצוקת שטחי קבורה. מאותן סיבות: יש הרבה אנשים, יש מעט שטח, השטח המועט שנשאר הוא מאוד יקר, והאנשים לא מפסיקים למות. בעולם חיים היום הרבה אנשים אבל מתים הרבה יותר. ב-50 אלף השנים האחרונות מוערך שנולדו בערך 108 מיליארד בני אדם. מתוכם בערך 8 מיליארד חיים ברגע זה, זה אומר שיש 100 מיליארד מתים. והמספר שלהם לא קטן, הוא רק גדל כל הזמן. ותמיד קיים החשש שפשוט לא יהיה איפה לקבור אותם. אז הפתרון הפשוט לבעיה הזאת יהיה אם אנשים פשוט יפסיקו למות. להגיד להם 'חבר'ה, מצטערים אבל נגמר המקום. אז אתם לא יכולים למות היום, פשוט אין מקום. אתם פשוט תאלצו לדחות את זה למחר. תנסו, אולי התפנה משהו'. אבל זה למרבה הצער לא קורה. קחו למשל את סן פרנסיסקו. סן פרנסיסקו בקליפורניה היא עיר די גדולה, היא עיר עשירה והיא עיר צפופה. לכן היא גם יקרה מאוד. יש הרבה דברים לעשות בסן פרנסיסקו, יש הרבה אטרקציות, יש חברות טכנולוגיה, אתם יכולים לחיות ולמות בסן פרנסיסקו חיים מלאים, אבל דבר שאתם לא יכולים לעשות בסן פרנסיסקו זה להיקבר. יש שם מעט בתי קברות והם מלאים לגמרי, אין מקום. אז אם אתם בכל זאת מתים בסן פרנסיסקו, לאן תלכו? התשובה היא - אתם הולכים לקולמה. קולמה היא מקום ליד סן פרנסיסקו. באופן רשמי זאת עיירה, שלמרבה ההפתעה אף פעם לא השתמשה בסיסמה 'כל מה שתחצו, כל מה שתגידו, כל מה שרק תוכלו לבקש בעיירה אחת, קולמה. למות עליה'. אחת הסיבות שלא עשו את זה היא שבעצם מעט מאוד אנשים חיים בקולמה. הרבה אנשים מתים שם. קולמה היא כמעט כולה בתי קברות. בתי קברות יפים מאוד אגב, מטופחים עם הרבה דשא, אבל בתי קברות. זאת עיר של מתים. כמעט כל השטח של העיירה הוא בית קברות. יש הרבה יותר אנשים מתים מאשר אנשים חיים בקולמה, מה שאומר שבזמן מתקפת זומבים זה המקום הכי גרוע להיות בו. ענפי התעשייה העיקריים של העיירה הזאת הם מצבות ופרחים, יש שם הרבה חנויות פרחים. כל מי שנקבר בסן פרנסיסקו והסביבה נקבר בעצם בקולמה. לא תמיד זה היה ככה. בתחילת המאה ה-20 היו 27 בתי קברות בסן פרנסיסקו, אבל החל מ-1912 חפרו את כולם, הוציאו את כל המתים מהאדמה והעבירו אותם לקבורה מחודשת בקולמה. 150 אלף גופות הועברו לשם כדי שאפשר יהיה לנצל את המקום בסן פרנסיסקו באופן יותר יעיל. זה אומר שיש בהחלט היום לא מעט בנייני מגורים ומשרדים בסן פרנסיסקו שעומדים על מקומות שהיו פעם בתי קברות. אז אם אתם מוצאים את עצמכם בבניין משרדים בסן פרנסיסקו באחת אחר חצות... ופתאום דלת המעלית נפתחת... ומתוכה יוצאת דמות חיוורת עם עיניים שקועות שגוררת את עצמה לאורך המסדרון ומשמיעה גניחות מעוררות רחמים... 'אהההה... תנו לי ספרינט...' אולי זאת רוח רפאים, אבל סביר יותר שזה פשוט איזה שהוא עובד הייטק, זה המצב הנורמלי אצלם. שעות במגזר הזה זה באמת אכזרי. מצד שני המשכורת סבבה. על מה דיברתי? אה, אוקיי, קברים. הבעיה הזאת היא לא חדשה אפילו. בפריז, גם היא עיר גדולה, בית הקברות הכי גדול נקרא פעם 'בית הקברות של התמימים הקדושים' או בצרפתית... 'Le Cimetière des Saints-Innocents'. תודה. לפני כמעט 1000 שנה כבר קברו שם אנשים. זה היה ליד השוק וזה היה הגיוני לעשות בית קברות ליד השוק, למה לא? אז קברו שם אנשים, הרבה. במשך יותר מ-500 שנה המקום הזה שימש כבית קברות ורוב הזמן הכל היה בסדר. לא תמיד אלה היו קברים מסודרים כמו היום, היו שם גם קברים המוניים, פשוט בורות שאליהם זרקו אנשים מתים ואז כיסו אותם או שלא כיסו כל כך טוב. אחרי מאות שנים של קבורה באותו מקום כבר לא ממש היה מקום לקבור שם. בכל מקום שחפרת מצאת עצמות של מישהו שהיה שם קודם. ואם לא נשער מקום בכלל, אז פשוט הניחו אנשים על העפר וכיסו אותם, זאת אומרת קומה שנייה מעל המתים שכבר היו שם. נוצר שם תל גבוה של עפר שכלל אחוזים די גבוהים של פגרים. וזאת נהייתה בעיה. כי ריכוז כל כך גבוה של גוויות במקום אחד לא מאוד אטום, בעיקר כשירד גשם, זה מצב בכלל לא נעים לבריאות. היה ריח רע, היו גזים לא נעימים, זה היה מאוד לא מוצלח לבריאות. העיר בינתיים גדלה מסביב והתושבים גילו בדיוק את מה שגילו יותר מאוחר בסן פרנסיסקו - שבית קברות עתיק באמצע העיר לא מועיל, יש שימושים יותר טובים לשטח הזה. אז לואי ה-16 ציווה לפנות את בית הקברות הזה ואת בתי הקברות האחרים של פריז. אבל אוקיי, יש שם 500 שנה של אנשים מתים, מה עושים איתם? מה עושים עם מה שנשאר, עם העצמות? אז למרבה המזל התברר שמתחת לפריז יש מכרות, יש רשת ארוכה מאוד של מכרות נטושים. אז את כל העצמות של כל מי שהיה קבור אי פעם ב-'Saints-Innocents' העבירו אל תוך המנהרות האלה, שהפכו למה שקרוי היום הקטקומבות של פריז. העצמות לא עברו באופן מסודר, זאת אומרת אלה לא שלדים שלמים, אלא פשוט קירות של עצמות דחוסות אחת עם השנייה, ערימות של גולגלות. מיליוני שרידים של אנשים נמצאים שם עד היום, וזה היום אתר תיירות פופולרי, לאנשים שאוהבים דברים מקאבריים כאלה. ובקשר לבית הקברות, אתם לא תמצאו אותו היום. במקום שהוא עמד פעם נמצא 'Place Joachim-du-Bellay'. ווט-אבר. זאת כיכר. זאת כיכר יפה עם מזרקה באמצע ומסביב יש חנויות ספרים, בתי קפה, פריז. וכל זה על מקום שהיה פעם בית קברות. אז כן, אולי גם כאן תוכלו למצוא איזה רוח צרפתית משוטטת ועושה 'לה וו-וווו'... דברים כאלה קרו שוב ושוב ושוב, כי כשיש לכם הרבה אנשים שחיים באותו המקום במשך מאות שנים, כמו בערים אירופיות גדולות - פריז, לונדון, רומא, אמסטרדם - באופן בלתי נמנע מקומות הקבורה ייגזלו. ומשבר בשטחי קבורה זאת בעיה שקיימת בהמון מקומות בעולם. וזה דבר ראשון מייקר מאוד את הקברים. כי ככה זה כשיש ביקוש גבוה והיצע נמוך, המחירים עולים. אז להיקבר היום במקומות מרכזיים זה לא זול. לעיתים קרובות מגלים שזה יותר זול לקנות מכונית משומשת מאשר לקנות קבר. ובמקרה יותר קיצוני - לקנות קבר זה יותר יקר מאשר לקנות דירה. אז מה עושים? הדבר הראשון שצריך לעשות זה לשנות קצת את המושג שלנו לגבי מה זה קבורה ומה זה קבר. התמונה שרובנו מקבלים כשאנחנו חושבים על קבר זה מנוחת עולמים. המת שוכב מלמטה, יש לו שמיכת אבן, אבן גדולה שמכסה אותו לגמרי, ולצדה מצבה מכובדת עם שם, תאריכים, אולי איזה שורה משיר. ומהרגע שהוא נכנס לקבר זה מקום מנוחתו האחרונה. משם הוא לא יזוז כבר לעולם. זה לא המצב. בהרבה מקומות זה לא המצב וכבר הרבה זמן זה לא המצב. הדבר הראשון שצריך לשכוח ממנו זה המילה הזאת 'לעולם', 'לנצח'. המחשבה שקבר הוא לנצח. הוא לא. העניין הוא כזה - קברים הם לא באמת בשביל המתים. שוב, למתים לא אכפת. הם מתים. קברים הם בשביל החיים, הם בשביל אנשים שרוצים להתייחד עם אנשים שהם אוהבים שמתו. שיהיה להם מקום לעשות את זה. אבל בסופו של דבר אחרי הרבה שנים גם אותם קרובים חיים כבר מתים או פשוט לא מגיעים. אז מה? משאירים בית קברות שלם שלא משרת אף אחד של קברים שאף אחד לא מגיע אליהם? לא. בתי קברות ישנים שאף אחד כבר לא מבקר בהם מפונים. כמו שקרה בפריז וכמו שקרה בסן פרנסיסקו, אלה לא היו מקרים חד-פעמיים, זה עניין שגרתי. בית הקברות נחפר, כל השרידים מוצאים מהקברים ואז או ששורפים אותם, או שקוברים אותם מחדש אבל באופן הרבה יותר צפוף וחסכוני במקום. ואז בבית הקברות שהתפנה אפשר להכניס נאגלה חדשה של מתים. או להקים עליו פרויקט מגורים, גם זה קורה. היום ברוב מדינות אירופה אחרי שאתם מתים אתם לא קונים לכם קבר - טוב, ברור שאתם לא קונים קבר, אתם מתים - הקרובים שלכם לא קונים לכם חלקת קבר. כמעט שאין דבר כזה לקנות קבר היום. אתם שוכרים קבר. כלומר, אתם מקבלים את שטח האדמה הזה בשביל הקרוב שלכם זכרונו לברכה, אבל לא לנצח. ואף אחד לא מעמיד פנים שזה הולך להיות לנצח. זה לתקופה מוגבלת. בבריטניה תקופת השכירות הממוצעת של חלקת קבר היא 75 שנה. וזה כנראה מספיק. תוך 75 שנה גם אתם סביר להניח לא תצטרכו לבקר את הקבר של הקרוב שלכם שמת אלא תוכלו לפגוש אותו אישית באיפה שלא תהיו. במקומות אחרים - באיטליה, בהולנד, בגרמניה - התקופה היא הרבה יותר קצרה. הקבורה היא ללא יותר מ-30 שנה. במקומות אחרים - 20 שנה. בסינגפור... סינגפור היא אי. זה מקום קטן שבו חיים בצפיפות המון המון אנשים וזה אי, כלומר שטח האדמה מאוד מוגבל, אין להם את האפשרות לנסוע שעתיים לנגב ואין להם שטח לבזבז על קבורה. בסינגפור יש רק קומפלקס בתי קברות פעיל אחד בכל האי ובו אתם יכולים להיקבר למשך לא יותר מ-15 שנה. בהונג קונג, גם אי, עוד יותר קטן, עוד יותר צפוף, שם תוכלו לקבל קבורה של שש שנים לכל היותר. זה הכל. מאוד מאוד רחוק מנצח. שש שנים של מנוחה נכונה, זה מה שיש לכם, ואחריה אם תרצו ואם לא תרצו הרשויות יוציאו את השרידים של הקרוב שלכם מהקבר ותצטרכו להעביר אותו דירה איכשהו. ואז לקבר הזה יכניסו מישהו אחר. זה המצב, שיטת הקבר החם. ככה זה כשפשוט אין יותר מקום לקברים. ובארץ, הבעיה הזאת קשה במיוחד. משום שבארץ לא מפנים אנשים מקברים. לא מרוקנים בתי קברות אחרי 30 שנה או אחרי 50 שנה או לעולם. הציפייה היא שמהרגע שמישהו נכנס לקבר הוא לא ייצא ממנו לנצח. לפחות כשמדובר ביהודים. כי על פי ההלכה, על פי הנהוג, יהודי שנקבר לא מזיזים אותו. לא מטלטלים אותו, לא מעבירים אותו דירה, שום דבר. בגלל זה גם כל פעם יש את הקטע הזה שמנסים לסלול איזה כביש או משהו אבל במהלך עבודות ההכנה נתקלו בכמה קברים עתיקים, אנשים שמתים כבר מאות שנים ואף אחד לא יודע מי הם היו, בטח שאף אחד לא שם פרחים על הקבר שלהם ובכלל לא ברור אם אלה היו בכלל קברים של יהודים או לא, אבל הרבנות מתעקשת שמשום שיכול להיות שהם יהודים, אסור להזיז אותם משם ולכן הכביש ילך מסביב, יעלה כמה שיעלה. אבל מה לעשות, זאת הדת, לכו תתווכחו עם זה כי זאת ההלכה ואין מה להתווכח, נכון? תראו, אני לא הולך לטעון שאני בקי בהלכה כי אני לא. אבל אני כן יודע לקרוא עיתון. ומתברר שהאיסור המוחלט הזה על הזזת המת הוא מוחלט - אסור לעולם להזיז מת יהודי חוץ משמותר. כי יש מקרים שמותר. באוגוסט 1949 עיתון מעריב יצא עם ידיעה אחת ויחידה על פני כל העמוד הראשון, עם כותרת ענקית שאומרת רק 'הנה הוא בא'. דבר שהיה יכול להעיד על ביאת המשיח או על הופעה קרובה בישראל של בון ג'ובי. מי זה הוא? הוא זה הרצל. והרצל היה מת בשלב הזה כבר יותר מ-50 שנה. הכותרת הזאת בישרה על הטסת העצמות של הרצל מווינה לישראל. שם הם נקברו מחדש בחגיגיות במקום שהשם שלו שונה לכבוד המאורע להר הרצל. והרצל היה כמובן יהודי. אבל זה מקרה מיוחד, כי להוציא יהודי מת מהקבר כדי להעלות אותו לארץ ישראל - זה מותר. וכשפינו את גוש קטיף בהתנתקות, אז פינו גם את בית הקברות שם והעבירו את כל המתים שם לקבורה מחודשת. הם קיבלו אישור לזה. ויש קבר המזיק את הרבים - מותר לפנות. ובבבא בתרא נאמר שקברים שהעיר מקיפה אותם מכמה כיוונים - שזה פחות או יותר מה שקרה בפריז - מותר לפנות. כלומר כן, יש יוצאים מהכלל, יש מצבים שמותר להזיז יהודי מקברו אם יש סיבה טובה. אבל היום נהוג שלא. המצב הוא שלא נהוג להזיז קברים והולך ונגמר לנו המקום. אז מה עושים? קודם כל בונים בקומות. כי זה מה שעושים כשרוצים לחסוך במקום. יש כמה דרכים לקבור בקומות. למשל, קרובי משפחה או בני זוג יכולים להיקבר לא אחד לצד השנייה אלא אחד מעל השנייה, או להפך. הראשון מביניהם שמת נקבר בקבר רגיל סטנדרטי, קבר ליחיד, עם מצבה. ואחרי שהשני מת, אז מעמיקים את הקבר, מורידים את הראשון למטה, שמים מעליו את המת השני, כמו במיטת קומתיים רק לא, ומעדכנים כמובן את המצבה שתודיע שכאן יש שני אנשים ולא אחד. וככה חסכנו מקום של קבר אחד. אבל בשיטה הזאת נוהגים רק במקרים של קרובי משפחה ולא תמיד זה מתאפשר, ככה שאפשר לחסוך ככה קצת מקום אבל לא בהרבה. זה רחוק מלפתור את הבעיה. פתרון אחר שיש הרבה בתי קברות בארץ שנבנים ככה כבר שנים זה קבורת סנהדרין. כלומר לא בתוך האדמה, אלא בכוכים בקיר, שבנויים אחד מעל השני, שלושה או ארבעה אחד מעל השני. ואם ביקרתם בבית קברות בשנים האחרונות - אז קודם כל אני מצטער - אבל סביר שראיתם קברים כאלה. קברים שהם לא על האדמה אלא לוחות על הקיר. ואוקיי, זאת צורה אחרת לקבור. זה מקובל. זה לא נראה כמו הקבר המסורתי ולכן יש אנשים שלא אוהבים את זה. יש דבר אחר שכבר עושים בארץ וזה אשכרה פשוטו כמשמעו קבורה בקומות. יש מבנים בבית העלמין ירקון שבהם יש קברים שנראים כמו קברים רגילים, כלומר קבורת שדה, זאת אומרת בתוך האדמה, ויש להם קומה שנייה ושם יש עוד קברים ברצפה, וגם בקומה השלישית. כלומר מנוחת העולמים היא בין קומות של בניין. זה עובד למרות שגם זה בטח לא נראה כמו הדימוי הקלאסי של קבר. וכמובן ישנה גם מערת הקבורה הענקית מתחת להר המנוחות. כל הדברים האלה עוזרים לצופף את הקברים ולהקטין את השטח של בית הקברות. בבית העלמין ירקון מתוכננים עשרה בנייני קבורה כאלה שבסך הכל אמורים להכיל 100 אלף קברים. כלומר מבחינת כמות המתים הכלל-ארצית זה יספיק לשנתיים. וכל העסק הזה לא זול. העלות של הפרויקט הזה של הקבורה בקומות בירקון אמורה להיות מיליארד שקל. וסליחה אם זה נשמע כאילו אני מזלזל במתים, כי באמת שלא, אבל אלה מיליארד שקל שאפשר היה לעשות בהם משהו בשביל אנשים חיים. ועדיין לא פתרנו את הבעיה, כי גם אם תמצאו מקום למתים האלה, מה עם המתים הבאים? מספר המתים לא קטן, הוא רק גדל. אז מה עושים? לבעיית המחסור בשטחי קבורה בעולם יש פתרון. יש פתרון פשוט שעובד ושמוכר כבר אלפי שנים. הפתרון הוא פשוט לא לקבור. הרעיון שכשמישהו מת צריך לשים אותו בתוך האדמה - זה לא מובן מאליו. זה לא דבר שכולם עושים או שתמיד עושים. יש דרכים אחרות להיפטר מגופות. אחת מהן, היותר מקובלות, היא לשרוף. שריפת גופות בחלק מהדתות ובחלק מהתרבויות בעולם זה דבר שהיה נהוג פחות או יותר מאז ומעולם. ובהרבה מקומות עד היום. ביפן למשל, למרות שגם היא מקום מאוד מאוד צפוף, כמעט שלא קיימת הבעיה הזאת של מחסור בקברים פשוט משום שכמעט שאין שם קברים, לפחות לא קברים כמו שאנחנו מכירים את המושג הזה. כי כמעט כל מי שמת ביפן, כלומר 99.משהו אחוז, הם לא נקברים. הם נשרפים. הם נוהגים לשרוף את המתים שלהם, את שרידי העצמות שנותרו בתוך האפר שמים בכד, ואת הכד שמים על מדף בבית, שזה כמו קבר קטן שאפשר לקחת אותו איתכם כשאתם עוברים דירה ועדיין לכבד את זכרה של סבתא. או שאפשר פשוט לקבור את הכד. אז כן, יש שם בתי קברות, אבל הקברים הם קטנטנים ביחס לקבר בגודל מלא שאנחנו מכירים, כי זה רק כד קטן שקבור שם, לא בן אדם שלם. בהודו המצב די דומה. רוב התושבים הם הינדים ואצלם נהוג אחרי המוות לשרוף את הגופה ולפזר את האפר מעל נהר או במקום שהזכרונו לברכה אהב. אבל שם זה נהוג מזמן. מה שמעניין זה שבעשרות השנים האחרונות המנהג של לשרוף גופות התפשט גם במקומות שלפני זה לא קיבלו אותו בכלל. קחו את הנצרות למשל. אצל הנוצרים היה נהוג במשך הרבה זמן שאסור בשום אופן לשרוף גופה. חס וחלילה, ג'יזס קרייסט לא. זה אחד הדברים הכי גרועים שאתם יכולים לעשות, לשרוף גופה. למה? כי הבן אדם המת שוכב בקבר שלו באופן זמני בלבד. הוא מחכה לתחיית המתים. ואז הוא יקום ויחזור מיד להתפלל, לאכול קרקרים, מה שהוא עשה קודם. אם אתם שורפים את הגופה של מישהו, אתם כאילו רוצחים אותו אחרי שהוא כבר מת. כי ככה אי אפשר יהיה להחיות אותו. למרות ש... מה זה אי אפשר? אני לא כל כך מבין את הטענה הזאת. אתם טוענים שאלוהים הכול-יכול יכול להחזיר מתים לתחייה אבל לא יכול לעשות את זה אם שרפו אותם? כאילו עצמות יבשות ששכבו בקבר, פתאום קמות והופכות לסבא יהושע שלך שמת ממלריה לפני 60 שנה ופתאום הוא חי ובריא - זה הגיוני לגמרי. אבל שהוא יחזור אחרי ששרפו את הגופה שלו? לא, זה מופרך. בחייכם. זה אלוהים שאנחנו מדברים עליו. בואו לא נגיד לו מה הוא לא יכול לעשות, אוקיי? הוא יכול לעשות הרבה דברים. הוא יכול אפילו לברוא סלע כל כך גדול שאפילו אלוהים לא יכול להרים אותו. אז למרות שבמשך המון זמן הכנסייה הקתולית קבעה שלשרוף גופות זה אסור בתכלית האיסור וחטא היום ונורא וחס וחלילה חס ושלום, הם שינו את דעתם. ב-1963 האפיפיור פאולוס השישי פרסם הוראה שבעצם זה דווקא לגמרי בסדר לשרוף גופות. כל זמן שזה נעשה בכבוד הראוי ואחרי הטקסים הנחוצים וכל זה. ואנשים שלא חלמו על זה קודם פתאום התחילו לעשות את זה, וזה אפילו נהיה נפוץ. היום באיטליה, עדיין מדינה קתולית דתית מאוד, בערך רבע מהמתים לא נקברים בכלל אלא נשרפים. במקומות אחרים זה הרבה יותר. בצרפת בערך שליש בוחרים לשרוף את המתים, בארצות הברית בערך חצי, בבריטניה נכון ל-2017 - 77% מהמתים נשרפו. ומה כל האנשים האלה עושים עם האפר? מה שהם רוצים. חלקם מפזרים אותו, חלקם שומרים אותו בכד. יש כאלה שמערבבים אותו באדמה ושותלים עץ, שמבין האופציות הקיימות האמת נשמע לי די סימפטי. עץ זה הרבה יותר נחמד מקבר. בארץ, קודם כל האפשרות הזאת קיימת היום בארץ, אחרי שהרבה זמן היא לא הייתה קיימת בכלל. רוב האנשים בארץ לא חושבים על האפשרות של שריפת גופה, וזה לאו דווקא מטעמים דתיים כי לא כולם דתיים, אלא גם בגלל ששריפה של גופה קצת מתקשרת לנו לטראומה לאומית, ויותר מזה בגלל שהרבה אנשים פשוט לא מודעים לאפשרות. האפשרות לשריפת גופה היום, אמרתי, קיימת בארץ. זה אפשרי, זה חוקי. יש נכון לרגע זה שתי חברות בארץ שאפשר לפנות אליהן כדי לעשות את זה. אבל אתם יודעים, אנשים עושים מה שמקובל ומה שהם רגילים וכולם קוברים, אז הם קוברים. עד שיפסיקו לעשות את זה. קריין 34:01 שישים שניות על דברים שלא ידעתם על ביטוח. פינה בחסות Next Insurance, המגייסת מפתחי Backend, Frontend, Full Stack ו-Frontend Team Leaders. ג'קי צ'אן הוא אחד מכוכבי הקולנוע המפורסמים בעולם וסרטי הפעולה שלו, כמו סדרת 'שעת השיא' (Rush Hour), זוכים להצלחה גדולה. הסרטים של צ'אן חבים חלק גדול מההצלחה שלהם לסצנות הקרבות המושקעות, שמשלבות אומנויות לחימה עם הומור סלפסטיק. צ'אן ידוע בכך שהוא עושה חלק גדול מהפעלולים בסרטים שלו בעצמו. העובדה הזאת היא חלק מהסיבה שהמעריצים שלו אוהבים אותו כל כך, אבל עולה לצ'אן באינספור פציעות. למשל בסרט 'פרויקט A' משנת 1983, הדמות של צ'אן אמורה ליפול מגובה של שש קומות. אז צ'אן באמת קפץ מגובה שש קומות, ובאופן ממש לא מפתיע שבר את האגן וסדק את הגולגולת. הסיכונים שלוקח צ'אן על עצמו עושים למפיקי הסרטים שלו כאב ראש גדול מכיוון שחברות הביטוח גובות פרמיות אדירות לבטח את הסרטים שלו, וגם מכריחות אותו לנקוט בכל מיני אמצעי בטיחות על הסט, מחליפות מרופדות ועד רשתות בטיחות - דברים שמעטים מאוד הצילומים. צ'אן מגיע מהונג קונג, שם הדרישות של חברות הביטוח היו כנראה הרבה יותר נוחות מאלו של חברות הביטוח האמריקאיות. ולכן בשלב מסוים נמאס לו מהפרמיות הגבוהות ודרישות הבטיחות הנוקשות, והוא החליט להפסיק לשלם ביטוח ולממן את כל הטיפולים הרפואיים שלו ושל צוות הפעלולנים שעובדים איתו על סצנות האקשן מכיסו שלו. ולא רק ג'קי צ'אן משנה את עולם הביטוח. Next Insurance מביאה את ההייטק לעולם הביטוח עם מוצר טכנולוגי שמאפשר שירות אונליין מושלם לכל אורך הדרך - מהרכישה דרך שירות הלקוחות ועד קבלת התביעה. Next Insurance מגייסת לשורותיה מפתחי Frontend, Backend, Full Stack ו-Frontend Team Leaders ומחפשת מפתחים שרוצים להוביל את עולם הטכנולוגיה עם המתודולוגיות והכלים המתקדמים ביותר. בקרו ב-next-insurance.com/careers או הקליקו על הבאנר של Next Insurance באתר הבית של רשת עושים היסטוריה. אל תשכחו לספר להם שהגעתם דרך עושים היסטוריה. דורון פישלר 36:06 כן, חזרנו. שריפת גופות, כמו שאמרנו, חוסכת מקום. היא פותרת את הבעיה של המחסור במקום. אבל המקום שבו היא לא חוסכת הוא באיכות הסביבה. כי מדובר פה בפליטה מאוד רצינית של פחמן דו-חמצני לאטמוספירה. כי שריפה זה שריפה. ונכון שמדובר פה רק בבן אדם אחד, אבל עדיין, זה לא ממש עוזר לאיכות הסביבה הדבר הזה. ואם כל החיים שלכם שמרתם על הסביבה ולא שתיתם אפילו אף פעם שום דבר עם קש רק כדי שלא לפגוע בצבים, בסוף לגמור את החיים בתור ענן של CO2 - לא נעים. אז יש אופציות אחרות, פחות נפוצות היום, של לנסות להיפטר מגופות באופן אקולוגי בלי להשפיע על הסביבה. אפשרות אחת, דבר שקיים, זה להמיס את הגופה בעזרת חומר חומצי. זה עובד, בסופו של דבר נשערת מין אבקה שדומה לאפר שאותה אפשר לשים בכד כמובן. הבעיה היחידה עם זה היא שזה להמיס את הגופה עם חומצה. זה נראה לא טוב. כלומר, אתם לא אמורים לצפות בתהליך, אבל עצם הרעיון של לחשוב על זה, זה נראה לא טוב, זה מטריד. לכן אני לא יודע, זה נראה לי שהרבה אנשים יעדיפו שלא. אפשרות אחרת כשאני לא יודע אם היא באמת פרקטית אבל לפחות מעניינת זה משהו שהעלתה ממציאה שוודית והיא לכאורה עובדת על זה כבר כמה שנים. היא קראה לזה פרומשן (Promession). קבורת פרומשן. שזה הולך ככה - מקפיאים את הגוף. מקפיאים את הגופה בעזרת חנקן נוזלי בטמפרטורה של כמעט מינוס 200 מעלות. ואחרי שהוא קפוא לגמרי, מרסקים אותו. אני לא יודע אם ראיתם את זה פעם אבל אם אתם לוקחים נגיד מלפפון ומכניסים אותו לרגע לתוך חנקן נוזלי, כשאתם מוציאים אותו אתם יכולים לשבור את המלפפון עם פטיש. הוא כל כך מתקשה ככה שאפשר לשבור דברים. אז הרעיון הוא כזה - להקפיא את הגופה ואז לרסק אותה אבל בעדינות, בעזרת טלטול, לרסק את הגופה עד שהיא מתפוררת, היא הופכת לשוב למין אבקה. הדבר הזה קיבל פרסום כבר הרבה שנים, אבל ככל שאני יכול לראות אף אחד לא באמת נקבר, הומס, נשבר, איך שתקראו לדבר הזה, בשיטה הזאת עד היום. החברה הזאת נקלעה לקשיים ויכול להיות שחלק מהקשיים זה שזה ממש ממש קשה לרסק גופה של בן אדם שנקפאה בחנקן נוזלי. אז למרות שזה נשמע נחמד, לא בטוח שזה באמת הולך להיות אופציה, לפחות לא בזמן הקרוב. ויש כמובן עוד אפשרות, והיא פשוט אחרי שאתם מתים לשגר את עצמכם לחלל. זה קרה. זה לא קרה להרבה אנשים, אבל יש אנשים שעשו את זה. אתם יכולים לעשות את זה אם יש לכם הרבה מאוד כסף. כמובן השיא הוא של בן אדם אחד, הבן אדם היחיד עד היום שהאפר שלו פוזר על הירח. יוג'ין שומאכר, הוא מדען שעבד עם נאס"א, וב-1999 חללית לא מאוישת לירח פיזרה את האפר שלו שם. וזה הישג לא רע. צעד קטן לאדם, צעד יותר גדול לאדם שלא חי כבר כמה זמן. דורון פישלר 40:38 זאת הייתה התשובה. את כל הפרקים של הפודקאסט הזה תוכלו למצוא ב-eranlevy.com/theanswer. רובם לא עוסקים בנושאים מקאבריים כאלה. ושם גם אפשר לשלוח לי שאלות דרך הטופס שבאתר. מידע על פרקים חדשים ומידע על ההרצאות שלי כולל הרצאת 'התשובה' אפשר למצוא בעמוד הפייסבוק 'דורון פישלר נגד העולם'. הפיק וערך את הסאונד דור קומט, אביב שם טוב ייעוץ ותמיכה מורלית, רן לוי העורך הראשי, דני תימור המנהל העסקי. אני דורון פישלר. ביי. ביי ביי. ביי. אוקיי, סיימנו, זה מביך. כאילו, אוקיי, אתם תנתקו קודם. אתם תנתקו קודם. אתם תנתקו קודם, אני לא אנתק. אני אגיד ביי. ביי. ביי. אתם לא ניתקתם, אתם לא סגרתם את הפודקאסט. לא, אני אשאר פה. אני אשאר פה עד שתלחצו על סטופ. אני לא אפסיק. רשת עושים היסטוריה 41:40 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevy.com. ranlevy.com. או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] מאיפה הגיעה קווה קווה דה לה אומה?</title>
        <link>https://mat-mo.github.io/podtext/episodes/htshvbh/htshvbh-myph-hgy-h-qvvh-qvvh-dh-lh-vmh.html</link>
        <guid>https://mat-mo.github.io/podtext/episodes/htshvbh/htshvbh-myph-hgy-h-qvvh-qvvh-dh-lh-vmh.html</guid>
        <pubDate>18 בנובמבר 2019</pubDate>
        <description>Transcript for [התשובה] מאיפה הגיעה קווה קווה דה לה אומה? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'מין רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:40 עידו שלח לי שאלה. היי דורון, השאלה שלי היא האם אתה יכול להזכיר את השאלה הזאת באחד הפודקאסטים שלך? לא צריך פודקאסט נפרד, רק איזה עשר שניות בסוף או בהתחלה של פודקאסט. התשובה היא לא. אנחנו תכף נתחיל. רן לוי 03:00 יזמות ויזמים שימו לב. ב-17 בנובמבר נפתח שבוע היזמות העולמי ובמסגרתו יתקיימו בכל רחבי הארץ, מאילת בדרום ועד תל חי שבצפון, מפגשי יזמות וכנסים במגוון תחומים שמטרתם להפגיש אתכם עם משקיעים ויזמים מצליחים, לענות על שאלות, להעלות רעיונות ולסייע לכם להגשים את החלום. בקרו באתר רשת היזמות הגלובלית ישראל, עיינו במגוון האירועים והכנסים השונים והירשמו. חפשו שבוע היזמות 2019 או הקליקו על הבאנר של שבוע היזמות באתר הבית של רשת עושים היסטוריה. דורון פישלר 03:55 היי אני דורון פישלר, אתם מאזינים ל'התשובה'. בימים האחרונים אני שואל את כל מי שאני פוגש את אותה שאלה. השאלה היא מה המילים של קווא-קווא-דה-לה-אומה? משתתפים 04:12 א-קווא-קווא דה לה אומה, קווא קווא קווא, דסימטריקו, טריקו טריקו טראק, אבא שלך קופיקו, אמא שלך היפופוטם ואתה חמור קטן לא, וכן, צולע ומסכן אחת, שתיים, שלוש, ארבע, חמש, שש, שבע, שמונה, תשע, עשר! דורון פישלר 04:30 כל זה כמובן בגלל שאלה שקיבלתי. קיבלתי אותה מנעמה והיא שאלה אותי שאלה נפוצה בעצם. מה המקור של קווא-קווא-דה-לה-אומה ומה זה לעזאזל דסימטריקו? קודם כל, אם אתם רוצים לגרום לאנשים לריב, דרך אחת מצוינת לעשות את זה זה ללכת לקבוצת אנשים אקראית ופשוט להזכיר את דסימטריקו. משתתפים 04:47 רגע זה ס-טימטריקו לפי איך שאני... לא זה דסי, דסי-מטריקו. אנחנו כל השנים ביסודי זה היה אס-טימטריקו. דסימטריקו דסימטריקו... דורון פישלר 04:57 אז אתם מבינים איך זה הולך. קשה למצוא מה המקור של קווא-קווא-דה-לה-אומה כשבעצם אנשים לא מסכימים על מה בעצם המילים של השיר הזה. יש הרבה גרסאות שונות לשיר הזה. מה שאתם שרים זה תלוי איפה גדלתם ומתי גדלתם ומתי הלכתם לכיתה א' או ב' ולמדתם את השיר הזה. וכל אחד בטוח שהגרסה שלו היא האמיתית והמקורית והנכונה וכל האחרים שרים את זה לא נכון. וכמובן כולם טועים, כי הגרסה שאני מכיר היא הגרסה המקורית והנכונה והיא: קווא-קווא-דה-לה-אומה, קווא-קווא-קווא, דסימטריקו, טריקו-טריקו-טראק, ולו ולו ולו ולו ולו, אחת שתיים שלוש ארבע חמש. עכשיו יש הרבה אנשים שטוענים בטעות כמובן שזה אחרת, שזה לא דסטי אלא אסטי. ויש כאלה שחושבים שזה בכלל מטרינו ולא מטריקו. ויש כאלה שמוותרים לגמרי על מטריקו ואצלם זה אסטי-ופסטי. ולפעמים ממשיכים אסטי-ופסטי-ומוטי-ארואסטי. ויש אפילו כאלה שטוענים שדסימטריקו זה בכלל בשמלת טריקו, טריקו-טריקו-טראק. אז דסימטריקו זה שאלה אבל יש עוד שאלות שעליהן יש אי-הסכמה. למשל, האם השיר נגמר בוולו, ולו, ולו ולו ולו, ולו או בוולו וכן צולע ומסכן זה כן. ועוד שאלה זה האם בכלל מדובר בה-קווא-קווא-דה-לה-אומה, כלומר בה' הידיעה, כלומר יש הרבה קווא-קווא-דה-לה-אומות אבל אנחנו מדברים על ה-קווא-קווא הזאת או שזה א-קווא-קווא-דה-לה-אומה. וכמובן רבים מאוד גם טוענים שאבא שלך קופיקו, אמא שלך היפופוטם ואתה חמור קטן וזה אפילו לא יכול להיות ביולוגית. תחשבו בהיגיון. איך מאבא קופיקו ואמא היפופוטם יוצא חמור? מאבא קוף ואמא היפופוטם יכול לצאת או קופופוטם או היפופוף, אחד משני אלה, זהו. ככה זה עובד בביולוגיה. בקיצור הנושא מאוד נפיץ. אבל חכו שנייה. אם אף פעם לא שמעתם על קווא-קווא-דה-לה-אומה, אז קודם כל כל הפרק עד עכשיו בטח נשמע לכם כמו הדבר הכי ביזארי אי פעם וזה הולך להמשיך ככה, כן. אבל חוץ מזה אולי כדאי להסביר במה מדובר בכלל לטובת האנשים המאוד מבולבלים האלה. דורון פישלר 07:22 קווא-קווא-דה-לה-אומה זה משחק ילדים שבו קבוצת ילדים יושבת במעגל והם מחזיקים ידיים וכל אחד בתורו נותן מכה על יד שמאל עם יד ימין. ואז זאת שלשמאלו עושה את זה שוב כאילו הם מעבירים אחד לשני משהו דמיוני מיד ליד וככה הגל ממשיך הלאה בין הילדים וכל זה לקצב של השיר. א-קווא-קווא דה-לה-אומה קווא-קווא עד שמגיעים לאחת, שתיים, שלוש, ארבע, חמש. יש כאלה שסופרים עד עשר, שוב, יש הרבה גרסאות. ואז האחרון או האחרונה צריכים לתפוס את היד של זה שאחריו וזה שאחריו צריך להתחמק ואם הוא לא מצליח אז הוא יוצא מהמעגל או בגרסאות אחרות יושב בתוך המעגל ואז מתחילים שוב את המשחק ואז מי שמפסיד שוב מחליף אותו וככה זה נמשך עד אינסוף. זה חסר טעם לחלוטין. יש גם גרסאות שונות של המשחק אבל אני לא... אנחנו לא מדברים עכשיו על המשחק אלא על השיר שמלווה אותו. כי המשחק הזה תמיד מגיע עם השיר הזה, קווא-קווא-דה-לה-אומה. אלה מילים שכולם מכירים למרות שאלה מילים חסרות משמעות שאף אחד לא מבין. והשיר הזה אשכרה עובר מפה לאוזן מדור לדור כי כבר לפחות 40 שנה שילדים משחקים במשחק הזה והם לא קראו את ההוראות שלו בשום מקום. הוא פשוט עובר הלאה כמו החבילה הדמיונית במשחק עצמו. אז מאיפה הגיע קווא-קווא-דה-לה-אומה? וזאת שאלה טובה אבל האמת אני אומר מראש, אני לא מצפה למצוא לה תשובה. אני יודע שהרבה אנשים כבר ניסו ולא הצליחו. לעקוב אחרי תולדות קווא-קווא-דה-לה-אומה זאת משימה שהיא אולי בלתי אפשרית. לעקוב אחרי מקורות של דברים וסיפורים שמשתנים עם הזמן זה תמיד מאתגר, זה הרבה פעמים מעניין, אבל במקרה הזה זה קשה במיוחד משום שהשיר הזה קודם כל לא נכתב אף פעם. זה לא שאפשר לחפש בספרייה או באינטרנט את תולדות הגרסאות הכתובות שלו בספרים כי כמעט שאין לו כאלה. אף אחד לא כתב את זה, כל העדויות הן מזיכרון. ואפילו אם מישהו כן הזכיר את זה בכתב איך אני אמצא את זה? מה אני אחפש? איך מאייתים קווא-קווא-דה-לה-אומה? זה דה-לה-אומה או דה-לה-אומה או אקווא-דה-לה-אומה. לך תדע מה אתה מחפש בכלל. הדבר השני שהופך את המעקב אחרי תולדות השיר הזה לקשה במיוחד זה שאין לו משמעות. זה ג'יבריש. אם זה היה שיר אמיתי שיש לו מילים רשמיות אז גם אז אנשים לפעמים משבשים את המילים בכוונה או בטעות בגלל שהם שמעו לא נכון, שרים מילים לא נכונות. זה קורה הרבה כמו השירים: 'רוץ אתוס היום וליל ברש שנים ובן חיל', 'יש לי אח קטן שלא מזמן בלה עולר' או 'ילדי לא יבכה אף פעם קונפטי כתום' או 'לעת נסע לחפצוקול הזיימלך שלא נקרא' שזה הכי גרוע. אתה בדיוק רוצה לצאת לאיזה שהוא מקום אתה אורז את כל החפצים שלך ואז אתה מגלה שהזיימלך שלך נקרא, זה כזה מעצבן כשזה קורה. עכשיו הרבה פעמים קורה שאתה שר במשך שנים את השירים עם הגרסה הזאת עד שאתה נתקל במישהו שמספר לך במקרה שזה לא הזיימלך שלא נקרא ואתה אומר 'מה זאת אומרת? זה הזיימלך. הזיימלך זה מה שאומרים בשיר'. ואז אתם מחפשים את המילים הרשמיות של השיר ואז אתה מגלה שאתה טמבל. כי יש מילים רשמיות ונכונות לשיר הזה. אבל כשהשיר הוא כולו ג'יבריש ואין לו משמעות, אין לו מילים נכונות. אז הגרסה הלא נכונה ששמעתי בטעות והתחלתי לשיר בטעות אני יכול להמשיך לשיר אותה וללמד אנשים אחרים אותה והם יעבירו את זה הלאה וככה הטעות יכולה להמשיך להתגלגל ולהפוך לדבר האמיתי. כי למה לא? זה לא שדסימטריקו זה יותר הגיוני מאסטימטריקו. ואסטימטריקה היא לא היחידה כאן. הרי כל הילדים בארץ יודעים לעשות נגיד אנ-דן-דינו סוף-על-הקטינו. מה זה? ולמה כל הזמן מודיעים על סוף על הקטינו כשאף אחד לא סיפר כשהקטינו התחיל בכלל. לעומת זאת במדינות אחרות לא שמעו על אנ-דן-דינו, הם עושים איני-מיני-מייני-מו. מי החליט? למה אנ-דן-דינו זה בעברית? אף אחד לא החליט, זה פשוט התפתח עם הזמן. אז אין ואני לא מצפה למצוא שום גרסה רשמית של קווא-קווא-דה-לה-אומה. הייתי מאוד רוצה למצוא את הסיפור המקורי, כלומר לעקוב אחרי המילים הג'יברישיות האלה ולגלות שבעצם זאת גרסה מעוותת של משהו שבאמת היתה לו משמעות. נגיד הייתי שמח לגלות בסופו של דבר שהרוזנת הנרייטה דה לה אומה שנולדה ב-1888 בריגה סבלה לאורך כל חייה ממחלת גרון ולכן הקול שלה היה נמוך וצרוד ובלגלוג אנשים נטו לקרוא לה צפרדע, לכן הודבק לה הכינוי המזלזל קווא-קווא. אחרי שבעלה הרוזן דה לה אומה נפטר היא עלתה לארץ בעלייה שלישית ובארץ היא התיידדה עם המשורר הידוע יוסף מטריגו והכירה את הבת שלו ששמה היה אסתר, בקיצור אסטי. קווא-קווא דה לה אומה ואסטי מטריגו היו אחד הזוגות הלסביים הראשונים של תל אביב הקטנה ולכן כמובן הם היו עניין לא קטן בברנז'ה המקומית ואפילו כתבו עליהם... כל זה כמובן לא נכון, כן. הייתי רוצה שזאת תהיה התשובה שאני אחפור את המילים האלה ובקצה נמצא איזה סיפור מעניין שהוא המקור. אבל ברור לי שזה לא באמת יקרה. אין כנראה מקור ספרותי לזה. זה פשוט אוסף של מילות ג'יבריש. מה שכן אפשר לעשות זה לנסות למצוא את ההתפתחות של השיר. כלומר לאסוף כמה שיותר עדויות מכמה שיותר מקומות ולנסות לראות אם אפשר לצייר איזה מפה של ההתפתחות של השיר. איזה גרסאות קרובות יותר אחת לשנייה ואיזה רחוקות יותר. וככה קווא-קווא דה לה אומה יכול ללמד אותנו על אבולוציה. אם אנחנו מוצאים שתי דוגמאות שהן מאוד דומות אחת לשנייה אפשר להניח שהן קרובות משפחה. לא זה לא בהכרח אומר שאחד מהם הוא המקור והשני התפתח ממנו. מה שיותר סביר זה שיש להם אב קדמון משותף. אבל אפשר לצייר את עץ המשפחה של קווא-קווא דה לה אומה. אז כמו שאמרתי חיפשתי, שאלתי אנשים מה הגרסה שהם מכירים של קווא-קווא דה לה אומה ומצאתי כמה דברים. דורון פישלר 13:20 הדבר הראשון והברור הוא ההבדל בין הגרסה הקצרה שכוללת רק שלוש שורות: קווא-קווא דה לה אומה, דסימטריקו טריקו טריקו טראק, ולו ולו ולו ולו ולו. והגרסה היותר ארוכה שכוללת דסימטריקו אבא שלך קופיקו, אמא שלך היפופוטם ואתה חמור קטן. וההבדל הוא בבירור הוא לא גאוגרפי אלא גילאי. אנשים מבוגרים יחסית, אנשים בני 40 פלוס שרים את הגרסה הקצרה יותר עם טריקו-טריקו-טראק. אנשים יותר צעירים כששאלתי אותם התחילו פתאום לדבר על ההורים שלי ולהעלות השערות מופרכות לחלוטין עליהם. אז המסקנה הברורה היא שטריקו-טריקו-טראק היה קודם ובאיזשהו שלב נוסף לזה ה'אבא שלך קופיקו'. כמובן גם אבא שלך קופיקו זה לא גרסה אחת. זה מפוצל להרבה מאוד גרסאות שונות עם הבדלים קטנים יותר ביניהם. יש גרסאות שמכניסות באמצע כל מיני מילים לא יפות. אבל טריקו-טריקו-טראק היה קודם. שזה קודם כל משמח אותי כי זה באמת מאשר שהגרסה שאני מכיר היא הגרסה הנכונה. ולזה יש עוד עדות גם כן כי אמרתי אומנם נדיר שיש עדויות מוקלטות או בכתב לקווא-קווא דה לה אומה, אבל כאן יש אחת. האחים והאחיות, זאת היתה להקה למי שלא מכיר כן. כמו בלדה עם זר קוצים כואב, זה מה שהם אהבו, זה שלהם. בכל אופן ב-1979 האחים והאחיות הוציאו אלבום של שירי ילדים שהיה מבוסס כולו על שירים עממיים כאלה. השם של התקליט היה זלמן יש לו מכנסיים. ילדים, אם אתם לא יודעים מי זה זלמן ומה קרה למכנסיים שלו, תשאלו את סבא וסבתא. בין השאר הופיע שם השיר קווא-קווא דה לה אומה. כלומר לא בדיוק, הם שרים לה-קווא-קווא ולא א-קווא-קווא ולא אסטי-מטריקו אלא אסטי-מטרינו. אבל חוץ מזה זאת בהחלט הגרסה הזאת של השיר. אז אנחנו יודעים שהגרסה הזאת היתה כבר ב-1979 אז טריקו-טריקו-טראק היה קודם. הקופיקו הגיע ממקום אחר. ומה שמפתיע קצת זה שאני יודע מאיפה הוא הגיע. אנחנו עדיין נשארים בתעשיית הזמר והפזמון לילדים בשנות ה-70. עוד דבר שהיה באותה תקופה זה פסטיבל הילדים. פסטיבל הילדים היה דבר שבזמנו היה גדול יותר מהאירוויזיון. מיטב אמני ישראל הופיעו שם ושרו שירים שעוסקים בדונלד דאק או בכל מיני חיות. האחים והאחיות למשל השתתפו שם כמה פעמים ושרו גם את השיר שובי דובי וגם את השיר שוקי התוכי. לא אותו שיר. ותכלס יש הרבה שירים קלאסיים שהתחילו שם כן. חורף של גידי גוב וטוליק יושב לו בשקט בחול ואיך אדע ועודני ילד, שירים טובים. הם כולם התחילו מהמקום הזה. ואחד הכוכבים הגדולים של פסטיבל שירי הילדים היה מייק בורשטיין. הוא זכה שלוש פעמים תוך שמונה שנים. ב-1977 הוא זכה במקום הראשון בפסטיבל שירי הילדים עם שירו היפו היפי. היי הו היפו, היפו היפו היפו זה. לשיר הזה לא קוראים היי הו היפו, קוראים לו היפו היפי, שזה כבר מעניין. היפו היפי גורם לי לחשוב על היפופוטמים עם שיער ארוך וג'וינט שהולך לוודסטוק. היפו היפי. אגב אם אתם רוצים לדעת באותה שנה למקום השני הגיעה ציפי שביט עם השיר מהרפג'י, וכן ציפי שביט היתה קיימת כבר אז. ובמקום השלישי אלי גורנשטיין האליל, זה שאתם מכירים בתור הקול של כל האנשים הרעים בסרטי דיסני, כן גם הוא היה קיים כבר אז בשירו לארצי יש יום הולדת, שזה נשמע מבאס רק כשחושבים על סקאר שר את השיר הזה. כל השירים האלה היו שירים שעוסקים בעולם של ילדים, בדברים שמעניינים ילדים. למשל השיר היפו היפי עסק במשבר הורות של היפופוטמית חד-הורית. הוא מסופר מנקודת המבט של היפופוטמית שמתקשה לגדל את הבן שלה ובסוף השיר ההיפו הילד גדל ופוגש היפופוטמית ונולד להם ילד היפופוטמי שלהם ואז האמא צריכה לקבל את המצב החדש. כלומר זה למעשה סוג של עוף גוזל רק שהגוזל במקרה הזה הוא היפופוטם. בעצם זה שזה שיר שמושר בלשון נקבה אבל שר אותו זמר זה כבר מאוד מתקדם לזמנו בפרט כשהוא מושר בלשון היפופוטמית. בכל אופן השיר הזה לא קשור בשום צורה לקווא-קווא דה לה אומה. אבל לשיר הזה היתה גרסה פארודית. עכשיו אני יודע שהיום גרסאות פארודיות זה דברים שרואים ביוטיוב שכתוב עליהם הפארודיה הרשמית, אין דבר כזה הפארודיה הרשמית, אוקיי? בכל אופן פעם היו פשוט שרים את השירים האלה מוזר אני יודע. כלומר ילדים פשוט היו ממציאים מילים מצחיקות לשירים ושרים אותם. ויש גרסה פארודית ידועה של היפו היפי שהיתה: היי הו היפו, אבא שלך קופיקו, אמא שלך היפופוטם ואתה חמור קטן. אני שר המון בפרק הזה, אני מתנצל על זה. ואם זה נשמע לכם מוכר אז סחתיין, הזיכרון שלכם עובד. כלומר בזכות שירים של אמני ישראל משנות ה-70 אנחנו יודעים שבסוף שנות ה-70 קווא-קווא דה לה אומה ואבא שלך קופיקו היו שני שירים שונים. אבל איכשהו מתישהו הם התחברו. מישהו פשוט לא עמד בפיתוי כנראה שדסימטריקו מתחרז עם אבא שלך קופיקו ומשם הביא גם את המילים האחרות של הגרסה הפארודית של היי הו היפו והגרסה המאוחדת הזאת הפכה להיות הגרסה היותר מוכרת של קווא-קווא דה לה אומה. עכשיו ילדים היום לא שרים היפו היפי, אני חושב, אני לא חושב שהם מכירים את השיר הזה אבל איכשהו דווקא הגרסה המעוותת שלו שהתחברה לשיר אחר זה דבר ששרד עד היום. מכאן גם הגיעו כל מיני גרסאות אחרות. למשל בהרבה מקומות דתיים יש גרסה שונה שקוראים לה הקווא-קווא של הדוסים שהולכת בערך ככה: הקווא-קווא של הדוסים קווא קווא קווא, אסטי ומושיקו, אבא שלך צדיקו, אמא שלך יסוד עולם ואתה תלמיד חכם ולא וכן והדרת פני זקן אמן הושיעה את עמך וברך את נחלתך ורעם ונשאם עד עולם. שזה כאילו לא קשור לשום דבר ויש סיבה לזה. יש עניין כזה שלא סופרים אנשים כי זה עושה עין הרע אבל עדיין צריך נגיד אנחנו צריכים לספור אנשים שיהיה מניין לתפילה אז במקום לספור אותם עד עשר עוברים עליהם באצבע עם הפסוק הזה, הושיעה את עמך וברך נחלתך, שכולל בדיוק עשר מילים. כלומר הושיעה את עמך וזה הגרסה החרדית לאחת שתיים שלוש ארבע חמש. הקווא-קווא של הדוסים זה דבר שנשמע כאילו הוא לא התפתח אלא כאילו הוא נכתב. כי אבא שלך צדיקו ואמא שלך תיקון עולם זה בבירור גרסה מנומסת וכשרה של אבא שלך קופיקו ואמא שלך היפופוטם. כלומר זה הגיע אחרי הקופיקו וחוץ מזה זה שיר שמודע לעצמו, הוא מתחיל ב'הקווא-קווא של הדוסים' וכולל בכוונה כל מיני מילים כאלה. כלומר כנראה שמישהו מתישהו ישב וכתב בכוונה את המילים של הגרסה הזאת בניגוד לכל האחרות שפשוט קרו. גם לזה יש כמה גרסאות אחרות קצת שונות בסוף עושים 'הרבי מתחתן' במקום 'והדרת פני זקן' וכל זה. אז דסימטריקו היתה קודם, אחר כך הגיע הקופיקו ואחר כך הקווא-קווא של הדוסים. אבל כל זה עדיין לא עוזר לנו לענות על השאלות שהתחלנו איתן. מה זה קווא-קווא דה לה אומה? מי זאת דסימטריקו ומאיפה כל זה הגיע? ואף אחד מהאנשים שסיפרו על גרסאות של השיר הזה בארץ לא נתן אף רמז לזה כאילו דסימטריקו זה המקור, אין גרסה ישנה יותר. כי כדי למצוא את המקורות של קווא-קווא דה לה אומה לא צריך לשאול אנשים רק בארץ. צריך להתרחק קצת. תקשיבו לזה. משתתפים 21:22 Stella ella ola, clap clap clap. Sing es tigo tigo, tigo tigo sheck sheck. Es tigo tigo, vallo vallo vallo vallo vallo. One two three four five. דורון פישלר 21:35 מה שאתם שומעים זה ילדים אמריקאים שרים ומשחקים את המשחק סטוואל אלה אולה. הם יושבים במעגל ומעבירים מן דבר דמיוני מאחד לשני בקיצור זה בדיוק אותו הדבר כמו קווא-קווא דה לה אומה רק המילים אחרות. פתאום מדברים על סטלה. מי זאת סטלה? כאילו שלא היו לנו מספיק בעיות עם אסטי ודסי ועכשיו יש לנו גם סטלה. המילים שהם שרים כאן הן: Stella ella ola clap clap clap, say yes tigo tigo, tigo tigo check check. Vallo vallo vallo vallo vallo. אחת שתיים שלוש ארבע חמש. אז זאת הגרסה האמריקאית של זה? לא, לא. זאת גרסה אמריקאית. כי אם חשבתם שבארץ יש לשיר הזה הרבה גרסאות, זה כלום לעומת מספר הגרסאות שיש לו בצפון אמריקה. כי אמריקה זה מקום גדול ועם בארץ נוצרו גרסאות שונות בין נס ציונה לבין רחובות, באמריקה המרחקים גדולים יותר. לכל אורך ורוחב ארצות הברית וקנדה ילדים שרים את זה אבל יש המון המון המון המון המון גרסאות של השיר. וכמו בארץ כל אחד בטוח שהגרסה שלו היא לא רק הנכונה אלא היחידה ואנשים מופתעים לשמוע שאנשים במקומות אחרים שרים דברים אחרים. אני הגעתי כאן למצב של קונספירטור. זאת אומרת לצייר מפות ולחבר ביניהם בחוטים אדומים כדי לנסות לראות מה קשור למה ואיזה אזור גאוגרפי קשור לאיזה גרסה, מה יותר נפוץ. יש המון דברים שאפשר לעשות זה קצת הדרך לטירוף. למשל ככל שאתם מצפינים לכיוון קנדה יש יותר סיכוי שתיתקלו בזה. משתתפים 23:06 Tigo tigo cracker jacker, es tigo tigo bologna, bologna with cheese and macaroni. One two three four five! דורון פישלר 23:16 כלומר גרסה שמדברת על בלוני, בלוני צ'יז אנד מקרוני. באזורים אחרים באונטריו בקנדה אתם תשמעו אותם אומרים במקום ולו ולו תשמעו אותם אומרים below below the toilet overflow, כלומר השירותים עולים על גדותיהם. או follow follow stick your head in Jello, כלומר תתקע את הראש בתוך ג'לי. כמעט תמיד זה מתחיל בסטלה אלה אולה אבל אחר כך יש כל מיני מילים מצחיקות. כלומר זה לא שהייתה משמעות ומשם אנשים הגיעו לג'יבריש אלא להפך. הג'יבריש בא קודם ואז נוספו לזה כל מיני מילים כמו שבעברית נוסף אבא שלך קופיקו והמילים האלה שונות ממקום למקום. כלומר סטלה אלה אולה היא האב הקדמון של כל השירים המאוד מאוד שונים האלה. כמעט בכל מקום זה מתחיל בסטלה אלה אולה. כמעט. כי יש מקומות שלא שרים על סטלה. בעיקר באזור החוף המזרחי של ארצות הברית, ניו יורק, ניו ג'רזי, מסצ'וסטס, המקום ההוא לא משנה. כי שם שרים על ברבז. זה שיר שאומר Quack-a-dilly-duck goes quack quack quack. ויש לו גם לזה יש הרבה גרסאות כמובן. אחת מהן היא זאת. משתתפים 24:47 Quack-a-dilly-osso quack quack quack, señorita rita rita rita, valor valor valor valor valor. דורון פישלר 24:55 כלומר השיר הזה שתמיד חשבתי שהוא על צפרדע שעושה קווא קווא הוא בכלל על ברווז שעושה קווא קווא קווא. וכמובן גם לזה יש עוד כל מיני גרסאות כמו זה. משתתפים 25:05 Dilly-osso quack quack quack, señorita marta loquita. Give it to your teacher valor valor, he'll take you out the door say one two three four five six seven... דורון פישלר 25:19 סניוריטה אמא שלך מריחה כמו פיצה. וקודם כל מה מעליב בזה? מה רע בפיצה? בכל אופן אין שום קשר ישיר בין אמא שלך מריחה כמו פיצה לבין אבא שלך קופיקו, אלה שני דברים שילדים במקומות מאוד שונים של העולם שרים אבל זה פשוט כנראה דבר אוניברסלי אצל ילדים להוסיף בדיחות אמא שלך לשירים. בכל מקום בעולם עושים את זה מתברר. המדהים הוא שבין כל הגרסאות האלה בכל מיני מקומות בעולם לחלק מהן אין מילים משותפות בכלל. כלומר גרסה במערב קנדה של סטלה אלה אולה והגרסה ששרים במודיעין של הקווא-קווא של הדוסים אין להם אף מילה משותפת אבל המנגינה היא בדיוק אותו דבר! איכשהו המנגינה שורדת. אולי זה אומר שאנשים פשוט זוכרים מנגינות יותר משהם זוכרים מילים. בכל מקרה בחזרה לברווז. לגרסה עם הברווז יש שתי מיני גרסאות עיקריות. אחת מהן היא קוואק-א-דילי-אוסו והשנייה היא קוואק-א-דילי-אומיי. וכאן זה פתאום מתחיל להישמע דומה כי קוואק-א-דילי-אומיי יכול בהחלט להישמע כמו קווא-קווא דה לה אומה. זה דומה. כלומר יכול להיות שקוואק-א-דילי-אומיי הוא בעצם האבא של קווא-קווא דה לה אומה. ואם זה המצב אז יכול להיות שהוא יכול לתת לנו את התשובה לשאלה של מי זאת דסימטריקו. השורה השנייה בגרסה של קוואק-א-דילי-אומיי היא: משתתפים 27:01 Dancing Katrina tigo tigo track. דורון פישלר 27:04 כלומר יכול להיות שדסימטריקו היא בכלל דאנסינג קתרינה, קתרינה הרוקדת. כאילו שלא היו לנו מספיק בעיות גם ככה. וגם זו לא האפשרות היחידה משום שבגרמניה גם שם יש גרסה של השיר הזה. כמובן יכול להיות שיש הרבה אבל אני יודע רק על אחת מהן שהולכת: אקוואקה דה לה אומה קווא קווא קווא צ'סלובטריקו טריקו טראק. וצ'סלובה בגרמנית זה שום דבר, זאת מילת ג'יבריש מוחלטת כך שזה לא עזר לנו בשום צורה. אז מה למדנו מכל העסק הזה? דורון פישלר 27:51 אנחנו לא יכולים לדעת בוודאות מאיפה הגיע קווא-קווא דה לה אומה ומה הסיפור שלה. בין השאר בגלל שאין לי מספיק מקורות, בעיקר אין לי מספיק כאלה שהם לא מדברים עברית או אנגלית. אני יודע שיש גרסאות כאלה גם במדינות אחרות אבל אני פשוט לא הכרתי מהן מספיק. אבל ממה שאני יודע מבין הגרסאות שאנחנו מכירים נראה שהסיפור הכי סביר הוא זה: סטלה אלה אולה הייתה קודם. היא הפכה איכשהו לקוואק-א-דילי שהתפצל לשניים: קוואק-א-דילי-אוסו וקוואק-א-דילי-אומיי. קוואק-א-דילי-אומיי עלה לארץ אולי דרך גרמניה והפך לקווא-קווא דה לה אומה שאחר כך הוסיפה על עצמה קופיקו ובהמשך הפך לקווא-קווא של הדוסים. האם הסיפור הזה הוא נכון? אני לא בטוח. אני לא יכול לדעת את זה בוודאות עד שלא יהיה יותר מידע. אז אם יש לכם עוד מידע שאין לי, אם אתם מכירים עוד גרסאות של קווא-קווא דה לה אומה מכל מיני מקומות בעולם שלא הזכרתי, אז תכתבו לנו בתגובות באתר או בעמוד הפייסבוק דורון פישלר נגד העולם. אני אשמח לשמוע ואולי נעשה המשך לתחקיר הזה אולי סוף סוף נמצא מאיפה לעזאזל דסימטריקו מגיעה. בינתיים זאת התשובה הכי טובה שיש לי לתת. דורון פישלר 29:21 בפרק הבא נחקור את השאלה מי גנב את העוגיות שבמטבח? בקופסה. במטבח. אצלנו תמיד אמרו בקופסה. אני נמצא במטבח... לא, זה... אני לא יודע את זה בטוח... לא לא לא זה בקופסה! רן לוי 29:41 שלום אני רן לוי ואני מזמין אתכם להאזין לפודקאסט חדש בהגשתי בשם 'לעומק הרפואה', שירות הציבור של חברת סנופי. פודקאסט שעוסק במחלות ובעיות רפואיות מרתקות ולא מוכרות. הנה לשמוע קטע קצר מתוך הפרק על סרטן העור, קרצינומה של תאי הקשקש. משפחה זו של התרופות נכנסת למשפחה של טרגטד תראפיס, אותם טיפולים מכווני מטרה. והתרופות הללו מכוונות למסלול שנקרא מסלול הקיפוד. 'הדג'הוג פאת'ווי'. מסלול הקיפוד הוא שמו של מנגנון שמשחק תפקיד חשוב בתאים, בעיקר בזמן ההתפתחות של עובר. סדרה של אותות שעוברים בין תאים בגוף המתפתח ועוזרים לתאים להתמיין כל אחד לאיבר שהוא עתיד להיות חלק ממנו בעתיד. לתרופות המכוונות להתערבות במסלול הקיפוד אין הרבה תופעות לוואי, אבל פה ושם יש להן השפעה על חיי המטופלים כמו למשל הפרעה מסוימת בחוש הטעם. שיבוש חוש הטעם קשה למרבית האנשים ורוב האנשים לא יכולים לסבול אותו לאורך זמן. חלק גדול מהמטופלים אחרי ארבעה חמישה שישה חודשים רוצים הפסקה מהטיפול בגלל הפגיעה הזו בחוש הטעם. שלנו נשמעת כזה פינוק אבל מסתבר שזה בכלל לא. טעם הוא כנראה דבר מאוד מאוד חשוב. חוש כנראה שקשה לוותר עליו עד שמאבדים אותו. בדיוק. חפשו את 'לעומק הרפואה' בכל אפליקציות הפודקאסטים, באפליקציה של רשת עושים היסטוריה וגם בדף הבית שלנו רן לוי דוט קום. דורון פישלר 31:25 פסטיבל הילדים היה המופע הקלאסי של חנוכה. המקום שבו באמת מיטב אמני ישראל מגיעים ושרים שירים ואז מחלקים פרסים. זאת אומרת מצביעים לזה ומקום ראשון, מקום שני, מקום שלישי. ולזכות בפסטיבל הילדים זה אם לא להכניס אותך לנצח אז לפחות זה נותן לך להיות להיט. ב-1970 בפסטיבל הראשון רבקה מיכאלי הייתה במקום השני עם השיר 'לצבי יש בעיה'. הבעיה של הצבי זה שהוא לא יכול לחבוש כובע. אמרנו בעיות מהחיים כל העסק הזה. שנה אחת מאוחר יותר יפה ירקוני הייתה מקום ראשון, רבקה זוהר מקום שני. אחר כך עדנה לב. באיזשהו שלב צביקה פיק עם השיר 'הסבון בכה מאוד'. אנחנו מדברים פה על שירה איכותית אנשים. בכל אופן איכשהו היום אין את הפסטיבל ויש את הפסטיגל. הפסטיגל היה החיקוי הזול של הפסטיבל. הפסטיגל הראשון ב-1981, זה לא היה השם המלא שלו השם המלא שלו היה פסטיבל חיפה לשירי ילדים משום שהוא נערך בחיפה. הרעיון היה כדי לא להתחרות עם פסטיבל הילדים שהיה הלהיט הגדול ונערך במרכז אז עשו את זה בחיפה. הסמל של הפסטיגל היה מין בובה מכוערת להדהים של מין יצור שאמור להיות מלאך אני חושב ציור ממש ממש מכוער. בכל אופן כנראה הסיבה לזה שהכניסו את המילה 'גל' זה בגלל שזה היה בעניין של מים בגלל שחיפה זה עיר נמל אז יש לנו את המלאך ואנחנו נקרא לזה הפסטיגל כי אין מילה כזאת. בכל אופן במשך כמה זמן הם רצו באמת במקביל כשאחד היה בחיפה ואחר כך הם הגיעו גם לתל אביב. בסופו של דבר הפסטיבל הפסיק והפסטיגל המשיך אבל עדיין באותו פורמט, זאת אומרת זאת תחרות של שירים היה איזשהו קטעי קישור ביניהם אבל בגדול זו הייתה תחרות ובסוף הכריזו על המנצחים עד שבסופו של דבר בשנות ה-2000 ויתרו גם על זה כי זה היה מיותר לחלוטין וכולם הולכים לפסטיגל לא בשביל התחרות ולראות מי ניצח אלא בשביל לראות סלבריטאים שרים את שיר הסלפי וכאלה דברים. דורון פישלר 33:53 זאת הייתה התשובה. אני רוצה להגיד תודה לכל האנשים שעזרו לי בתחקיר המוזר הזה עם כל מיני גרסאות ומידע על קווא-קווא דה לה אומה. שנפלד, דובי, נתנאל, גילי, רותם, גליה, ארז, ניקי, עומרי, יוסף, ישי, דני ועוד הרבה אחרים שאני לא יכול להזכיר את כולם. תודה, אתם יודעים מי אתם. את כל הפרקים של הפודקאסט אתם יכולים למצוא באפליקציה של רשת עושים היסטוריה, באנדרואיד או בכל אפליקציית פודקאסטים אחרת או באתר שלנו רן לוי דוט קום סלאש דה-אנסר. עדכונים על פרקים חדשים ועל הרצאות שלי בעמוד הפייסבוק 'דורון פישלר נגד העולם'. דור קומט נסע לפריז. הוא היה מפיק ועורך הפודקאסט הזה מהפרק הראשון אבל לצערי הרב נפרדנו ממנו. תודה דור. גיא בינון מפיק ועורך הפרק הזה. אביב שם טוב תמיכה מוראלית וייעוץ, רן לוי העורך הראשי, דני תימור המנהל העסקי. אני דורון פישלר והזיימלך שלי נקרע. להתראות. דור קומט 35:02 היי כאן דור קומט, עורך ובמאי סאונד. היום אין פספוסים, כמה מילים ברשותכם. לא לא לא, אין סיכוי. מה, מילות פרידה? מוזיקה עצובה? רציתי לסיים בכל תרועה, סצנת סיום של סרט קאלט. משהו מוגזם. אולרייט, אז היפופוטם שלנו, מה עוד אני צריך בשביל הסצנה הזאת? אוקיי אני יוצא מלימוזינה. הגזמות חולות, עשרות יונים לבנות מתופפות להן ברקע. אולי זיקוקים, קהל מריע, צלמים פלאשים. דור תהיה רציונלי, אין בזה שום היגיון. גרכט מה אתה עושה פה? הגיעה השעה שלי לצאת לדרך חדשה. אשכרה איזה קטע. אז איך אתה מרגיש? ובכן אני אתגעגע לקפטן הזה ללא ספק. אבל הגיע הזמן. מקווה שהוא לא יתעצבן עלי שאני גונב לו את החללית אבל רבאק, מי משאיר מפתחות בארון חשמל שליד הדלת. בכל אופן אני ממריא מפה עכשיו. צריך טרמפ? בדוק! אז קדימה, קפוץ פנימה. חגורה לא לשכוח. אי שלום רמת גן!
        ]]></content:encoded>
    </item>
    
    <item>
        <title>[התשובה] מה הסיפור עם משולש ברמודה?</title>
        <link>https://mat-mo.github.io/podtext/episodes/htshvbh/htshvbh-mh-hsypvr-m-mshvlsh-brmvdh.html</link>
        <guid>https://mat-mo.github.io/podtext/episodes/htshvbh/htshvbh-mh-hsypvr-m-mshvlsh-brmvdh.html</guid>
        <pubDate>2 בדצמבר 2019</pubDate>
        <description>Transcript for [התשובה] מה הסיפור עם משולש ברמודה? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. כי חידות כאלה, שהם חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 אנונימי שלח לי את השאלה: 'האם נכון שרן לוי הוא רובוט?'. גם לי היו חשדות בעניין, אז בבקשה רן, מה אתה אומר על השאלה הזאת? רן לוי 02:44 החוק הראשון של הרובוטיקה אומר ש... סתם. אני לא שומע הכחשה. תראה, אני לא יכול לאשר או להכחיש, אבל אילו הייתי רובוט, איזה אינטרס יש לי לספר לך? דורון פישלר 03:10 אוקיי. תגיד, אתה ראית את 'לשבור את הקרח'? רן לוי 03:14 כן. דורון פישלר 03:15 בקטע של 'את רוצה לבנות איש שלג', בכית? רן לוי 03:19 לא. דורון פישלר 03:20 הוא רובוט. אוקיי, זאת התשובה. אנחנו תכף מתחילים. רן לוי 03:26 שלום, כאן רן לוי ואני מזמין אתכם להאזין לפודקאסט חדש בשם 'עושים תמוות' המוגש בחסות חברת עלי שלכת, בית לוויות מודרני העוסק בקבורה אזרחית, שרפת גופות ושירותי לוויה נוספים. אלון נטיב, מייסד החברה ומגיש הפודקאסט, צולל יחד עם שלל מומחים ומרואיינים לעומקם של נושאים מרתקים ושנויים במחלוקת בשיח הישראלי, כמו למשל דת וקבורה, שרפת גופות, המתות חסד ופסיכולוגיה של אבלות. חפשו את 'עושים תמוות' בכל אפליקציות הפודקאסטים, באפליקציה של 'עושים היסטוריה' ובדף הבית שלה Ranlevi.com. דורון פישלר 04:11 היי, אני דורון פישלר וזאת התשובה. איתן עם ט' שלח לי את השאלה: 'היי דורון, יהיה ממש מגניב אם תעשה פרק על משולש ברמודה?' עם סימן שאלה בסוף. אז אני חושב שהתשובה היא כן. בואו נבדוק. באמת שקיבלתי עוד שאלות על משולש ברמודה. איציק ותום והנעלם ורז פקד גרכט, כולם שאלו בגדול מה הקטע עם משולש ברמודה. ורועי ואיתן ושלו שאלו אם אני אשחה במשולש ברמודה, האם אני אעלם. זה נושא מעניין. משולש ברמודה זה נושא מעניין, אבל אם שאלתם את השאלה הזאת, זה כנראה לא מעניין מהסיבות שאתם חושבים. ברמודה היא קבוצת איים באוקיינוס האטלנטי שמפורסמת בעיקר בשני דברים: מכנסיים ומשולש. לא הרבה אנשים יודעים הרבה על ברמודה חוץ מעניין המשולש והמכנסיים. ועל המכנסיים אף אחד לא שואל. אף אחד לא אומר לי 'אולי תקדיש פרק למכנסי ברמודה'. אולי בגלל שזה לא דבר כל כך מסתורי. אנשים מתעניינים רק במשולש. דורון פישלר 05:59 משולש ברמודה - אני זוכר את זה מהילדות מפינות 'מוזר ומעניין' והסיפורים המוזרים ביותר בעולם, דברים כאלה. אבל האמת קצת הפתיע אותי לגלות שזה עדיין דבר שאנשים עדיין מדברים על זה. חשבתי שהדיבור על תופעות מוזרות כבר עבר לעניינים אחרים, אבל מתברר שכן, יש עדיין המון סרטוני יוטיוב על מסתורי משולש ברמודה, ופעם בכמה זמן יש כותרות באתרים שאומרות 'האם נמצא פתרון לתעלומת משולש ברמודה? מדען אוסטרלי טוען שהוא מצא פתרון לתעלומה שמשעירה את העולם כבר מאות שנים'. מתברר שזה קורה עדיין כל הזמן. דורון פישלר 06:01 עכשיו, כל הסרטונים והתיעודים על משולש ברמודה מתחילים פחות או יותר באותה צורה, אז גם אני צריך להתחיל ככה. אז... היו אלה אחר צהריים סגריריים ב-5 בדצמבר 1945, כשקבוצה של חמישה מפציצים אמריקאים מדגם אוונג'ר יצאה למשימת אימון שגרתית מבסיס הצי האמריקאי בפורט לודרדייל בפלורידה. לפי דיווחים בקשר שנקלטו במגדל הפיקוח, נראה שהאימון התחיל כמתוכנן. שעתיים לאחר מכן התקבלה בקשר הודעה ממפקד האימון שנשמע מבוהל. טען שהמצפנים שלו לא עובדים ושהוא לא יודע איפה הוא נמצא. טייס אחר ששוחח איתו בקשר ניסה לכוון אותו חזרה לפלורידה, אבל הוא נשמע מבולבל וטען שהוא רואה אי במקום שבו לא היה אמור להימצא אי. דורון פישלר 06:58 במשך כמה שעות הוא ניסה בעזרת הקשר המקוטע לנסות לברר איפה הוא נמצא ואיך לחזור, אבל מזג האוויר השתנה, סערה פרצה ותנאי הקשר הפכו לגרועים יותר ויותר. רק קרעי משפטים שהטייסים החליפו זה עם זה עוד נשמעו. בשעה 18:20 נשמע בקשר קולו של המפקד אומר: 'היצמדו, אנחנו נצטרך לנטוש, אלא אם כן נאתר יבשה. כשאחד מאיתנו יורד למתחת לעשרה גלוני דלק, כולנו יורדים יחד'. זו הייתה ההודעה האחרונה שנשמעה מטיסה 19. טיסה 19 לא חזרה. אף אחד מחמשת המטוסים לא שב לבסיס ולא נראה עוד. יצאו כמובן משלחות חיפוש כדי לנסות לגלות מה קרה להם ואולי לחלץ אותם, אבל דבר לא נמצא. לא מטוס ולא שברי מטוס. הטרגדיה התעצמה כשאחד ממטוסי החילוץ שיצא לחפש את טיסה 19 התפוצץ ו-13 אנשי צוות שהיו עליו נהרגו. טיסה 19 כולה נעלמה כאילו בלעה אותה אוקיינוס. המקרה הזה הוא רק אחד מבין עשרות מקרים של התרסקויות מטוסים, טביעות ספינות והעלמויות מסתוריות שהתרחשו כולם באותו האזור, החלק של האוקיינוס האטלנטי הידוע בכינויו משולש ברמודה. המדע עדיין לא מצא הסבר לאותו כוח מסתורי ונעלם... דורון פישלר 08:38 לא, זה לא מספיק דרמטי. צריך עוד יותר. אפשר להגביר את הדרמטיות? המדע עדיין לא מצא הסבר לאותו כוח מסתורי ונעלם החבוי מתחת לגלי האוקיינוס האטלנטי. זה היה מספיק דרמטי? אוקיי. ככה עושים את זה. כל סיפור על משולש ברמודה מתחיל ככה. אבל בואו נדבר על זה שנייה ברצינות. ההעלמות של טיסה 19 והתאונה של טיסת החילוץ שיצאה לחפש אותם זה כמובן מקרה טרגי וזה מקרה שקרה. אבל כשלעצמו הוא לא מקרה סופר מסתורי. כי בגדול מה שקרה שם היה די ברור. המפקד של הטיסה איבד את הדרך. כנראה הייתה לו איזה תקלה במכשירי הניווט. במקום לפנות ליבשה הוא הפנה אותם אל תוך האוקיינוס ועד שהם גילו את הטעות ופנו לכיוון הנכון, פשוט לא נשאר להם מספיק דלק לחזור הביתה והם התרסקו בים. ולמה שום חלק מהמטוסים לא נמצא? טוב, האוקיינוס הוא גדול ומאוד קשה למצוא שרידים כשאין לכם מושג איפה לחפש, כי גם הטייסים עצמם לא ידעו איפה הם נמצאים. והייתה סערה והם היו באזור של זרם הגולף שיכול לקחת דברים מאוד מהר ממקום למקום. אז ההעלמות הזאת היא בהחלט טרגית ובהחלט לא לגמרי ברורה. יש פרטים בנושא הזה שלא ידועים וכנראה אף פעם לא יהיו ידועים, אבל זה לא מסתורין שמחייב חייזרים או שדות מגנטיים מוזרים כדי להסביר אותו. דורון פישלר 10:10 וכן, אני יודע שהם נחטפו על ידי חייזרים זה הסבר יותר מעניין מ'נגמר להם הדלק'. אבל זה מה שקרה. וכשהאירוע הזה קרה ב-1945 היו כותרות על זה בעיתון, אנשים כתבו על זה, אנשים דיברו על זה, אבל אף אחד לא דיבר על משולשים. אף אחד לא הזכיר אז את משולש ברמודה, זה כי עוד לא המציאו אז את משולש ברמודה. משולש ברמודה אולי נשמע כמו משהו עתיק כמו איזה אגדה שכל מאות שנים נלחשת מדור לדור. זה לא. המושג משולש ברמודה הומצא ב-1964. ולאיש שהמציא אותו קוראים וינסנט גדיס. הוא הזכיר את המושג הזה בפעם הראשונה במאמר שהוא כתב במגזין שנקרא 'ארגוסי'. ארגוסי היה מגזין פאלפ, כלומר מגזין מסוג של לא ממש קיים היום. זה סוג של מגזין לגברים אבל במקום תמונה של דוגמנית בבגד ים על העטיפה, אז הייתה שם בדרך כלל תמונה של גבר שרירי באיזו הרפתקה. צוללן נאבק בקרוקודיל או בן אדם בחליפת עסקים באמצע צניחה חופשית או קאובוי באמצע רודאו. כלומר זה מין המגזין לגברים שהם ג'יימס בונד. והוא פרסם באופן קבוע כל מיני סיפורי הרפתקאות אמיתיים יותר או פחות, דגש על פחות, מרחבי העולם. כל מיני סיפורים על עב"מים ועל איך להתעשר ממכירת זהב שתמצאו בתוך ספינות טרופות באוקיינוס השקט. בקיצור, הוא אף פעם לא היה המגזין הכי אמין בעולם. דורון פישלר 11:48 בגיליון אוגוסט 1964 תמונת השער הייתה של גולגולת בתוך משולש אדום. ומעליה הכותרת: 'משולש ברמודה הקטלני'. זאת הפעם הראשונה שהופיע המושג משולש ברמודה. ומתחת לזה: 'מי יהיה הקורבן הבא שלו? עב"מים? צלחות מעופפות? תופעות טבעיות? מה ההסבר לאזור הקטלני שבו נעלמו כבר צוללת, 10 ספינות ו-12 מטוסים?'. ובמאמר שכל הגולגולת הזאת התייחסה אליו הוא דיבר על טיסה 19, כן, וגם על עוד מקרים של העלמויות וטביעות שקרו באותו אזור. גדיס חיבר את המקרים האלה וגילה שכולם קרו באזור שהוא קרא משולש ברמודה. טיסה 19 היא אולי לא כל כך מקרה מסתורי בפני עצמה, אבל כשכל כך הרבה מקרים מוזרים אחרים קורים באותו אזור, זה כבר לא יכול להיות מקרה, נכון? אין ספק שמשהו מוזר קורה באזור הזה. בעקבות ההצלחה של המאמר הזה המחבר שלו גדיס הרחיב אותו לספר שלם שיצא שנה מאוחר יותר וקוראים לו Invisible Horizons: True Mysteries of the Sea, מסתורי הים. ושם הוא מרחיב בהרבה את הסיפור של משולש ברמודה. ה-10 ספינות ו-12 מטוסים שהוא דיבר עליהם במאמר? נו באמת, זה כלום. כאן הוא מדבר כבר על יותר מ-50 מקרים של העלמויות מסתוריות שהתרחשו במשולש או מסביב למשולש. וזה נראה כמו עדות שקשה להתווכח איתה. רשימה כל כך ארוכה של מקרים של אנשים שטבעו או נעלמו באזור הזה. דורון פישלר 13:25 אז קודם כל משולש ברמודה, בואו נדבר על איפה זה, משום שגדיס הוא האיש הראשון שכתב על זה, אז מן הסתם הוא זה שיודע איפה זה. אז בספר הוא מגדיר את האזור הזה ככה. הוא אומר: 'ציירו קו ישר מפלורידה לברמודה, קו נוסף מברמודה לפורטו ריקו וקו שלישי חזרה לפלורידה דרך איי הבהאמה. בתוך האזור הבערך משולש הזה, הידוע כמשולש ברמודה, רוב ההעלמויות התרחשו. אחרות קרו באזורים סמוכים: בצפון ומזרח האוקיינוס האטלנטי, מדרום בקריביים וממערב במפרץ מקסיקו'. אוקיי, אז מה היה לנו פה? קודם כל המשולש עצמו הצורה שלו לא ממש ברורה, כי הוא אומר לסמן קו מפלורידה לברמודה, אבל פלורידה זה מקום גדול. איפה בפלורידה? איפה שאתם שמים בפלורידה את הקודקוד של המשולש זה מאוד משנה את הצורה של המשולש ואת השטח שאנחנו מתייחסים אליו. בכל מקרה, אם משרטטים את המשולש בערך לפי ההוראות שלו מקבלים שטח לא קטן. זה שטח של בערך מיליון קילומטר רבוע או 2 מיליון קילומטר משולש. זה הרבה. זה 50 פעם השטח של מדינת ישראל. זה אזור לא קטן בכלל. והגבולות שלו מאוד מעורפלים, כי כן, הוא אמר 'רוב ההעלמויות קרו במשולש הזה או באזורים סמוכים למשולש'. וההגדרה שלו לסמוכים מאוד רחבה, כי הוא כולל את הים הקריבי ומפרץ מקסיקו וצפון האוקיינוס האטלנטי, כלומר בערך חצי מהאוקיינוס נכנס לתוך ההגדרה שלו של משולש ברמודה. אז כבר העובדה שהרבה דברים קרו בשטח הזה היא קצת פחות מפתיעה. דורון פישלר 15:09 עכשיו, בעקבות המאמר והספר הזה, הנושא של משולש ברמודה תפס. אנשים התחילו להתעניין בנושא. כשכבר באותה שנה ב-1965 התרסק עוד מטוס של הצי האמריקאי באזור שכלול במשולש, אז זה כבר היה 'וואו, המשולש תבע קורבן נוסף. מה קורה פה?'. ב-1976 כשספינה טבעה מזרחית לברמודה, שזה לא באמת בתוך המשולש אבל זה קרוב, אז גם עיתונים רציניים כתבו כותרות כמו 'ספינה נוספת טבעה במשולש ברמודה'. המושג הפך למאוד נפוץ, כולם כבר הכירו אותו. היום זה כבר ביטוי בשפה. משולש ברמודה זה מקום שדברים נעלמים בו. כלומר, כידוע, קיים בכל מכונת כביסה משולש ברמודה של גרביים, נכון? המקום הזה שכולם נעלמים בהם ואי אפשר למצוא את בני זוגם. אז זה זה. כולם מכירים את משולש ברמודה. ולאורך הזמן התפרסמו גם הרבה הסברים לעניין הזה. אתם יכולים למצוא המון ניסיונות להסבר למסתורין של משולש ברמודה, כמו למשל כרגיל - חייזרים. חייזרים מסבירים הכל. כל פעם שיש משהו בלתי מוסבר, אומרים חייזרים. מי מעלים ספינות בברמודה? חייזרים. מי רצח את ארלוזורוב? חייזרים. מי גנב את העוגיות שבמטבח? חייזרים. זה פתרון להכל. למה חייזרים לוקחים אנשים בספינות ומטוסים ולמה הם עושים את זה דווקא במשולש ברמודה ולא במקומות אחרים? לא יודע, תאשימו את החייזרים. לא יודע. דורון פישלר 16:41 יש גם את התיאוריה שיש תופעה מגנטית כלשהי במשולש. איזו תופעה מגנטית? תופעה... והיא מגנטית. אז אולי זה מה שגורם לדברים להיעלם. ישנם הסברים יותר מדעיים כמו גלי ענק. זוהי תופעה שבה באמצע ים שקט יחסית נוצר פתאום גל בודד בגובה מטורף. גלו גל בגובה של 30 מטר וספינות לא בנויות להתמודד עם גלים בגובה של 30 מטר. זאת תופעה נדירה אבל היא באמת קיימת. אבל תכלס היא לא קיימת במשולש ברמודה יותר מבמקומות אחרים, כך שגם זה לא מסביר שום דבר. לעיתים קרובות כשמדברים על כל מיני תופעות ימיות או תופעות של מזג אוויר, אז זה מתפרסם תחת הכותרת 'האם נמצא פתרון לתעלומת משולש ברמודה?'. והתשובה היא לא, כי זה לא היה קשור למשולש ברמודה. זה אנשים חקרו כל מיני תופעות של מזג אוויר. זה לא באמת פותר שום דבר, אבל זאת כותרת שתמשוך יותר קוראים מ'בואו תשמעו איזה תיאוריה מעניינת על מזג אוויר'. האמת שאין שום הסבר טבעי למסתורין הגדול של משולש ברמודה. אין גם שום הסבר על טבעי למסתורין הגדול של משולש ברמודה. אין שום הסבר למסתורין של משולש ברמודה כי אין מסתורין. ויהיה ברור, אני לא מחדש פה כלום. אני לא מביא פה איזה גילוי חדש ומדהים שאף אחד לא ידע קודם. לא. כי כמעט מהרגע שהומצא משולש ברמודה היו כאלה שבדקו את הקטע כדי לראות אם יש שם משהו. דורון פישלר 18:08 ב-1974, תשע שנים אחרי הספר המקורי על משולש ברמודה, התפרסם ספר תשובה. כתב אותו לארי קושה שהיה ספרן וטייס. ואנשים כל הזמן שאלו אותו על משולש ברמודה, אז הוא החליט לבדוק. השם של הספר היה 'המסתורין של משולש ברמודה נפתר'. וקושה עשה עבודה מאוד יסודית. הוא פשוט עבר אחד אחד על המקרים שהוזכרו בספר המקורי ובדק במקורות רשמיים וכתב מכתבים לארגונים ולציים כדי לראות מה היה, למה היה ועד כמה זה באמת מסתורי. זאת הייתה הרבה עבודה משום שבספר הוזכרו עשרות מקרים. הוא מצא כל מיני דברים עליהם. למשל, בספר הוא הרחיק אחורה אפילו עד קולומבוס. מתברר שביומן של קולומבוס הוא ציין שהוא ראה כוכב נופל בשמיים ובהזדמנות אחרת שהמצפן שלו הפסיק לעבוד. ואלה שני דברים שקרו בדיוק כשהוא עבר במשולש ברמודה. זה נשמע מדהים, רק שקושה בספר שלו מאיר שמה זאת אומרת שזה קרה בדיוק כשהוא עבר שם? זה אזור ענק. קולומבוס היה שם במשך חודשים. הרבה דברים קרו במשך החודשים האלה וכן, במשך הזמן הזה בין השאר הוא ראה כוכב נופל והייתה לו בעיה במצפן. זה לא כזה מדהים. דורון פישלר 19:40 הספר המקורי מזכיר גם את המקרה של 'מרי סלסט'. ומרי סלסט זה אשכרה דבר מסתורי, כן? זה סיפור די מפורסם ומאוד מעניין על ספינה שבאמת לא ברור מה קרה לה. היא לא נעלמה, האנשים שעליה נעלמו. אני אדבר על זה קצת יותר מאוחר. בכל אופן, באמת סיפור מסתורי. אני באמת לא יודע מה קרה למרי סלסט. דבר אחד שאני כן יודע זה שזה לא קרה במשולש ברמודה. כי היא נמצאה ליד האיים האזוריים שזה יותר מ-4,000 קילומטר מברמודה. זה סמוך למשולש ברמודה כמו שרעננה סמוכה להודו. הוא כתב גם על מקרים שקרו אבל פשוט לא היו מסתוריים בשום צורה. ספינות ששידרו הודעה על כך שהן בסופה והן טובעות ואז הן טבעו. זה חבל, אבל זה לא מסתורי. והיו בספר מתברר מקרים שפשוט לא קרו. כמו למשל המקרה של ספינת המשא הנורווגית סטבנג'ר שב-1931 נעלמה בלי להשאיר עקבות. שזה מתברר דבר שפשוט לא קרה. היו כמה ספינות נורווגיות עם השם סטבנג'ר ב-1931, אף אחת מהן לא נעלמה. כולן היו פשוט בסדר. אז הספר המקורי על משולש ברמודה מתברר כולל מקרים שלא קרו ומקרים שקרו אבל לא היו מסתוריים ומקרים שקרו והיו מסתוריים אבל לא היו במשולש ברמודה. והיו גם מקרים שקרו והיו מסתוריים והיו במשולש ברמודה, כמו למשל טיסה 19. ואת טיסה 19 הזכרתי כבר. כלומר כן, היו כמה מקרים בלתי מוסברים שקרו במשולש ברמודה. פשוט לא כל כך הרבה מהם. דורון פישלר 21:26 זה נכון שהיו שם מקרים לא מפוענחים של העלמויות, אבל לא זאת השאלה. השאלה היא האם ספינות טובעות או נעלמות במשולש ברמודה יותר מאשר במקומות אחרים. והתשובה מתברר היא לא. ספינות טובות לפעמים ומטוסים מתרסקים לפעמים, זה קורה. היום כמובן הרבה פחות קורה שהם פשוט נעלמים, כי יש GPS, יש קשר, יש הכל. עדיין, יש מקרים נדירים של דברים מסתוריים שקורים. אתם זוכרים את טיסה 370 של מלזיה איירליינס? ב-2014 הטיסה הזאת פשוט נעלמה וחודשים על חודשים חיפשו שרידים מהמטוס ופשוט לא מצאו כלום. בסופו של דבר כן מצאו כמה שרידים אבל עד היום לא ברור מה בדיוק קרה שם. והדבר הזה קרה בדיוק בדרום-מזרח אסיה, שזה בדיוק ממש ממש לא קרוב בשום צורה למשולש ברמודה. זה לא קשור. דברים קורים לפעמים. אבל אם ספינה טובעת במקום אחר באוקיינוס, אז ספינה טבעה. לעומת זאת כשספינה טובעת במשולש ברמודה, אז המשולש טובע קורבן נוסף. מי יהיה הבא בתור? זה מקבל תשומת לב בגלל שזה קרה במשולש ברמודה. דורון פישלר 22:44 עכשיו, אני בקלות יכול לקחת רשימה של מקרים של טביעות של ספינות, לקחת מפה, לסמן עליה את המקומות שבהם זה קרה, למצוא איזה שלוש-ארבע שקרו בערך באותו אזור ואז לסמן מסביבם איזה צורה ולקרוא לזה מקבילית סייגון או טרפז מאוריציוס או מחומש טרינידד וטובגו. ואז להגיד: 'איך ייתכן שכל האירועים האלה קרו בתוך המחומש?'. ברור שכולם קרו בתוך המחומש כי אני סימנתי את המחומש מסביב למקום שהם קרו. ואם אני מצרף אז כל מיני דברים שקרו לא במחומש הזה אלא סמוך אליו, כלומר 3,000 קילומטר משם, אז בכלל יהיה מאוד מאוד מסתורי איך כל כך הרבה דברים שונים קורים במחומש טרינידד וטובגו. זה נשמע אידיוטי? זה משולש ברמודה. ככה נוצר משולש ברמודה. זה בן אדם שצייר משולש מסביב לכמה אירועים ואז התפלא שכולם קרו בתוך המשולש. אבל נגיד ואתם עדיין לא משוכנעים בגלל ששמעתם הרבה על משולש ברמודה ומי אני שאגיד שבעצם זה לא נכון. עזבו חוקרים ועזבו מדענים ועיתונאים וכל זה, כולם לא מבינים כלום. אם אתם רוצים לדעת באמת האם משהו חריג קורה במשולש ברמודה, יש את מי לשאול. יש קבוצה של בעלי ידע שאם מישהו ידע את האמת על משולש ברמודה, זה הם. ואלה חברות הביטוח. דורון פישלר 24:09 התפקיד של חברת ביטוח זה להעריך סיכונים. כשאני מבטח את עצמי נגד משהו, אני נדרש לשלם לפי הסכנה במה שאני עושה, לפי הסיכוי שמשהו רע באמת יקרה. כמה שיש יותר סיכוי שהחברה תצטרך לשלם לי כי קרה לי משהו, המחיר שאני אשלם יהיה גבוה יותר. אז אם אני נוסע לטיול בקמבודיה שבו אני מתכנן לשכב על החוף ולהשתזף ואני רוצה לבטח את עצמי, אני אצטרך לשלם סכום מסוים. אם אני נוסע לטיול לקמבודיה שבו אני מתכוון לעסוק בטיפוס צוקים ובייס ג'אמפינג ושחייה עם כרישים, אני אצטרך לשלם סכום אחר, גבוה יותר, כי זה יותר מסוכן. ככל שהסיכון יותר גבוה, דמי הביטוח גבוהים יותר. וחברות ביטוח זה עסק שמגלגל הרבה מאוד כסף, כך שהערכת סיכונים זה דבר שהם עושים ועושים טוב. עכשיו, לבטח את הספינה שלכם לפני שאתם יוצאים למסע באוקיינוס זה תמיד רעיון טוב ודבר שתמיד אנשים עושים, כי שיט בים תמיד כרוך באיזושהי מידה של סיכון. יש סיכון קטן מאוד אבל קיים שהספינה שלך תטבע וספינה זה לא דבר זול, אז עושים ביטוח. השאלה היא אם אני עובר בספינה דרך משולש ברמודה, האם אני אצטרך לשלם יותר על הביטוח? והתשובה היא לא. אף חברת ביטוח לא לוקחת סכום יותר גדול על שיט דרך משולש ברמודה מאשר על שיט בכל מקום אחר. כי שיט במשולש ברמודה לא מסוכן יותר משיט בכל מקום אחר. הסיכויים שלך להתהפך, לשקוע, לטבוע, להיעלם או להיחטף על ידי חייזרים בשטח הזה לא יותר גדולים מהסיכויים שזה יקרה לך בכל מקום אחר. דורון פישלר 25:51 וזה ידוע, כי אם זה היה מקום מסוכן אנשים לא היו טסים שם, אבל אנשים טסים ושטים שם כל הזמן. לפי האתר Flightradar, זה אתר מגניב Flightradar שעוקב אחרי כל המטוסים בזמן אמת, אז ברגע זה יש באוויר מעל משולש ברמודה 43 מטוסים. שזה הרבה. ויש שם גם הרבה ספינות, אני לא יכול אפילו לספור כמה, ממש הרבה. ספינות משא וספינות דיג וספינות נופש, הרבה ספינות נופש. המסלול מפלורידה לבהאמס זה אחד המסלולים הכי עמוסים בעולם לספינות נופש והם עושות את זה כל הזמן. אנשים לא מפחדים להיכנס לאזור הזה כי אין להם סיבה לפחד להיכנס לאזור הזה. אין תשובה למסתורין הגדול של משולש ברמודה כי אין שום מסתורין במשולש ברמודה. שום דבר מיוחד לא קורה שם. לארי קושה, אני חושב עשה עבודה מעולה באיסוף המחקר שלו שמפריך את כל הטענות בקשר למשולש ברמודה, אבל הוא עשה טעות אחת גדולה: השם של הספר שלו. השם היה 'המסתורין של משולש ברמודה נפתר'. והוא לא היה היחיד שטען שהוא פתר את המסתורין של משולש ברמודה. היו טענות אחרות של אנשים שאומרים שהם פתרו את זה עם הוריקנים מגנטיים או אטלנטיס או משהו. עכשיו, רוב האנשים מן הסתם לא קראו את הספר. יותר אנשים רואים את השם של הספר, והשם של הספר הוא 'המסתורין של משולש ברמודה'. אז המסר שהוא מעביר זה שיש מסתורין במשולש ברמודה. ומה לעשות - אין. דורון פישלר 27:36 אז הנה עוד שאלה. אם שום דבר לא קורה שם, למה זה מעניין? אני חושב שמשולש ברמודה מעניין לא בגלל שהוא איזשהו מסתורין של האוקיינוס, אלא בגלל שהוא דוגמה מעולה לתופעה שקורה במוח של בני אדם - ההטיה הקוגניטיבית שקוראים לה הטיית האישוש. מה זה אומר? זה אומר שאנחנו שמים לב לדברים שאנחנו רוצים לשים לב אליהם ולא שמים לב לשאר. במקרה הזה, זה מדגים איך שאפשר לבנות דבר, מושג שכל העולם יכיר, מתופעה שלחלוטין לא קיימת, פשוט בזה שסופרים אירועים מסוימים ולא סופרים אחרים. יש הרבה מאוד מקרים של ספינות טובעות, אבל אם סופרים רק את הספינות שטובעות במשולש ברמודה, אז זה נראה נורא מסתורי. והטיית האישוש זה דבר שכולם עושים בכל מיני הקשרים. למשל, זה עובד מעולה עם גזענות. אני למשל גזען נגד סלובקים. אני לא סובל סלובקים. אני לא סובל אותם, את כל הסלובקיות הזאת שלהם. והדבר שאני הכי שונא בסלובקים זה שהם לא יודעים לנהוג. סלובקים הם כאלה נהגים איומים, זה פשוט מסוכן להיות על הכביש עם סלובקים. ואני לא סתם אומר את זה, יש לי הוכחות. בבקשה, הנה ידיעה מהחודש שעבר על תאונת דרכים שקרתה שבה הנהג היה, אלא מה - סלובקי. והיא לא היחידה, הנה עוד אחת והנה עוד אחת. שלושה מקרים שונים רק בשנה האחרונה של תאונות שבהן הנהגים היו סלובקים. איזה עוד הוכחות אתם רוצים? סלובקים פשוט לא יודעים לנהוג, עובדה. דורון פישלר 29:24 עכשיו, יכול להיות שאני משתמש במידע אמיתי על שלוש תאונות שבהן השתתפו נהגים סלובקים, אבל מה שאני מתעלם ממנו זה כל תאונות הדרכים האחרות שבהן לא השתתפו סלובקים. אני מתעלם מהן כי הן לא מעניינות אותי. אני פשוט לא ספרתי אותם, אני סופר רק את מה שמתאים לי. ואז הנתונים שמתאימים למה שאני רוצה הופכים להוכחה שמה שאני חושב זה נכון. כדי למצוא אם זה באמת נכון היה צריך לא לספור את תאונות הדרכים הסלובקיות, אלא למצוא האם שיעור תאונות הדרכים בהשתתפות סלובקים הוא גדול יותר מהחלק שלהם באוכלוסייה. וזה מן הסתם לא נכון. אגב, אני מתנצל בפני כל מאזינינו הסלובקים, אני בטוח שאתם אחלה ונהגים מעולים. אבל זה מה שאנשים עושים כל הזמן. זה מאוד יעיל בגזענות, כי בכל פעם שיש קבוצה שאנשים לא אוהבים, וזה יכול להיות מהגרים או יהודים או ג'ינג'ים, הם תמיד ינפנפו ב'הנה עוד מקרה של פשע שביצעו האנשים האלה, זה מוכיח שהם רעים ומסוכנים'. הם פשוט לא סופרים את המקרים שבהם האנשים האלה לא מעורבים. אם אני רואה חתול שחור ואז הקבוצה שלי בכדורגל מפסידה, אז אני יכול להגיד 'זה בגלל החתול השחור' ואני לא סופר את כל הפעמים שהיא הפסידה שבהם אני לא ראיתי חתול שחור. אם מסמנים משולש וסופרים רק את מה שקורה בתוך המשולש, אז יש לכם משולש ברמודה. דורון פישלר 30:44 אז מה הייתה השאלה? מה קורה במשולש ברמודה? התשובה היא שום דבר. שום דבר מיוחד לא קורה במשולש ברמודה. היו מקרים של ספינות שטבעו ומטוסים שהתרסקו שם, בדיוק כמו שהיו מקרים כאלה בכל מקום אחר. משולש ברמודה זה לא דבר שנמצא בים, זה נמצא במוח של אנשים. אחרי הפרסומת אני אדבר עוד קצת על מרי סלסט, כי זה באמת מסתורי. דורון פישלר 31:22 הרפתקאותיהם של קפטן פנדה וטופרבוי. במערה סודית אי שם מתחת לסניף של איקאה, יושב קפטן פנדה מול מאות מסכי טלוויזיה, צופה באזרחי ישראל המנמנמים ומוודא ששנתם ערבה. אהה! הבחורה הזאת כאן היא מתהפכת מצד לצד. קדימה טופרבוי, אל הפנדה-מוביל! טופרבוי! קום! טופרבוי 31:52 מה? מה קרה? קפטן פנדה 31:54 אזרחי ישראל זקוקים לנו טופרבוי, קח איתך מזרן ונצא לדרך! אישה 32:02 שלום? מי זה? מה אתם? מי אתם? קפטן פנדה 32:05 אין סיבה לדאגה גברתי, אני קפטן פנדה וזה עוזרי הנאמן טופרבוי. טופרבוי 32:11 אוי אלוהים, המדרגות האלה, נגמר לי הגב. אישה 32:17 מה אתם עושים בחדר השינה שלי? קפטן פנדה 32:19 היום בשעה 4 לפנות בוקר התהפכת מצד לצד ולא הצלחת להירדם. הבאנו לך מזרן של פנדה כדי שתשני טוב יותר בלילה. אישה 32:28 אבל עכשיו 8 בבוקר. קפטן פנדה 32:29 כן, מאז שפתחו את נתיב פלוס הפקקים עלי היסטוריה. אישה 32:33 איך אתה יודע שלא ישנתי טוב? קפטן פנדה 32:34 אה, הטלוויזיה שם בפינה, תעשי שלום למצלמה. אישה 32:38 אתה השתלת לי מצלמה בחדר השינה? קפטן פנדה 32:39 אין צורך להודות לי גברתי, תודי לפנדה ולמזרנים המעולים שהם מייצרים. קדימה טופרבוי, אזרחים נוספים זקוקים לנו. טופרבוי! קפטן פנדה 32:50 אח! אל תדאגי גברתי, זה כוח העל של טופרבוי, הוא נרדם בכל מקום כי תמיד נוח לו. זכרי, אם המזרן לא מתאים לך מכל סיבה שהיא רק תנופפי למצלמה וטופרבוי יהיה פה כדי לאסוף אותו בחזרה. להתראות! קפטן פנדה 33:06 זה בסדר, הוא ויסקו-אלסטי. חזרו אלינו בשבוע הבא אל פרק נוסף של 'הרפתקאותיהם של קפטן פנדה וטופרבוי'. אם גם אתם רוצים לישון טוב בלילה על מזרן של פנדה, כל מה שאתם צריכים לעשות הוא לנופף אל הנקודה השחורה בפינת החדר. לא, לא לשם, בצד השני. בדיוק. או לחלופין, בקרו באתר הבית של פנדה, panda.co.il והזמינו מזרן, טופר ומוצרי שינה נוספים במחירים משתלמים במיוחד. 100 לילות ניסיון ללא עלות, ללא התחייבות ומשלוחים חינם. מזרני פנדה, panda.co.il. דורון פישלר 33:53 לא באתי להרוס. אני יודע שיש סיבה שאנשים אוהבים סיפורים כאלה על משולש ברמודה וחייזרים וכאלה דברים. כי זה מסתורי. זה מגניב שזה מסתורי. הרעיון שיש אזור שאף אחד לא יודע מה קורה בו ואנשים נעלמים - זה מגניב לחשוב על זה. ואז פתאום באים אנשים עצבניים כמוני ואומרים 'פחחח, אין שם כלום, בכלל אין דבר כזה'. למה להרוס? עכשיו, זה נכון, כן, ואני מתנצל על זה. גם אני אוהב מסתורין, גם אני אוהב סיפורים כאלה שאיש אינו יודע. אני פשוט אוהב דברים נכונים. אז בוא נספר לכם סיפור שגם הוא די ידוע והוא נכון. זה דבר שבאמת קרה. דורון פישלר 34:44 ב-1872, ספינה קנדית שקראו לה 'דיי גרציה' עשתה את הדרך לרוחב האוקיינוס האטלנטי לכיוון איטליה. בנקודה מסוימת באוקיינוס, ליד האיים האזוריים, אנשי הצוות של דיי גרציה פתאום הבחינו בספינה אחרת, עומדת באמצע אוקיינוס. עומדת. הספינה האחרת הזאת התנהגה מוזר. במקום לשוט כמו שצריך, היא פשוט התנדנדה לשם והמפרשים שלה היו מורדים אבל לא הופנו לכיוון הנכון. כשהם התקרבו הם זיהו את הספינה, השם שלה היה כתוב עליה. לספינה הזאת קראו מרי סלסט. מרי סלסט הייתה ספינת משא די קטנה שגם היא הייתה במסע כזה לרוחב האוקיינוס. היא יצאה מבוסטון והייתה אמורה להגיע לגנואה באיטליה עם מטען של 1,700 חביות של אלכוהול. דורון פישלר 35:50 קפטן בריגס, ככה קראו לקפטן שלה, הוא נחשב למאוד אמין, וחוץ מזה היו על הספינה שבעה אנשי צוות, והייתה גם אשתו של הקפטן והבת שלהם שהייתה בת שנתיים. כשאנשי דיי גרציה לא קיבלו שום תשובה ממרי סלסט, הם החליטו לעלות על הסיפון שלה. ושם הם מצאו שהכל היה בסדר. כל המפרשים היו תקינים, לא היו חורים, דליפות, שום דבר. הספינה הייתה לגמרי בסדר, רק שלא היה עליה אף אחד. כל עשרת האנשים שהיו עליה נעלמו. כל החפצים שלהם היו שם, הם השאירו שם את המטען, הרבה מאוד אוכל, כסף, יומן הקפטן היה שם והרישום האחרון בו היה מ-10 ימים לפני כן והוא אמר בגדול הכל סבבה מזג אוויר טוב. רק שני דברים היו חסרים חוץ מהאנשים: סירת ההצלה של הספינה ומכשירי ניווט. דורון פישלר 36:55 אוקיי, אז המסקנה היא די ברורה. כל אנשי הספינה עלו על סירת ההצלה, ירדו לים ועזבו אותה באמצע אוקיינוס. אבל למה? איזה סיבה יכולה להיות לאנשים פתאום להחליט לרדת עם סירת ההצלה? להיות תקוע עם סירת הצלה קטנה באמצע האוקיינוס זה לא רעיון חכם. סיכויי ההישרדות שלך ממש לא גדולים ובטח שאף אחד לא יעשה את זה כשהוא יכול להיות על ספינה הרבה יותר גדולה עם מפרשים והרבה ציוד והרבה אוכל. ובטח שאף אחד לא יעשה את זה בלי לקחת את כל הדברים שלו. משהו מאוד מאוד חריג צריך לקרות כדי שכולם ינטשו בצורה כזאת. עושים את זה בגדול רק אם הספינה שלך טובעת. אבל מרי סלסט לא טבעה. היא גם לא נראתה כאילו היא עומדת לטבוע. היא הייתה שלמה לחלוטין ותקינה לגמרי. דורון פישלר 37:52 אז מה בדיוק גרם לכל אנשי הצוות של מרי סלסט פשוט להיעלם? יכול להיות שמשהו קרה על הסיפון שהבהיל את כולם עד כדי כך שהם פשוט החליטו לברוח מיד? אבל מה? משהו שלא פגע בספינה עצמה? אף אחד לא ידע בגלל שאף אחד מהאנשים שהיו על מרי סלסט לא נמצאו אף פעם. בקשר לספינה עצמה, היא קיבלה צוות חדש קטן מאנשי דיי גרציה והשלימה את המסע שלה והגיעה לגנואה והייתה לגמרי בסדר. עכשיו הסיפור המוזר הזה קצת התפרסם, בעיקר כשארתור קונאן דויל, ההוא שכתב את שרלוק הולמס ואהב סיפורי מסתורין כמובן, הוא שמע את הסיפור והתלהב והוסיף כל מיני פרטים לא בהכרח נכונים. כמו למשל שהיו שם קערות של אוכל שעדיין העלו אדים ומקטרת שעדיין העלתה עשן. זה קריפי, זה לא נכון. אבל גם בלי הפרטים הנוספים האלה הסיפור הזה הוא מאוד מוזר. והעלו כל מיני תיאוריות כמו אולי אלה היו פיראטים? פיראטים ממש טיפשים שמבריחים אנשים מספינה אבל שוכחים לקחת את הכסף ואת המטען. או שזאת הייתה מפלצת ים? או חייזרים? חייזרים זה תמיד תשובה להכל. אבל מה באמת קרה למרי סלסט? אני לא יודע. אף אחד לא יודע. והאמת שאני די אוהב את זה שאף אחד לא יודע. כי זה נחמד שיש מסתורין כזה מדי פעם. דורון פישלר 39:43 זאת הייתה התשובה. אם אתם רוצים לשלוח לי עוד שאלות אז אתם מוזמנים לעשות את זה דרך הטופס שנמצא באתר Ranlevi.com/theanswer. ואם יש לכם משהו במקרה שאתם רוצים לפרסם כדי להגיע לקהל מפולח ואינטליגנטי, אתם יכולים לפנות אלינו גם שם בעמוד הצור קשר באתר. מפיק ועורך את הפרק הזה גיא בינון, אביב שם טוב ייעוץ ותמיכה מורלית, רן לוי העורך הראשי, דני תימור המנהל העסקי, אני עדיין דורון פישלר. ביי. רן לוי 40:31 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת Ranlevi.com, או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] השלמות, תיקונים ודסי מטריקו</title>
        <link>https://mat-mo.github.io/podtext/episodes/htshvbh/htshvbh-hshlmvt-tyqvnym-vdsy-mtryqv.html</link>
        <guid>https://mat-mo.github.io/podtext/episodes/htshvbh/htshvbh-hshlmvt-tyqvnym-vdsy-mtryqv.html</guid>
        <pubDate>16 בדצמבר 2019</pubDate>
        <description>Transcript for [התשובה] השלמות, תיקונים ודסי מטריקו from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'מין רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 היי, אתם מאזינים ל'התשובה', אנחנו נתחיל תכף אחרי הפרסומת הזאת. דורון פישלר 02:47 אתם שומעים אותי. אם אתם שומעים אותי זה כנראה משום שאתם אוהבים להקשיב. אתם יודעים שפודקאסטים, לשמוע דברים בזמן שהידיים והעיניים שלכם פנויות, זה אחלה דבר. עכשיו, אם הייתי נותן לכם מאמר של 3000 מילה ואומר שיש לכם 25 דקות לקרוא אותו, ללמוד אותו ולהבין אותו, יכול להיות שלא הייתם מתלהבים מזה. אבל כשאתם מאזינים לפודקאסט, זו לא בעיה. אלפי מילים אתם שומעים ונהנים ויכולים גם לשטוף כלים או לשחק תוך כדי, כי לשמוע הרבה פעמים זה יותר קל מלקרוא. וילדים יודעים את זה מצוין. יש ילדים שמאוד אוהבים לקרוא, יש כאלה שלא. יש הרבה מאוד ילדים שיהיה מאוד קשה לגרום להם לקרוא משהו, וזה לא כי הם לא חכמים, זה פשוט כי לקרוא זה לפעמים קשה, בפרט לילדים שסובלים מלקויי למידה כלשהם. יש הרבה מאוד ילדים שמאוד מתקשים לקרוא, אבל אין להם שום בעיה להקשיב. פרויקט האודיובוקס, ספריית השמע הישראלית, נועד בדיוק לזה. את המיזם הזה הקים פסיכולוג חינוכי ובנאדם מגניב באופן כללי בשם רשי קור, שבעצמו יש לו קושי בקריאה ושנים פגש תלמידים שסיפרו לו כמה הם שונאים לקרוא, ורצה להראות להם את מה שהוא בעצמו גילה, שלדבר הזה יש פתרון - ספרי אודיו. המיזם הזה כולל ספרי קריאה מוקלטים שזמינים בחינם עבור 100 אלף תלמידי החינוך המיוחד והשילוב בארץ. והמטרה היא שגם ילדים שמתקשים בקריאה יוכלו לחוות ספרים ולקבל את כל מה שהם נותנים: ידע, אוצר מילים, כיף. כבר היום יש מבחר קטן של ספרי קריאה להאזנה, כולל 'צ'ארלי בממלכת השוקולד' ו'לאסי חוזרת הביתה', כשהמטרה היא להגדיל את הפרויקט בהרבה, שיהיה מבחר גדול יותר של ספרים עם אתר ועם אפליקציה לתלמידים שיוכלו להאזין בנוחות ופלטפורמה למורים כדי לעקוב אחרי התקדמות הילדים. יופי של דבר. עכשיו, הפרויקט הזה צריך אתכם. נכון לעכשיו, כלומר במהלך דצמבר 2019, מתנהל קמפיין גיוס המונים למען הפרויקט ואנחנו מאוד נשמח אם תוכלו לעזור. תרומה קטנה תתקבל בברכה, תרומה גדולה תתקבל בברכה עוד יותר. התרומות מוכרות להחזר מס, ועוד אפשרות לתרום היא לקנות כרטיס לאירוע שיתרחש ב-21 בדצמבר וכולל גם הרצאה של דורון פישלר. מעניין. חפשו פרויקט ספרי האודיו או תיכנסו לאתר audiobooks.org.il ותקשיבו טוב. תודה. דורון פישלר 05:29 היי, אני דורון פישלר וזאת 'התשובה' בערך. כלומר, זה לא ממש פרק רגיל של 'התשובה'. את הפודקאסט הזה אני מקליט כבר טיפה יותר משנה, עבר קצת יותר משנה מאז שהתחלנו את העסק הזה וזה ממש כיף. כל העניין הזה של לקבל שאלות ולדבר עם אנשים ולמצוא תשובות, זה מגניב. וחוץ מזה, אני מקבל הרבה מאוד תגובות אחרי כל פרק שמשודר. אנשים תמיד שמחים לדעת דברים או מוסיפים עוד או מתקנים אותי על דברים. העניין הוא שאחרי שפרקים עולים לא משנים אותם, אנחנו בדרך כלל לא נוטים לתקן. למרות שקורה לפעמים שנופלות טעויות. כמה שפחות, כי אני מאוד מאוד משתדל לבדוק את עצמי לפני, אבל קורה. כבר דיברתי פעם אחת על זה שבפרק על קולומבוס אז אני אמרתי שקפה מגיע מאמריקה למרות שהוא לא מגיע מאמריקה, הוא מגיע מאפריקה. בנוסף באותו פרק אז דיברתי על התושבים הילידים של האי הראשון שקולומבוס הגיע אליו שקראו להם מאינו, אבל בהמשך הפרק אני קורא להם בטעות טאינו. וזו טעות, לא קוראים להם ככה, סליחה, טועים, טעות, טאינו. היה שווה לעשות את הטעות הזאת רק בשביל התיקון הזה. בכל מקרה, בנוסף יש הרבה אנשים שמוסיפים עוד דברים ויש עוד מידע מעניין שלא היה בפרק עצמו, אז חשבתי לקחת את ההזדמנות הזאת בשביל לעשות פרק קטן של השלמות ותיקונים. כמה דברים ששייכים לפרקים קודמים של 'התשובה' שמעניין לדעת, שרציתי להוסיף אותם. למשל, לפני כמה שבועות אני דיברתי על קברים. הקלטתי את הפרק שדיבר על מה יקרה שייגמר בעולם המקום לקברים. וקודם כל תאזינו לו אם לא שמעתם אותו עדיין. עכשיו, אני דיברתי שם על כל מיני שיטות קבורה אלטרנטיביות, ואחר כך, אחרי שהפרק עלה, אז כמובן כולם רצו לדעת על מה לא דיברתי עליו. בהערכה גסה מיליון אנשים שאלו אותי למה לא דיברתי על קבורת ארץ ישראל או קבורה בנוסח בית שני או ליקוט עצמות, או יש לזה כל מיני שמות אחרים. עכשיו, יש סיבה שלא דיברתי על זה, הסיבה היא שאני מנסה לשמור על פרקים באורך סביר. יש המון דברים שלא דיברתי עליהם, אם הייתי מנסה בכל פרק להקיף את כל הפרטים האפשריים בקשר לכל נושא, אז כל פרק היה באורך של 5 שעות וזה קצת פחות קליט. והנושא המסוים הזה חשבתי שהוא פשוט פחות רלוונטי כי לא חשבתי שאנשים ישתמשו בזה. הקטע בסוג הקבורה הזה, ליקוט עצמות, זה אחרי שהבנאדם מת, אחרי לא לפני, כן, קוברים אותו בקבר סטנדרטי למשך שנה. ואז, כשנשארות רק עצמות, לוקחים את העצמות שלו, מכניסים אותם לגלוסקמה, שזה ארון קטן, ושמים את הארון הקטן במערת קבורה או מבנה קבורה משפחתי ששם כבר מאוחסנים אבותיו ואבות אבותיו וכל המשפחה שלו. זה מה שנקרא 'נאסף אל אבותיו', זה המקור של הביטוי. עכשיו, השיטה הזאת מאוד דומה למה שעושים היום בהרבה מקומות בעולם, קבורה זמנית ואז אחסון של העצמות באופן הרבה יותר מצומצם וחסכוני במקום. זה לא חוסך מקום כמו שריפה, שזה הכי יעיל, אבל זה בהחלט הרבה פחות מקום מקבר רגיל. ומה שיפה בשיטה הזאת זה כשר לחלוטין. ככה יהודים קברו יהודים במהלך תקופות ארוכות. אין שום הלכה שאוסרת על זה, זה פשוט לא מקובל היום. עכשיו, אני לא הזכרתי את זה כי לא נראה לי שמישהו הולך לעשות את זה בארץ. זה כל כך מנוגד למה שמקובל, זה כאילו הדברים הבעייתיים בכל העולמות: גם להזיז את המת מהקבר אחרי שהוא כבר קבור, וגם בסופו של דבר הקבר הוא לא באדמה אלא בקיר ויכול להיות מין קומה שלישית או רביעית בקיר. אז לא חשבתי שמישהו הולך לעשות את זה, אבל מתברר שטעיתי. מתברר שיש יוזמה להחזיר את שיטת הקבורה הזאת לארץ. המועצה הדתית גוש עציון מכל הדברים בעולם יזמה ניסיון להעלות מודעות לשיטה הזאת ואולי להחזיר אותה. נכון לכרגע הם אוספים חתימות ומנסים להשיג תמיכה ציבורית בדבר הזה, ואולי זה יצליח להם. זה עדיין לא קיים, אבל אולי יהיה בהמשך. דורון פישלר 10:25 אחד הפרקים הראשונים שהקלטנו, ממש מזמן, היה על השאלה של למה נוסעים בצד ימין במקומות מסוימים בעולם ונוסעים בצד שמאל במקומות אחרים. אבל בפרק הזה אני גם הזכרתי בסוף את הסיפור של סמואה ועל איך סמואה דילגה פעם על יום. פשוט היה יום שלא קרה. עכשיו בהמשך לזה, אז בני שלח לי את השאלה מה עשו יהודים לגבי השבת בהחלפת היום בסמואה. שזה נשמע לי כמו שאלה קטנונית, כי קודם כל יש יהודים בסמואה? זה אי ממש קטן ורוב התושבים שלו הם סמואים. אני מניח שהקהילה היהודית שם היא לא מאוד גדולה. אבל השאלה היא שאלה מעניינת. זאת אומרת, אוקיי מה עושים? זאת אומרת אם נגיד שאני נמצא בסמואה והם פשוט מחליטים לדלג על יום שישי ולהגיע ישירות לשבת, אז מה? כלומר אני אמור לנוח ביום השביעי, אבל היום השביעי הוא היום המאוחר יותר רק בגלל שכל האלה מסביב החליטו פתאום לדלג על יום, האם אני צריך לעשות את זה ביחד איתם או שלא? אז שאלה הלכתית מעניינת, ומתברר שכן, אנשים טיפה חקרו את העניין הזה. כשהדבר הזה קרה, סוכנות הידיעות היהודית JTA, הם העלו כתבה שעסקה בדבר הזה ובשאלה. הם התייעצו עם רב שטען שמכיוון ששינו שם את היום, אז למעשה יש שם ספק שבת מערב שישי עד מוצאי שבת, מכיוון שנהוג בקהילה מסביב ששבת היא יום אחד, מצד שני כפי שאתה סופר את זה אישית זה יום אחר, אז צריך מחמת הספק לנהוג כאילו שבת לאורך 48 שעות. וזה קשה, זה אני מניח שזה הופך את זה לקצת בעייתי. הם גם מצאו את מי שלטענתם היה היהודי היחיד בסמואה, קראו לו מקס לפושין, הוא היה בן 25 והוא גר בסמואה והוא יהודי והוא כנראה לא מאוד הדוק כך שזה לא מאוד מאוד הטריד אותו העסק הזה. אז מתברר כן, יש יהודים, או לפחות אחד, בסמואה, ומה הם עושים עכשיו בשבת אני לא יודע. דורון פישלר 13:02 פעם התייחסתי נורא בקיצור לשאלה מאוד ידועה, השאלה של מי בא קודם הביצה או התרנגולת. אבל לאחרונה אני חשבתי על זה קצת יותר מחדש ואני חושב שיש לי תשובה טובה יותר כרגע. כשאתם שואלים את השאלה הזאת, מי בא קודם הביצה או התרנגולת, אתם שואלים אותה בסדר הזה: הביצה או התרנגולת. ואם תחפשו את הערך של זה בוויקיפדיה, אז הערך הוא 'פרדוקס הביצה והתרנגולת'. כמעט אף אחד לא מדבר על פרדוקס התרנגולת והביצה. ליתר ביטחון בדקתי בגוגל. מספר התוצאות בגוגל של 'הביצה או התרנגולת' הוא גדול בערך פי 8 ממספר התוצאות של 'התרנגולת או הביצה'. כלומר יש דרך מסוימת להגיד את זה, יש סדר מסוים להגיד את זה. אבל אם אתם מדברים על זה באנגלית, אז זה הפוך. בגלל שבאנגלית השאלה היא 'Which came first, the chicken or the egg?'. כלומר התרנגולת או הביצה. והערך בוויקיפדיה הוא 'התרנגולת או הביצה', וכשאתם מחפשים בגוגל מספר התוצאות של 'The chicken or the egg' הוא גדול בערך פי 8 ממספר התוצאות של 'The egg or the chicken'. כלומר ברור שבכל שפה יש את הדרך הנכונה להגיד את זה משום מה ויש את הדרך שהיא פחות נכונה, היא פשוט נשמעת לא נכון. בכל מקרה, אז התשובה לשאלה מי בא קודם, הביצה או התרנגולת, היא: באנגלית התרנגולת באה קודם, בעברית הביצה. דורון פישלר 14:58 הטעות הכי גדולה שלי אני חושב הייתה בפרק על המיקרוגל, שזה היה פרק איום ונורא, לא לכם אבל לי, כי לכתוב את זה היה מאוד מאוד קשה כבר אמרתי את זה. ובין השאר אני דיברתי שם על מקרר והסברתי איך מקררים עובדים, ואמרתי שם שיש גז במקרר שמתקרר ואז כשהוא יוצא החוצה לצד השני למחוץ למקרר, אז הוא מתחמם והופך לנוזל ואז הוא הופך בחזרה לגז ונכנס פנימה. אבל זה בעצם לגמרי הפוך. כלומר הוא גז בפנים ונוזל בחוץ, זה לא נוזל בפנים או גז... מה שאמרתי שם זה ההיפך. בקיצור, הקטע הזה נורא מעייף, אתם לא מאמינים איזה סיוט זה תרמודינמיקה. יש ספר, כך שהתברר לי אחרי שעשיתי את הפרק, ספר לימוד של פיזיקה סטטיסטית, שזה הבסיס לתרמודינמיקה, שכתב דיוויד גודסטיין, שזה ההתחלה שלו, ככה הוא מתחיל: 'לודוויג בולצמן, שבילה את רוב חייו בחקר המכניקה הסטטיסטית, התאבד בשנת 1906. פול ארנפסט, שהמשיך את עבודתו, התאבד גם הוא ב-1933. כעת תורנו ללמוד מכניקה סטטיסטית'. אולי כדאי לגשת אל הנושא בזהירות. כן, וזה נושא בעייתי. בואו לא נדבר יותר על מיקרוגלים אף פעם. דורון פישלר 16:30 אני הקלטתי כבר פרקים על הצורה של כדור הארץ וקבורת מתים וחורים שחורים והרבה דברים. אף פעם לא היה פרק שהביא כל כך הרבה רגשות כמו הפרק על 'קואקווה דה לה אומה'. לכל אחד יש דעה בעניין, היו ויכוחים, היו מריבות, היו הרבה מאוד תגובות, אנשים מאוד התעניינו בסיפור של קואקווה דה לה אומה למרות שזה היה פרק שבו הייתה לי הכי פחות תשובה אם אתם זוכרים, ואם אתם לא זוכרים אז תלכו תקשיבו לפרק הזה קודם לפני שאתם שומעים את ההמשך. כי אני לא יודע, אני לא יכול למצוא את התשובה הסופית למאיפה הגיע קואקווה דה לה אומה, אני רק העליתי תיאוריות. עכשיו אני קיוויתי שבעקבות הפרק הזה אני אקבל עוד מידע, אולי עוד אנשים שלא הגיעו אליי קודם שיתנו לי עוד גרסאות אולי של השיר הזה בכל מיני שפות ואולי אפשר יהיה למצוא את הסיפור שלו. וזה קרה קצת. לא פנה אליי שום פילולוג עם מאגר מידע ענק על תולדות קואקווה דה לה אומה, אבל כן אני קיבלתי, אביב שלח לי למשל גרסה של השיר הזה ששרים בדרום אפריקה, שהולכת 'אקווה דה מאומה, קווה קווה קווה, 5-7 צ'יקי צ'יקי צ'יקי צ'י'. אחר כך יש מאלומה מאלומה מאלומה. אוקיי, זה די דומה, אז ברור שהשיר הזה הגיע גם לדרום אפריקה. אבל המידע באמת מעניין הגיע כשגיליתי על הגרסה הספרדית של השיר הזה. אליחי יידע אותי על גרסה ספרדית שקוראים לה 'חואגו דה לה אוסה'. שזה הולך ככה: 'חואגו דה לה אוסה, קווה קווה קווה, לבאנטה אל אלה, טיקו טיקו טה'. עכשיו 'אל חואגו דה לה אוסה' זה המשחק של האווז, ו'לבאנטה אל אלה' זה תרים את הכנף. כלומר למילים האלה יש משמעות ואפילו יש קשר בין שורה אחת לשורה השנייה. עכשיו גם בזה כמובן כמו בכל מקום יש המון גרסאות, אם עכשיו כל דובר ספרדית יכתוב לי שלא, אצלי שרו את זה אחרת, כן אני יודע, יש מיליון גרסאות של הדבר הזה. יש לפעמים זה לא 'חואגו דה לה אוסה' אלא 'חואגו דל פאטו' שזה משחק הברבז. ויש גרסאות שזה בכלל משחק אחר אלה לא בדיוק כמו שאנחנו באותן מילים או מנגינה שונה. יש כל כך הרבה כאן, זאת הדרך לאובססיה ולטירוף, באמת, יכול לשקוע בזה שעות בלנסות למצוא את זה. בכל מקרה, הגרסה הזאת קיימת: 'אל חואגו דה לה אוסה', וזה מעניין משום שיש גם גרסאות באנגלית שמדברות על ברבז. כל הקטע הזה של 'קווה קווה קווה' זה הגיוני שזה מדבר על ברבז. ובהרבה מהם שרד ה'דה לה'. 'דה לה' זה בספרדית, זה 'של ה'. זה אשכרה בשפה, לשורה הזאת יש משמעות. עכשיו אם אתם זוכרים מהפרק ההוא, יש שתי גרסאות עיקריות של שירת הברבז בניו יורק, אחת זה 'קואקווה דלי אומאי' והשנייה זה 'קואקווה דלי אוסו'. ואני לא יודע איזה משתיהן באה קודם, אבל 'דלי אוסו' ו'דה לה אוסה' זה כבר ממש דומה. זה בהחלט נשמע כאילו הם קשורים אחד לשני. אם מישהי שרה לי בספרדית על 'חואגו דה לה אוסה' זה הגיוני שמה שנשמע זה 'קואקווה דלי אוסו'. בהתחשב במידע החדש הזה, התיאוריה החדשה שלי היא שהספרדית הייתה קודם. כלומר, אולי, לפני הכל היה 'חואגו דה לה אוסה' שהפך ל'קואקווה דלי אוסו', שהפך ל'קואקווה דלי אומאי', שהפך ל'קואקווה דה לה אומה'. ואיפה 'סטלה אלה אוליי' הגיעה לכל העסק הזה באמת שאני לא יודע. בכל אופן אם הסיפור הזה נכון, אז יכול להיות שהשיר הזה הגיע מספרד לניו יורק ומשם לגרמניה אולי ומשם לישראל. גם הסיפור הזה אני לא יודע שזה נכון, אני לא יודע בוודאות כי אי אפשר לדעת, אבל נכון לעכשיו אני חושב שזה הסיפור היותר סביר, לפחות עד שמישהו יביא לי את הגרסה בלטינית עתיקה. דורון פישלר 21:17 זאת הייתה 'התשובה' קצרה. זה לא היה ממש פרק שלם, זה רק קצת פרק. אל תדאגו, פעם הבאה אנחנו נחזור עם פרק שלם לגמרי של 'התשובה' עם תשובה מלאה לשאלה כלשהי. אם יש לכם שאלה אתם יכולים לשלוח אותה בטופס שנמצא באתר ranlevi.com/theanswer ושם נמצאים גם כל הפרקים של הפודקאסט הזה, ואתם יכולים למצוא אותם גם באפליקציה של רשת עושים היסטוריה באנדרואיד או בכל אפליקציית פודקאסטים אחרת. לעדכונים על פרקים חדשים של 'התשובה' אתם יכולים ללכת לעמוד הפייסבוק 'דורון פישלר נגד העולם' ושם אני מעדכן גם הרצאות שאני עושה כולל הרצאת 'התשובה' לילדים ולמבוגרים שהולכת לקרות בכמה מקומות במהלך חנוכה אם אתם במקרה שומעים את זה בדצמבר 2019. מפיק ועורך גיא בינון, אביב שם טוב ייעוץ ותמיכה מורלית, רן לוי העורך הראשי, דני תימור המנהל העסקי, אני דורון פישלר, ביי. קריין 22:24 לפודקאסטים נוספים ולהצטרפות לרשימת התפוצה של התוכנית, בקרו באתר הבית של רשת עושים היסטוריה בכתובת ranlevi.com, או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] נחש, ברק או אסטרואיד</title>
        <link>https://mat-mo.github.io/podtext/episodes/htshvbh/htshvbh-nkhsh-brq-v-strvyd.html</link>
        <guid>https://mat-mo.github.io/podtext/episodes/htshvbh/htshvbh-nkhsh-brq-v-strvyd.html</guid>
        <pubDate>30 בדצמבר 2019</pubDate>
        <description>Transcript for [התשובה] נחש, ברק או אסטרואיד from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] למה הבניין הגבוה בעולם?</title>
        <link>https://mat-mo.github.io/podtext/episodes/htshvbh/htshvbh-lmh-hbnyyn-hgbvh-b-vlm.html</link>
        <guid>https://mat-mo.github.io/podtext/episodes/htshvbh/htshvbh-lmh-hbnyyn-hgbvh-b-vlm.html</guid>
        <pubDate>13 בינואר 2020</pubDate>
        <description>Transcript for [התשובה] למה הבניין הגבוה בעולם? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] מהו באמת הסרט המצליח ביותר אי פעם?</title>
        <link>https://mat-mo.github.io/podtext/episodes/htshvbh/htshvbh-mhv-bmt-hsrt-hmtslykh-byvtr-y-p-m.html</link>
        <guid>https://mat-mo.github.io/podtext/episodes/htshvbh/htshvbh-mhv-bmt-hsrt-hmtslykh-byvtr-y-p-m.html</guid>
        <pubDate>27 בינואר 2020</pubDate>
        <description>Transcript for [התשובה] מהו באמת הסרט המצליח ביותר אי פעם? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] פלסטיק זה רע?</title>
        <link>https://mat-mo.github.io/podtext/episodes/htshvbh/htshvbh-plstyq-zh-r.html</link>
        <guid>https://mat-mo.github.io/podtext/episodes/htshvbh/htshvbh-plstyq-zh-r.html</guid>
        <pubDate>10 בפברואר 2020</pubDate>
        <description>Transcript for [התשובה] פלסטיק זה רע? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] מה אם העולם יפסיק להסתובב?</title>
        <link>https://mat-mo.github.io/podtext/episodes/htshvbh/htshvbh-mh-m-h-vlm-ypsyq-lhstvbb.html</link>
        <guid>https://mat-mo.github.io/podtext/episodes/htshvbh/htshvbh-mh-m-h-vlm-ypsyq-lhstvbb.html</guid>
        <pubDate>24 בפברואר 2020</pubDate>
        <description>Transcript for [התשובה] מה אם העולם יפסיק להסתובב? from התשובה</description>
        <content:encoded><![CDATA[
            דורון פישלר 00:00 פה מהטלביזיה שאלה איך אפשר לשלוח לך שאלות? אז ככה, אנשים שולחים לי שאלות בפייסבוק ואנשים שולחים במייל ואנשים אומרים לי דברים בעל פה וכל מיני דברים. עדיף שתשלחו את זה באמצעות הטופס שנמצא באתר של התשובה ב-ranlevi.com/theanswer פשוט בגלל שזה נהיה כזה בלאגן עם כל השאלות שאני מקבל מכל מיני מקומות. שם אני יודע שזה מגיע אלי. עדיין לוקח זמן להגיע לשאלות בכל מקרה אנחנו התשובה תכף מתחילים. קריין 00:43 הפרק בחסות Overwolf המפתחת פלטפורמת אפליקציות למשחקי PC מובילים כגון Fortnite, Hearthstone ועוד. Overwolf נמצאת בתנופת צמיחה משמעותית וצפויה להכפיל את כמות העובדים בחברה בשנה הקרובה. בקרו באתר המשרות של Overwolf גלרי לראות את המשרות הפנויות. וגם אם אתם שמאזינים לנו עכשיו לא מחפשים עבודה לעצמכם אבל מכירים חבר שכן, כדאי לכם להפנות אותו ל-Overwolf. גם אתם וגם החבר תזכו במתנה מגניבה כמו אוזניות מבטלות רעש של Bose, כרטיסי טיסה בשווי 1500 שקלים ועוד. בקרו ב-overwolf.com/jobs או הקליקו על הבאנר של Overwolf באתר הבית של רשת עושים היסטוריה ובאפליקציה. דורון פישלר 01:31 היי אני דורון פישלר, זאת התשובה והנה כמה שאלות שהגיעו אלי. אופיר ואלון שאלו אותי מה יקרה אם כדור הארץ יפסיק להסתובב? וגלעד שאל אותי גם את אותה שאלה. אלכס שאל מה יקרה אם סיבוב כדור הארץ יכפיל את עצמו? וירדן שאל מה יקרה אם כדור הארץ יתחיל להסתובב לכיוון השני? בקיצור הרבה שאלות על הסיבוב של כדור הארץ ומה היה קורה אם הוא היה משתנה. הציבור רוצה לדעת ולכן הציבור יקבל תשובה. דורון פישלר 02:16 השאלה הראשונה והכי פשוטה. מה היה קורה אם כדור הארץ היה יום אחד מפסיק להסתובב? זה די ברור, יש לנו יום ולילה ויום ולילה ויום ולילה כי כדור הארץ מסתובב. חלק מהזמן אנחנו פונים אל השמש וחלק מהזמן לכיוון השני ואז יש חושך. אם כדור הארץ לא מסתובב יותר לא יהיו לנו יותר יום ולילה. זה נכון אבל זה שולי לגמרי. זה ממש ממש לא הדבר היותר משמעותי שיקרה אם כדור הארץ יעצור. אבל כדי להגיד מה כן יקרה אני צריך קודם להסביר כמה דברים. דורון פישלר 02:59 אנחנו חיים על כדור, אני מקווה שכולנו מסכימים על זה בשלב הזה, אוקיי? אנחנו על כדור והכדור הזה כידוע מסתובב. הוא מסתובב מאוד מהר או מאוד לאט, תלוי איך מסתכלים על זה. כי מצד אחד כדור הארץ עושה סיבוב אחד סביב לעצמו פעם ב-24 שעות. זה לא הרבה. אם אני מסתובב פעם אחת ב-24 שעות אני לא יכול להגיד שאני זז מהר. זה כל כך לאט שרוב הזמן אנחנו אפילו לא יכולים לראות אותו זז. דורון פישלר 03:41 מצד שני, מכיוון שכדור הארץ הוא דבר גדול יחסית זה אומר שחלקים ממנו נעים מאוד מהר. ההיקף של כדור הארץ בקו המשווה הוא 40,000 קילומטר. זה אומר שכל מה שנמצא על קו המשווה עושה מסלול מעגלי של 40,000 קילומטר כל 24 שעות. כלומר יוצא שבסך הכל הוא זז במהירות של 1,666 קילומטר לשעה. זה די מהר. אתם חושבים שלדהור על הכביש ב-120 קמ"ש זה מהר? תנסו 1600 קמ"ש. במילים אחרות 1,666 קילומטר לשעה זה 465 מטר לשנייה. בשנייה אחת אתם עוברים מרחק של כמעט חצי קילומטר. זה יותר מהר מכדור של אקדח. אנחנו זזים כל הזמן ממש ממש מהר אבל לא מרגישים את זה בכלל. דורון פישלר 04:40 למה? כי כשאנחנו נמצאים בתוך משהו שזז במהירות קבועה אנחנו לא מרגישים את זה. אם אני ואתם נמצאים בתוך מכונית שנוסעת 100 קמ"ש, אנחנו זזים מהר אבל אנחנו לא מרגישים את המהירות הזאת. מכיוון שפשוט אני והכיסא שאני יושב עליו והבגדים שלי והלפטופ שלי והחתול שלי שאני לוקח לווטרינר והאוויר שבמכונית וכל מה שבמכונית זז בדיוק באותה מהירות, זה לא מורגש מבחינתי. זה בדיוק כמו לעמוד במקום. כלומר כן אני יכול לראות את הנוף זז דרך החלונות ואני יכול להרגיש את התנודות של הרצפה כי הכביש לא משהו, אבל אני לא מרגיש באמת את המהירות. דורון פישלר 05:32 אם אתם נגיד נמצאים באוטו שנע במהירות קבועה ויש וילונות על כל החלונות והנסיעה היא איכשהו חלקה לחלוטין אין שום דרך שתרגישו את זה. אתם לא יכולים להרגיש אם אתם זזים או עומדים ולא משנה אם אתם זזים 20 קמ"ש או 100 קמ"ש או 1600 קמ"ש. הדבר שאנחנו כן מרגישים זה כשהמהירות משתנה. כשאני במכונית והיא מאיצה מהר מאוד קדימה נותנת קפיצה קדימה אני מרגיש את זה. אני מרגיש שאני כאילו נמעך אחורה אל המושב. ולהיפך אם היא דופקת ברקס אז אתם כאילו עפים קדימה. אני עושה את התנועה הזאת עכשיו של להתכופף קדימה, אתם לא רואים אותי עושה את זה אבל אני עושה את זה כי אני פשוט לא יכול להגיד את זה בלי להדגים. דורון פישלר 06:11 למה? כי הגוף שלנו לא מתעדכן מיד במהירות של המכונית. אם נסענו 100 קמ"ש גם הגוף שלי זז 100 קמ"ש וכל עוד לא יקרה שום דבר הוא ימשיך לנוע קדימה ב-100 קמ"ש, לזה קוראים החוק הראשון של ניוטון אם זה מעניין. גם כשהמכונית מאיטה היא נוסעת קצת יותר לאט הגוף שלי ממשיך לנסות להתקדם קדימה ב-100 קמ"ש ככה שאני זז קצת יותר מהר מהמכונית ולכן אני נוטה קדימה. דורון פישלר 06:40 כל עוד השינוי הזה במהירות קורה בהדרגה זה לא נורא, מרגישים את זה קצת. זה יהיה בעייתי אם השינוי במהירות יהיה מאוד מאוד פתאומי. כלומר אם אני נמצא במכונית שהמהירות שלה משתנה מ-100 קמ"ש לאפס בבת אחת, כלומר מתנגשת בעמוד, מה שיקרה זה שאני אעוף קדימה במהירות של 100 קמ"ש דרך החלון. וזאת הסיבה שצריך לחגור חגורת בטיחות. דורון פישלר 07:12 איך כל זה קשור לכדור הארץ? אז אמרנו אם אנחנו נמצאים על קו המשווה אז אנחנו וכל היתר נעים עם כדור הארץ לכיוון מזרח במהירות של 465 מטר לשנייה. אנחנו לא מרגישים את זה אבל אנחנו זזים. עכשיו נגיד שכדור הארץ בבת אחת עוצר. רגע אחד הוא הסתובב, רגע אחר כך הוא עוצר במקום. איך זה יכול להיות? זה לא, זה לא יכול להיות, אבל נגיד, נגיד שכדור הארץ נתקע בעמוד. דורון פישלר 07:47 מה שיקרה? מה שיקרה זה שכולנו נעוף מזרחה במהירות של 465 מטר לשנייה. וזה לא טוב. זה לא ליפול קצת הצידה, זה כאילו שיורים אתכם מתוך רובה. במהירות כזאת אני פשוט אמרח על הקיר הכי קרוב. אף אחד לא יכול לשרוד את זה שהוא נורה במהירות של 465 מטר לשנייה. וזה לא שאם משהו כבד אז הוא יישאר במקום. לא, לא רק האנשים יעופו, גם הפילים יעופו הצידה. כל מה שלא מחובר לרצפה יעוף הצידה והאמת שגם רוב הדברים שכן מחוברים לרצפה. כי בניינים אמנם נועדו להיות מאוד יציבים אבל כשבונים בניין לא לוקחים בחשבון את המצב שהולכים לירות אותו מתוך תותח. אז גם כל הבניינים יתמוטטו. בגדול מה שיקרה זה הרס מוחלט של העולם. שום דבר לא ישרוד. דורון פישלר 08:46 בעצם כמעט שום דבר. יש שני מקומות בעולם שבהם אפשר יהיה לשרוד את זה. אבל בשביל זה אני צריך להסביר עוד כמה דברים. דורון פישלר 09:01 לא כל מקום בכדור הארץ נע באותה מהירות למרות שכולנו מסתובבים בדיוק במהירות של סיבוב אחד ביום. אני יודע, זה עלול להיות מבלבל. זה כמו תחשבו על תקליט שמסתובב. אז הקצה של התקליט הוא... מה זה תקליט? אה, כן. תקליט זה כמו דיסק אבל גדול יותר והוא שחור ושפעם לפני שהיו דיסקים אז... מה זה דיסק? נו. דיסק זה משהו ששומעים בו מוזיקה זה כמו ספוטיפיי רק שצריך לשים את... תסלח לי בחורצ'יק, מה זה ספאטיפיי? אה! אוקיי יודעים מה דוגמה לא טובה, תשכחו מזה. דורון פישלר 09:44 זה כמו מיקרוגל. כולם יודעים מה זה מיקרוגל? יופי. בתוך המיקרוגל יש את הצלחת הזאת שמסתובבת, נכון? עכשיו אם אתם שמים שתי כוסות שוקו על הצלחת הזאת, אחת בדיוק באמצע הצלחת ואחת בקצה של הצלחת ליד השוליים. ואז אתם מפעילים את המיקרו ושתיים מתחילות להסתובב. הכוס שקרובה לקצה עושה מסלול ארוך מסביב לכל הצלחת ולכן היא זזה די מהר. לעומת זאת הכוס שבמרכז הצלחת לא זזה בכלל. היא מסתובבת אבל היא מסתובבת רק מסביב לעצמה, אתם לא רואים אותה זזה. כמה שתניחו את הכוס יותר רחוק מהאמצע מציר הסיבוב של הצלחת, המסלול שהיא תעשה בזמן הסיבוב יהיה יותר גדול ולכן המהירות שלה יותר גדולה. אם היה לכם מיקרו סופר ענק עם צלחת ענקית והייתם שמים כוס על הקצה שלה היא הייתה נעה במהירות עצומה מסביב למרות שמספר הסיבובים שהיא עושה לדקה היה עדיין בדיוק אותו דבר כמו של הכוס שנמצאת באמצע. דורון פישלר 10:52 אוקיי עכשיו לכולם ברור? כן אבל דורונצ'וק אולי אתה יכול לעזור לא נפתח לי האינטרנט. אוקיי לא עכשיו סבתא. בכל מקרה אז קו המשווה הוא המקום שבו כדור הארץ הוא הכי רחב ולכן הוא מסתובב הכי מהר. אנחנו בישראל לא נמצאים בנקודה הכי רחבה של כדור הארץ כי אנחנו לא על קו המשווה, אנחנו נמצאים צפונה משם בנקודה שבה ההיקף של הכדור הוא יותר קטן אז אנחנו לא נעים במהירות של 465 מטר לשנייה אלא רק 350 מטר לשנייה בערך שזה עדיין מהר. דורון פישלר 11:29 עכשיו יש שני מקומות בכדור הארץ שלא זזים בכלל. הקוטב הצפוני והקוטב הדרומי. אם אתם בסביבה קרובה של הקוטב אתם עדיין זזים אבל אתם זזים לאט מאוד יחסית. ואם אתם עומדים איכשהו ממש על הקוטב על הנקודה של ציר הסיבוב אז אתם לא זזים בכלל ביחס לכדור הארץ אתם רק מסתובבים במקום. דורון פישלר 11:57 אז במקרה של עצירה פתאומית של כדור הארץ הכל יעוף הכל יושמד חוץ ממה שנמצא ממש קרוב לקטבים. כלומר יש מצב שהפינגווינים ישרדו. אם הם נמצאים קרוב לקוטב אז בנקודה שבה המהירות של הסיבוב היא איטית יחסית אז את העצירה הם ירגישו פחות. הם עדיין יעופו הצידה אבל במהירות שפויה יחסית ואולי הם יהיו בסדר. יש להם גם הרבה ריפוד ונוצות וכאלה. מי שעומד ממש ממש על הקוטב על הנקודה של הקוטב כנראה יקבל קצת סחרחורת אבל זהו. דורון פישלר 12:33 אבל הצרות לא נגמרות כאן. חוץ מזה שכל התרבות האנושית הרגע נחרבה עד היסוד שזה באסה, יש עוד בעיות בעולם שהפסיק להסתובב. גם האוויר כל האטמוספירה זזה הצידה ב-1600 קמ"ש. זאת אומרת כל העולם הפך הרגע למין הוריקן גלובלי בקנה מידה שקשה לדמיין בכלל. הלוחות הטקטוניים גם הם עפו אחד על השני ב-1600 קמ"ש וכשזורקים את אפריקה על אסיה מן הסתם גם זה בעייתי לכן יהיו רעידות אדמה בקנה מידה שסולם ריכטר לא מגיע אליו בכלל. ריכטר יצטרך מעלית. מהפגיעה הזאת בבלם של כדור הארץ מן הסתם הרי געש יתחילו להתעורר ולהתעצבן והשדה המגנטי של כדור הארץ ייעלם ויחשוף את כולם לקרינה מהשמש. בקיצור החיים על כדור הארץ אחרי שהוא עצר יהיו מאוד מאוד קשים אם בכלל אפשריים. מה שכן זה נשמע כמו אחלה סרט. קריין טריילר 13:33 בעולם שהפסיק להסתובב. חוקרת הקטבים ג'יין פוסט שהתה במשלחת לקוטב הדרומי ומוצאת את עצמה לבדה בעולם. עכשיו בלוויית פינגוויניה הנאמנים צ'אק ובלומינגהאוס היא צריכה לנווט לאורכו של עולם חרב כדי למצוא את שרידי האנושות האחרונים. תחנת מחקר בקוטב הצפוני. העולם שעצר. קיץ 20 ומשהו. בקולנוע. כל הזכויות שמורות אם אתם גונבים את הרעיון תשלמו לי. דורון פישלר 14:18 כל המצב הממש ממש לא נעים הזה קורה אם כדור הארץ נעצר בבת אחת. אם אנחנו רוצים להימנע מהמצב הזה שבו כולם מתים אפשר פשוט ללחוץ על הברקסים יותר בעדינות. כלומר אם כדור הארץ היה עוצר אבל עוצר בהדרגה לאט לאט והיינו מדלגים על הקטע הזה שבו כולם מתים ועדיין מוצאים את עצמנו בעולם שהפסיק להסתובב, מה היה קורה אז? דורון פישלר 14:44 במקרה הזה עניין היום והלילה באמת נהיה משמעותי כי בעולם שלא מסתובב אין יום ואין לילה. למעשה זה לא ממש נכון. יהיו יום ולילה הם פשוט יהיו מאוד ארוכים. משום שאנחנו הפסקנו את הסיבוב של כדור הארץ מסביב לעצמו, אבל זה לא אומר שהוא יפסיק להסתובב מסביב לשמש. לכן אם אתם מסתובבים מסביב לשמש, אוקיי מנורה, אם אתם מסתובבים מסביב למנורה כשאתם מסתכלים על המנורה כל הזמן, אתם עושים סיבוב מסביבה אבל בעצם עשיתם סיבוב גם מסביב לעצמכם כי אתם לא כל הזמן פונים לאותו כיוון. אם אתם עושים סיבוב מסביב למנורה אבל כשהפנים שלכם תמיד פונות לכיוון אותו קיר זאת אומרת שחלק מהזמן אתם מסתכלים עליה וחלק לא. חלק מהזמן המנורה מאירה את הצד שלכם, חלק מהזמן היא מאירה את העורף שלכם. דורון פישלר 15:40 לכן אם ברגע זה נגיד אפריקה פונה לכיוון השמש בעוד חצי שנה כדור הארץ יהיה בצד השני של השמש והיא תאיר את הצד השני של כדור הארץ ואפריקה תהיה בחושך. כלומר כן עדיין יהיה מחזור של יום ולילה אבל האורך של יממה יהיה שנה. חצי שנה יום ואז שקיעה ארוכה מאוד ואז חצי שנה לילה. וזאת תהיה בעיה כי דברים צריכים אור ודברים צריכים גם חושך. החיים בכדור הארץ לא בנויים לשישה חודשים רצופים של אור או של חושך. דורון פישלר 16:16 צמחים למשל צריכים אור שמש, צמחים פשוט לא גדלים במקום שבו אין בכלל אור. הם יכולים לשרוד לילה אבל הם לא יכולים לשרוד חצי שנה. אז בחצי מכדור הארץ הצמחים פשוט ימותו ובתוך שנה הצמחים בכל כדור הארץ ימותו. ואם אין צמחים אין גם בעלי חיים כי אין להם מה לאכול. ואם אין צמחים אין גם חמצן כי הצמחים הם מה שיוצר את החמצן בכדור הארץ וכשאין חמצן אין חיים. אז אמנם לא ירו את כולנו מתותח במקרה הזה אבל התוצאה בסופו של דבר היא לא שונה בהרבה. אי אפשר לחיות על כדור הארץ שהפסיק להסתובב. דורון פישלר 17:02 אז נגיד שהתגברנו על זה איכשהו. אני לא יודע איך יש לכם כיפה ענקית שבה אתם מגדלים צמחים בשביל חמצן. הבעיות שלכם עדיין לא נגמרו. בחורף קר ובקיץ חם, נכון? למה? פשוט כי בקיץ יש יותר שעות של אור. במהלך היום השמש מחממת את האוויר ואת האדמה ואת כל היתר ובלילה הכל מתקרר קצת חזרה. ובקיץ כשיש יותר שעות להתחמם ופחות שעות להתקרר הכל נהיה בסופו של דבר יותר חם. יותר שעות אור זאת הסיבה שחם בקיץ. דורון פישלר 17:42 עכשיו תחשבו על חום יולי אוגוסט אצלנו. 40 ומשהו מעלות. לזה אנחנו מגיעים בארץ כשבשיא הקיץ יש בערך 15 שעות של אור ביממה. לכמה אתם חושבים שנגיע אם יהיו 24 שעות של אור ביממה כשהאוויר רק יתחמם כל הזמן ולא יהיה אפילו טיפה לילה כדי לקרר אותו? יהיה חם. יהיה מאוד חם יהיה חם במידה כזאת ששום מזגן כבר לא יעזור. זה חם באופן כזה שפשוט אי אפשר לחיות בחצי הזה של הכדור. ובחצי השני של הכדור שלא רואה שמש במשך חצי שנה יהיה מאוד מאוד קר. לא קר ברמה של בררר קר לי נשים עוד סוודר אלא קר ברמה של אני מתגעגע לאנטארקטיקה שם היה נעים. דורון פישלר 18:37 כלומר בצד אחד של הכדור יהיה חם כל כך שאי אפשר לחיות שם, בצד השני יהיה קר כל כך שאי אפשר לחיות שם. המקום היחיד בכדור הארץ שבו אפשר יהיה לחיות בכלל זה באזור הדמדומים. אזור השקיעה הנצחית. כלומר הרצועה על פני כדור הארץ שנמצאת באמצע. המקום שבו השמש בדיוק שוקעת או זורחת. היא נמצאת על האופק ולכן לא נורא נורא חם שם וגם לא נורא נורא קר. אבל גם זה לא אומר שפשוט בונים בית באזור הדמדומים ואז מתיישבים למרפסת לראות את השקיעה לנצח. גם שם החיים לא קלים. דורון פישלר 19:21 קודם כל תהיה קצת רוח. רוח נוצרת כשאוויר חם נע לכיוון אוויר קר. במצב כזה שבו חצי מכדור הארץ מאוד חם והחצי השני מאוד קר זה אומר שתמיד תהיה באזור שבאמצע הרבה רוח. זה יהיה כמו לחיות בתוך הוריקן שלא מפסיק אף פעם. הבעיה הנוספת היא שאזור הדמדומים לא נשאר באותו מקום. אמרנו כבר כדור הארץ עדיין מסתובב מסביב לשמש והצד האפל של כדור הארץ הופך לצד המואר של כדור הארץ אחרי חצי שנה. זה אומר שהאזור שאפשר לחיות בו זז ביחד איתו. דורון פישלר 20:00 אם כדור הארץ הפסיק להסתובב נגיד בדיוק שאמריקה פונה לכיוון השמש אז אם אתם באותו זמן בספרד אתם כנראה נמצאים בערך באזור הדמדומים ואתם בסדר. אבל אחרי שלושה חודשים ספרד נמצאת מול השמש ועכשיו הודו נמצאת באזור הדמדומים ואחרי עוד שלושה חודשים הודו בשמש ואזור הדמדומים עבר ליפן. בקיצור הדרך היחידה להישאר באזור הדמדומים ולכן לשרוד היא לזוז כל הזמן. לנוע בקצב כזה שאתם מקיפים את כדור הארץ בדיוק פעם אחת כל שנה. דורון פישלר 20:37 איך אפשר לעשות את זה בכלל? הרי אתם צריכים לקחת איתכם את כיפת החמצן הגדולה שבניתם ובטח שאי אפשר לעשות את זה עלי היבשה כי היא תיגמר אז בעצם זאת תצטרך להיות מין ספינה זאת מין תיבת נוח מודרנית שמקיפה את ה... וואי הסרט הזה הולך להיות ממש טוב. קריין טריילר 20:56 בעולם שהפסיק להסתובב בהדרגה. החוקרת ג'יין פוסט והפינגווינים צ'אק ובלומינגהאוס פוגשים את שרידי האנושות האחרונים על ספינת ענק הנודדת מסביב לעולם בהוריקן נצחי. יש רק כלל אחד. לעולם לא להפסיק לנוע. ג'יין פוסט 2 הבריחה מאזור הדמדומים. בקרוב בקולנוע. רק בנטפליקס. דורון פישלר 21:34 כל התסריטים האלה נשמעים די איומים אז בואו ננסה את השאלה הבאה. מה יקרה אם כדור הארץ לא יעצור אלא להיפך יסתובב פי שניים יותר מהר? קודם כל למדנו כבר את ההאצה של כדור הארץ צריך לעשות בהדרגה כי אם הוא בבת אחת מתחיל להסתובב מהר פי שניים זה בדיוק אותו דבר כאילו שהוא יעצור בבת אחת רק שבמקום לעוף מזרחה כולנו נעוף מערבה. לא יותר טוב. אז לאט לאט מאיצים עד שאנחנו מגיעים לכדור שמסתובב מהר פי שניים. דורון פישלר 22:04 קודם כל זה משמעותית פחות הרסני. אם כדור הארץ היה עוצר אז החיים עליו כמו שאנחנו מכירים אותם היו פשוט נהרסים אבל אם הוא מסתובב פי שניים יותר מהר אני אומר מראש לא כולנו מתים בתסריט הזה. כבר יותר טוב. המשמעות הברורה של זה היא שהימים יהיו קצרים פי שניים. כלומר האורך של יממה יהיה לא 24 שעות אלא 12 שעות. השמש תזרח לומר ב-4 לפנות בוקר ותשקע ב-10 בבוקר ואז יהיה לילה. ואז השמש תזרח שוב ב-4 אחרי הצהריים ותשקע שוב ב-10 בלילה. דורון פישלר 22:41 עכשיו ברור שזה לוח זמנים שקצת קשה לעמוד בו כלומר לקום ב-4 בבוקר וללכת לעבודה ולחזור ב-10 בבוקר ואז ללכת עוד זה לא ממש פרקטי העסק הזה זה יחרפן את כולם אז במקרה כזה מן הסתם אנחנו נמשיך לנהל את אורך החיים הרגיל שלנו של 24 שעות פשוט נצטרך להתרגל לזה שבאמצע היום יש פתאום לילה. זה מבלבל אבל אם אתם אוהבים לנוח בצהריים זה לא כזה רע ובצהריים רוב האנשים ממילא נמצאים בעבודה אז אם יש חושך בחוץ לא נורא ובעצם אתם מקבלים יותר שעות אור בבוקר וגם בערב אז תכלס אני חושב שאפשר להתרגל. דורון פישלר 23:24 כלומר לגבינו בני האדם. צריך לשאול את כל החיות אם גם לגביהן זה בסדר. כי יש חיות שפעילות ביום ויש חיות שפעילות בלילה ואיך הן יגיבו ללוח הזמנים המואץ הזה? איך דבורים פתאום יגיבו לזה שהימים שלהן מאוד מאוד קצרים? מה יעשו הינשופים? מה עושות האיילות בלילות? קשה מאוד לדעת. קשה לעשות ניסוי כזה על הרבה מאוד חיות. אפשר להניח שתהיה לזה השפעה עליהן אבל איך בדיוק הן יגיבו אני לא יודע. חוץ מזה אני גם לא חזאי ולכן את ההשפעה על האקלים קצת קשה לי לחזות. אבל נראה לי שמכיוון שהימים יהפכו למאוד קצרים ובשום מקום בעולם עכשיו אין זמן של הרבה שעות של אור שמש ברצף אני חושב שזה ימתן את הטמפרטורות בכל כדור הארץ. כלומר קצת פחות חם איפה שחם וקצת פחות קר איפה שקר וקצת פחות רוח באמצע. דורון פישלר 24:24 ושוב מה המשמעות של כל זה ואיך זה ישפיע על כל העולם זה קשה לדעת אבל דבר אחד שאנחנו יודעים שישתנה זה הגיאוגרפיה של כדור הארץ. דורון פישלר 24:33 אנחנו יכולים לדבר רגע על הכוח הצנטריפוגלי. יש מורים לפיזיקה אני יודע שאוהבים לטעון משום מה שהכוח הצנטריפוגלי לא באמת קיים כי הם כנראה אף פעם לא היו בקרוסלה. הייתם פעם בקרוסלה? הרגשתם איך אתם כאילו נדחפים החוצה ככל שאתם מסתובבים יותר מהר? זה הכוח הצנטריפוגלי. אתם לא צריכים אפילו קרוסלה כדי להרגיש אותו פשוט תעמדו תסתובבו במקום כמה שיותר מהר ואז תוך כדי סיבוב תרימו את הידיים ותושיטו אותם לצדדים בזמן שאתם עדיין מסתובבים. אתם הולכים להרגיש כאילו מישהו מושך לכם בשתי הידיים חזק. יותר חזק ככל שאתם מסתובבים מהר יותר. זה הכוח הצנטריפוגלי הוא מושך דברים שמסתובבים החוצה. דורון פישלר 25:15 וזה אומר שאם נסובב את כדור הארץ פי שניים יותר מהר הוא יגדל. והדבר הראשון שיושפע מזה זה האוקיינוסים. הרבה מים ישאבו מהאזורים של כדור הארץ שלא מסתובבים מהר כלומר אזור הקטבים אל האזורים שמסתובבים יותר מהר כלומר אזור קו המשווה. וזה אומר ששם פני הים יעלו ויעלו בהרבה. לעומת זאת באזורים הצפוניים והדרומיים הם ירדו. דורון פישלר 25:45 לסובב את כדור הארץ פי שניים יותר מהר לא יעשה שינוי כזה שכל העולם ישתנה לחלוטין. יכול להיות שבמבט ראשון על המפה של העולם לא הייתם שמים לב לשינויים אבל קצת יותר מקרוב הייתם שמים לב. אפריקה מושפעת מזה מעט יחסית כי החלק המשווני של אפריקה הוא מאוד גבוה אבל כל ערי החוף באזור הזה יוצפו ומיליוני אנשים יצטרכו להתפנות משם. גם חלקים גדולים מאינדונזיה יטבעו. על המפה המקום שזה יהיה הכי מורגש זה בדרום אמריקה כי כל האמזונס ייעלם. כל האזור של האמזונס יוצף במים הוא יהפוך מיער גשם למין יער ים. מצד שני יש מצב שבצפון אלסקה תתחבר מחדש לרוסיה וגם תעלת למאנש תיעלם ככה שבריטניה תתחבר לאירופה. רציתם ברקזיט? לא הלך. דורון פישלר 26:38 הכוח הצנטריפוגלי לא עובד רק על מים הוא פועל על הכל גם עלינו. כלומר הוא כאילו מנסה להעיף אותנו כל הזמן מפני השטח לחלל. זה לא קורה כי לכדור הארץ יש גם כבידה והיא הרבה יותר חזקה מהכוח הצנטריפוגלי. אבל אנחנו כן מרגישים אותו. הוא כן מפחית בקצת את המשקל שלנו. ומרגישים אותו יותר ככל שמסתובבים יותר מהר. כלומר בעולם שלנו עכשיו שמסתובב במהירות הרגילה בן אדם שבקוטב הצפוני שוקל 100 קילוגרם כשאותו בן אדם נמצא בקו המשווה הוא שוקל בערך 300 גרם פחות. לא כזה יעיל בתור דיאטה. אבל אם כדור הארץ יסתובב פי שניים יותר מהר גם הכוח הצנטריפוגלי גדל אמרנו וזה אומר שאותו בן אדם על קו המשווה הרגע הוריד מהמשקל שלו עוד 700 גרם בערך. זאת לא השפעה מאוד גדולה. דורון פישלר 27:39 אז מכאן מן הסתם עולה השאלה אז אפשר להוריד את המשקל עוד יותר? אפשר להוריד אותו לאפס? אז התשובה היא כן אבל אנחנו נצטרך לסובב את כדור הארץ הרבה הרבה יותר מהר. פי שניים מהר זה פשוט לא מספיק. אבל אם כדור הארץ יסתובב בערך פי 17 יותר מהר כלומר יום לא יימשך 24 שעות וגם לא 12 שעות יום יימשך שעה ו-24 דקות. זה יאזן את הכבידה והכוח הצנטריפוגלי בקו המשווה. דורון פישלר 28:16 במצב כזה נגיד אתם מתחילים בקוטב הצפוני ושם המשקל שלכם הוא נורמלי מה שאתם שוקלים זה מה שאתם שוקלים. ואתם מתחילים מסע ארוך דרומה. ככל שאתם הולכים דרומה המשקל שלכם פוחת באופן מורגש. אחרי כמה אלפי קילומטרים אתם מרגישים קלים יותר אתם שוקלים רק שלושת רבעי מהמשקל הקודם שלכם. אתם ממשיכים ללכת דרומה ואז אתם שוקלים רק חצי. ואז רק רבע. ואז כשאתם מגיעים לקו המשווה אתם לא שוקלים כלום. כלומר אתם לא נוגעים ברצפה יותר אלא רק סוג של מרחפים מעליה. דורון פישלר 29:00 כמובן במקרה הזה לא תהיה רצפה בכלל כי קו המשווה הוא צף כולו במים וגם הצורה של כדור הארץ תשתנה בסופו של דבר כי במהירות כזאת הוא יהיה הרבה יותר פחוס. אבל יהיה אזור שבו אפשר לעוף. שווה לא? וואי. הסרט הזה הולך להיות... קריין טריילר 29:13 בעולם שמסתובב מהר יותר מאי פעם. יש רק כוח אחד חזק יותר מהכוח הצנטריפוגלי. כוחה של אהבה. היא ג'יין פוסט חוקרת קטבים נועזת. הוא ז'אן פול קקדו חוקר ציפורים משווניות באפריקה. היא עם שתי רגליים על הקרקע. הוא מרחף. האם האהבה תנצח? ג'יין פוסט 3 אפס כבידה. בקרוב. רק בנטפליקס. דורון פישלר 30:00 כל התסריטים האלה נשמעים די איומים אז בואו ננסה את השאלה הבאה. מה יקרה אם כדור הארץ לא יעצור אלא להיפך יסתובב במהירות הרגילה שלו אבל לכיוון ההפוך. קודם כל כדי להתחיל להסתובב בכיוון ההפוך כדור הארץ יצטרך קודם כל להאט ואז לעצור ולהסתובב לכיוון השני וסיכמנו כבר שלעצור את כדור הארץ זה רעיון לא טוב בכלל. אבל נעזוב את כל זה בואו נגיד שאיכשהו דילגנו על הקטע הזה שכולם מתים כדור הארץ מחליף כיוון והגענו פשוט למצב שבו הוא מסתובב באותה מהירות כמו היום אבל לכיוון ההפוך. או שפשוט נניח שזה תמיד היה ככה. כדור הארץ תמיד הסתובב הפוך. מה יקרה? דורון פישלר 30:43 לכאורה שום דבר. כלומר האורך של יום הוא עדיין 24 שעות בדיוק כמו קודם ולאנשים יש את אותו המשקל שהיה להם קודם ואמנם השמש עולה במערב ושוקעת במזרח אבל זה לא כזה הבדל גדול. חוץ מזה תכלס הסיבה שלמזרח קוראים מזרח זה ששם השמש זורחת ולמערב קוראים מערב כי היא נמצאת שם בערב. אז אם זה מאז ומתמיד היה ככה היינו פשוט קוראים למערב מזרח ולמזרח מערב ככה שהשמש עדיין הייתה עולה במזרח ושוקעת במערב למרות שזה כיוון הפוך ושום דבר לא משתנה. קריין טריילר 31:23 בעולם שבו תכלס הכל די אותו דבר. בסך הכל די סבבה. מה שלומכם? 2026 בערוץ 11. דורון פישלר 31:43 אבל בכל זאת דברים היו שונים. מזג האוויר היה שונה. בעולם כזה מזג האוויר הולך הפוך. כלומר במובן של זרמי הים זורמים בכיוון ההפוך, רוחות, סופות הוריקנים מסתובבים בכיוון ההפוך. מתברר שזה משנה כי כיוון הרוח משפיע על כיוון העננים שמשפיע על כיוון הגשמים וכיוון הזרימה בים משפיע על החום של הים וזה משנה עוד תנאי מזג... אקלים זה דבר מאוד מאוד מורכב שאני לא מבין בו. וכשמשנים דבר אחד זה יכול לגרום להרבה שינויים. דורון פישלר 32:20 קבוצה של חוקרים פרסמה ב-2018 תוצאות של הדמיה שהם עשו של האקלים בכל העולם שבו הכל אותו דבר רק שהוא מסתובב לכיוון ההפוך. ומתברר שלפי המודל שלהם האקלים בכדור הארץ היה משתנה באופן משמעותי. כלומר בקטבים עדיין קר ובאזור הטרופי עדיין חם אבל יש הרבה דברים באמצע שנראים שונה לגמרי. מדבר סהרה נגיד נעלם. איפה שהיה מדבר עכשיו יש אזור סובטרופי די נעים עם הרבה צמחים. לעומת זאת חלק גדול מדרום אמריקה ברזיל וארגנטינה וגם חלק מסין כולם הפכו פתאום למדבר. דורון פישלר 33:04 צפון אמריקה בכלל היא לא מציאה גדולה. כל החלק הדרום מזרחי של ארצות הברית, פלורידה וכל מה שמסביב הפך עכשיו למדבר מאוד גדול. החלק המערבי הפך למאוד קר וכמעט שאין אזורים נעימים באמצע. גם אירופה מאוד התקררה. היא קרה גם עכשיו אבל היא צנחה כולה בעוד איזה 10 מעלות אז בטח פחות אנשים ירצו לגור שם. מצד שני המזרח התיכון כמו שאתם יודעים הכל פה די מדבר מסביב אבל בעולם הזה שמסתובב הפוך תכלס נעים פה. הרבה יותר ירוק יש לנו יערות גשם לידנו. לא רע מבחינתי אני דווקא די בסדר עם השינוי הזה. וזה בטח יותר טוב מכל השינויים האלה במהירות הסיבוב שגרמו לעולם למות. אז אם מצביעים על אחד מכל השינויים האלה אני בעד לסובב את העולם הפוך. דורון פישלר 34:10 אז מה היו השאלות? מה יקרה אם כדור הארץ יפסיק להסתובב בבת אחת? כולנו נמות. מה יקרה אם כדור הארץ יפסיק להסתובב בהדרגה? כולנו נמות אבל לאט. מה יקרה אם כדור הארץ יסתובב פי שניים יותר מהר? יהיו ימים מאוד קצרים והאמזונס יטבע. ומה יקרה אם כדור הארץ יסתובב לכיוון ההפוך? מזג האוויר מחר צפוי להיות נעים עם טמפרטורות רגילות לעונה. זאת הייתה התשובה. דורון פישלר 34:52 עכשיו בעניין מהירויות של פלנטות צריך לזכור שיש כמה כוכבי לכת במערכת השמש שלנו שכבר מסתובבים בדרכים די מוזרות. בואו נדבר על זה אחרי הפרסומות. קריין 35:12 את הקולות של הפודקאסטרים שלנו אתם כבר מכירים. אבל תנו לי לגלות לכם סוד, פנים אל פנים זה אפילו עוד יותר טוב. דפנה ליאל, בועז קורפל, דורון פישלר, חן פלדמן, נועם מיט בנדור, כל אחד מהמרצים שלנו הוא מומחה בתחומו ודובר מהשורה הראשונה בישראל. דוברים מנוסים וכריזמטיים שיודעים לסחוף את הקהל באמצעות תכנים חכמים ומגוונים. ספרו למנהלי הרווחה של הארגון שלכם על שירות ההרצאות החדש שלנו והביאו את המגישים האהובים עליכם לאירוע הבא. speakers.ranlevi.com. דורון פישלר 35:54 חזרנו. כשאנחנו מדברים על שינוי בקצב הסיבוב של כדור הארץ כדאי לזכור שיש מקומות במערכת השמש שבהם דברים כאלה אשכרה קורים. במערכת השמש שלנו הכל מסתובב. כל כוכבי הלכת מסתובבים. אבל לא הכל מסתובב באותו קצב. מאדים למשל גם הוא מסתובב סביב עצמו במהירות ממש ממש דומה לזאת של כדור הארץ. יום על מאדים נמשך 24 שעות ו-37 דקות. זה ממש דומה ליום על כדור הארץ. לעומת זאת צדק, כוכב הלכת הכי גדול הוא גם זה שמסתובב הכי מהר. יום בצדק נמשך 10 שעות. בנפטון זה נמשך 16 שעות, בשבתאי 11 שעות ובנוגה 5832 שעות. דורון פישלר 36:52 כן נוגה הוא קצת מוזר. נוגה מסתובב בכיוון ההפוך מכל שאר כוכבי הלכת והוא מסתובב ממש ממש ממש לאט. האורך של יום על נוגה הוא כמו 243 ימים אצלנו. המהירות בקו המשווה זאת שאצלנו היא 1660 קמ"ש בנוגה היא 6.5 קמ"ש שזה מהירות אפילו לא של ריצה זאת הליכה נמרצת. זה אומר שאם אתם בנוגה ואתם הולכים בכיוון ההפוך מזה שהכוכב מסתובב אליו אתם יכולים לנצח את הכוכב. אם אתם רוצים להישאר בשמש לנצח ושלא ירד הלילה אף פעם כל מה שאתם צריכים זה ללכת באיזי נגד הכיוון של הסיבוב והשמש לא תשקע עליכם לעולם. מה שעוד יותר מוזר זה שהשנה בנוגה זאת אומרת הזמן שלוקח לו להקיף את השמש היא 225 ימים. כלומר יום על נוגה הוא יותר ארוך משנה. דורון פישלר 38:00 אבל אם זה מוזר יש כוכב לכת אחד שבו הדברים הם עוד יותר מוזרים. כוכב חמה מרקורי. פעם חשבו שכוכב חמה הוא tidally locked כלומר שהוא מסתובב מסביב לעצמו בדיוק באותה מהירות כמו שהוא מסתובב מסביב לשמש ולכן צדק אחד שלו תמיד פונה אל השמש והצד השני תמיד בחושך כמו שהירח מפנה אלינו את אותו צד שלו כל הזמן. זה מתברר לא לגמרי נכון. כוכב חמה כן מסתובב. הוא מסתובב לאט מאוד. כלומר גם שם האורך של יום דומה לאורך של שנה. האורך של יום הוא שני שליש מהאורך של שנה. דורון פישלר 38:43 אבל בנוסף לזה המסלול של כוכב חמה מסביב לשמש הוא לא מעגלי אלא הוא אליפטי. כלומר לפעמים הוא קרוב יותר לשמש לפעמים הוא רחוק יותר וגם המהירות שלו משתנה בהתאם. זאת אומרת לפעמים הוא זז מהר יותר ולפעמים הוא זז מהר פחות. ומכיוון שבכל הזמן הזה הוא מסתובב מאוד לאט ישנה נקודה מסוימת בכוכב חמה שבה הייתם יכולים לראות דבר שאתם לא יכולים לראות בשום כוכב לכת אחר. הייתם יכולים לראות את הזריחה. הייתם רואים את השמש עולה מעל האופק ואז מתחרטת ושוקעת שוב חזרה מתחת לאופק ואז עולה שוב. ואל תשאלו אותי אפילו איזה סרט אפשר היה לעשות מזה. דורון פישלר 40:08 זה היה פרק של התשובה. את כל הפרקים של הפודקאסט הזה אתם יכולים למצוא בכל אפליקציית פודקאסטים למשל האפליקציה שלנו אפליקציית עושים היסטוריה אבל אפשר גם באחרות או באתר ranlevi.com/theanswer אתם יכולים שם גם להגיש שאלות. אם אתם רוצים להתעדכן בהרצאות שאני עושה ובפרקים חדשים של התשובה ודברים אחרים אתם יכולים לעשות את זה בעמוד הפייסבוק דורון פישלר נגד העולם. מפיק ועורך גיא בינון. ייעוץ ותמיכה מוראלית אביב שם טוב. העורך הראשי רן לוי. דני טימור המנהל העסקי. שרה סילבצקי. סבתא שלי. אני דורון פישלר להתראות.
        ]]></content:encoded>
    </item>
    
    <item>
        <title>[התשובה] בגשם, ללכת או לרוץ?</title>
        <link>https://mat-mo.github.io/podtext/episodes/htshvbh/htshvbh-bgshm-llkt-v-lrvts.html</link>
        <guid>https://mat-mo.github.io/podtext/episodes/htshvbh/htshvbh-bgshm-llkt-v-lrvts.html</guid>
        <pubDate>9 במרץ 2020</pubDate>
        <description>Transcript for [התשובה] בגשם, ללכת או לרוץ? from התשובה</description>
        <content:encoded><![CDATA[
            דורון פישלר 00:00 שאלה מספר 3175 בקובץ שלי. שנה 10, שאלה, שאל. היי דורון, איך קוראים לך? זאת התשובה, אנחנו תכף נתחיל. חיים קה 00:28 פעם יכולת להיות איכר ולעבוד כל היום עם המזמרה, עם הטורייה או עם הסוס ולחרוש. והיום חקלאות זה עסק שמי שהוא לא יותר טוב מבינוני אין לו שום סיכוי לשרוד. זה חיים קה, מגדל צאן ממושב לכיש. הוא וחקלאים רבים מכל תחומי החקלאות הם האורחים בפודקאסט החדש, מזון למחשבה. האתגרים של החקלאי הישראלי רבים וייחודיים. ובפרקי הסדרה אנחנו נשמע מהם על החיים ועל העבודה שלרוב שזורים זה בזה. את מזון למחשבה, הפודקאסט של אמבר על חקלאות ישראלית, ניתן למצוא באפליקציית הפודקאסטים החדשה של רשת עושים היסטוריה. דורון פישלר 01:21 שלום, אני דורון פישלר. זה השם שלי וזאת התשובה. כמו שכבר אמרתי הרבה פעמים אני מקבל הרבה מאוד שאלות. כל השאלות נשמרות במין קובץ ענק שכרגע יש בו אלפי שאלות ולכן אני לעולם לא אגיע לכולם. אבל יש שאלות שחוזרות יותר מפעם אחת. למשל אם אני עושה חיפוש בקובץ הזה על המילה גשם, זה מה שאני מקבל. ראובן שאל, אם יורד גשם איך נרטבים פחות, בהליכה או בריצה? אם רצים תמיד יהיו הליצנים שיגידו, אבל ככה אתה תופס את כל הטיפות. צדוק שואל, יורד גשם בחוץ, על מנת להירטב פחות האם עדיף לרוץ או להמשיך ללכת כרגיל? אורי הגבר שואל, מה התשובה לשאלה האולטימטיבית של העולם, מה עדיף לעשות בגשם, ללכת או לרוץ? משפחת נאור שואלת, האם עדיף בגשם ללכת או לרוץ כדי להירטב פחות? אביחי שואל, כשקורה גשם האם עדיף לרוץ מהר ולחטוף המון גשם או ללכת לאט ואז לחטוף מעט גשם ליותר זמן? מה העניין? אם נכסה את השמש בגבינה צהובה ענקית האם ירד עלינו גשם של גבינה צהובה? אוקיי, אז זאת שאלה מאוד נפוצה. כלומר השאלה בקשר ללכת או לרוץ בגשם, לא בקשר לגבינה צהובה. איך נרטבים פחות? זאת דילמה שרבים נתקלים בה כל פעם שאנחנו נתקעים בחוץ ופתאום מתחיל לרדת גשם. אז האינסטינקט הראשון זה לברוח מהגשם, לרוץ כמה שיותר מהר ולהגיע הביתה. אבל יש גם את ההרגשה שאם אתם רצים בגשם אתם רצים לתוך הטיפות ואז אתם נרטבים יותר ובעצם אם הייתם הולכים לאט הייתם נרטבים פחות. עכשיו האמת היא שבמצב כזה רוב האנשים פשוט רצים וחושבים על הפילוסופיה של כל העסק אחר כך. אבל יש כאלה שהם או קולים או שוויצרים מספיק בשביל זה כדי לשמור על פסון וללכת, מן אתם תרוצו, אני יודע שלמעשה אתה נרטב פחות אם אתה הולך ולא רץ. זאת שאלה שדנו בה הרבה, אז אחת ולתמיד מה נכון? איך נרטבים יותר ואיך נרטבים פחות? לרוץ או ללכת? או שזה בכלל לא משנה? וזאת כמובן שאלה עם השלכות שימושיות לחיי היומיום. אם אתם מסתובבים בחוץ ופתאום נתקעים בגשם, פשוט תשלפו את הטלפון ואוזניות ותקשיבו לפרק הזה ואז תדעו בדיוק מה לעשות בעוד עשרים דקות בערך. השאלה הזאת גם קיבלה הרבה מחשבה רצינית. יש הרבה דיונים מתמטיים ופיזיקליים ולפחות תשעה מאמרים אקדמיים עסקו בשאלה הזאת. המאמר הכי מוקדם שמצאתי פורסם ב-1972 על ידי מייקל דיקין, מתמטיקאי אוסטרלי במגזין למתמטיקה. אבל היו הרבה אחרים שהתעסקו בכל מיני אספקטים יותר מורכבים של הבעיה שפורסמו בכל מיני פרסומים מדעיים שמוקדשים למתמטיקה או לפיזיקה או למזג האוויר. אולי הכי מרשים מביניהם, ב-2012 פורסם בז'ורנל האירופי לפיזיקה מאמר מאת הפיזיקאי פרנקו בוצ'י, הוא איטלקי, באורך של שלושה עשר עמודים עם ערימה של תרשימים וגרפים ונוסחאות ברוחב של עמוד ועיסוקים על באיזה זווית הגשם מגיע ונפח הגוף של הבנאדם שבגשם ועוד. רק שתבינו, אני אקרא לכם קטע קצר מהמאמר הזה. הבה נבחן מקבילון באוריינטציה כללית. ראשית אנו מבחינים שבמקבילון כל זוג של פאות נגדיות מתנהג בגשם כפאה אחת, לכן מקבילון לצורך הדיון שקול לשלושה משולשים מאונכים זה לזה. אם נקשר את אזור הווקטור שלנו עם כל זוג אנחנו מקבלים שלושה ווקטורים ניצבים זה לזה שעליהם נקרא a1, a2 ו-a3. המשוואה שנותנת לנו את מסת המים המתנגשת במקבילון אם כן היא הפשטה של משוואה 19... גם לי אין מושג מה אמרתי עכשיו, אוקיי? השאלה הזאת אשכרה מסובכת. המצב הזה שאנחנו מדברים עליו פשוט הוא מורכב. יש פה מבנה אחד שזה בנאדם והרבה מאוד אלמנטים אחרים, טיפות של גשם וכולם בתנועה. הבנאדם נע בכיוון אחד, הטיפות נעות בכיוון אחר וצריך לחשב את מספר נקודות המגע בינו ובינם. זה לא פשוט העסק הזה ובטח שלא קל לעשות את זה בעל פה בזמן שאתם בחוץ ויורד גשם ואתם נרטבים. עכשיו אני בעיקרון משתדל לא להקריא נוסחאות מתמטיות בפרקים, אני לא חושב שזה חומר האזנה מרתק. אז אם אני אנסה לחשב את המסלול של כל טיפה בנפרד ואת הצורה של הבנאדם והכל מזה אני לא אצא לעולם. אז כדי לחצות את כל הפרק הזה בלי להקריא נוסחאות כדי להגיע לאיזושהי מסקנה צריך קודם כל לפשט את הבעיה. כלומר לקחת את הבעיה שיש לנו ולהוריד ממנה פרטים מיותרים, להגיע למשהו שהוא דומה לבעיה שלנו אבל יותר פשוט כדי שיהיה אפשר בכלל להבין אותה. אז בתור התחלה נחשוב על הבנאדם שעומד בגשם. בנאדם זאת צורה מורכבת, יש לו ידיים, רגליים, אוזן אחת לפחות בדרך כלל. לחשב בדיוק את הזווית של כל טיפה שפוגעת בכל חלק שלו זה מאוד מאוד מורכב. יהיה הרבה יותר קל לחשוב על זה אם נעמיד פנים שהבנאדם הזה הוא בעצם צורה הרבה יותר פשוטה, שהוא כולו קופסה, מין קופסה מלבנית כזאת בגובה של בנאדם פחות או יותר אבל צורה פשוטה יותר, יש לה שטח מלבני למעלה ובצד. אוקיי, יודעים מה? אנחנו עכשיו הפכנו את הבנאדם שלנו למקרר. רגע מה? יש לנו מקרר שנתקע בחוץ בגשם. זה לא לחלוטין מדויק כי כמובן בני אדם הם לא מקררים. מצד שני גם מקררים הם לא באמת מקררים, אבל זה עניין לפרק אחר. אבל זה מספיק דומה וזה מאוד עוזר לנו לפשט את הבעיה. עכשיו הדבר השני, הגשם. גשם גם זה דבר מורכב כי הוא תמיד בא מהצד ובזווית ונחלש ומתחזק ושלוליות ומכוניות שמשפריצות, זה יותר מדי. נניח כרגע לצורך העניין שהגשם הוא גשם אידיאלי. טיפות שיורדות בקצב אחיד מלמעלה למטה באופן מאונך לחלוטין. אין שום רוח, שום אלכסון. גשם יציב. אז עכשיו התמונה יותר ברורה, יש לנו מקרר שתקוע ברחוב בדרך חזרה מחוג פילאטיס למקררים או משהו, פתאום התחיל לרדת גשם ואז המקרר ממהר הביתה ושואל את עצמו האם כדאי לו ללכת לאט או לרוץ. עכשיו כל עוד המקרר עומד וחושב על זה ולא זז, הוא נרטב אך ורק מכיוון אחד, רק מלמעלה. מכיוון שאמרנו שהגשם הוא אנכי לחלוטין שום טיפה לא תפגע בצדדים, בדפנות של המקרר. כל מה שירטב יהיה הגג שלו, החלק העליון שלו. עכשיו אם הוא יתחיל לזוז הוא יתחמק מכמה מהטיפות שהיו פוגעות בגג שלו אם הוא היה נשאר במקום אבל הוא יפגוש טיפות אחרות שלא היו פוגעות בו אם הוא היה נשאר במקום. זה לא משנה תכלס. השטח של התקרה שלו נשאר בדיוק אותו דבר כשהוא זז. הריכוז של הגשם נשאר אותו דבר ולכן גם מספר הטיפות שיפגעו בחלק העליון שלו נשאר בדיוק אותו דבר. זה לא משנה בכלל אם הוא עומד במקום או שהוא זז או באיזה מהירות הוא זז. כמות המים שהוא יספוג בחלק העליון שלו היא בדיוק אותו דבר. כמה הוא ירטב זה תלוי רק בשאלה כמה זמן הוא יעמוד בגשם. אז זהו, סיימנו? לא, ממש לא. אם זה היה כל הסיפור השאלה לא הייתה מסובכת בכלל. העניין הוא שבזמן שהמקרר נוסע, יודעים מה, קצת מפריע לי שאנחנו כל הזמן מדברים על המקרר הזה כאילו שהוא סתם חפץ שאין לו אישיות. הוא הגיבור הראשי שלנו עכשיו, הוא מקרר, יש לו סיפור, יש לו אישיות, יש לו שם. אז איך נקרא למקרר? מקררי? ררי? פריג'י? אמקורי? יודעים מה, עזבו, נקרא לו יפתח. אז למקרר קוראים יפתח וכשיפתח נע קדימה בגשם החלק העליון שלו נרטב בכל מקרה אמרנו, אבל עכשיו גם החלק הקדמי שלו נרטב. כי בזמן שהוא זז הוא פוגע בטיפות שהיו לידו בדרך למטה, טיפות שלא היו פוגעות בו אם הוא לא היה זז. עצם זה שהוא נע גורם לחלק הקדמי שלו להירטב באיזשהי מידה. אם הוא היה רוצה לשמור על הדלת שלו יבשה כל מה שהוא היה צריך לעשות זה לעמוד בלי לזוז. אבל הוא כן זז. עכשיו בכמה טיפות הוא פוגע? הטיפות האלה כל הזמן יורדות למטה תוך כדי שהוא נע בתוכן ואיך מחשבים דבר כזה? זה הקטע שבו השאלה שוב נהיית מסובכת. אז בואו נפשט אותה עוד יותר. כל טיפות הגשם האלה יורדות והן נעות לכיוון מטה כל הזמן כי זה מה שגשם עושה בגדול. אבל בעצם זה לא ממש אכפת לי שהן יורדות. מה שמשנה לי זה אם יפתח מתנגש בטיפה ולא אכפת לי אם הטיפה הזאת הייתה בדרך למטה או בדרך למעלה או בדרך הצידה. מה שמשנה זה שבאוויר יש טיפות מים. אז מה אם אני פשוט אעשה סטופ? והזמן עוצר. כל הגשם עוצר במקום. כל טיפות הגשם עכשיו תלויות באוויר איפה שהן היו. אם אני הולך מטר קדימה דרך מסך טיפות גשם כאלה שעומדות במקום, אני לא ארטב יותר מאשר אם הייתי הולך דרך גשם שאשכרה יורד. אבל אני גם לא הייתי נרטב פחות. אני ארטב בדיוק באותה מידה. יכול להיות שאלה לא יהיו בדיוק אותן טיפות שירטיבו אותי אבל מבחינת מספר הטיפות שיפגעו בי זה יהיה בדיוק אותו דבר. מה שמעניין אותי זה כמה טיפות יש באוויר, לא איך הן זזות. גשם חזק לא יורד יותר מהר מגשם חלש. גשם חזק זה פשוט יותר טיפות. כשיש גשם חזק יש יותר טיפות באוויר בכל רגע נתון, כשיש גשם חלש יש פחות. אז כדי לפשט את הבעיה שלנו אנחנו יכולים פשוט להתעלם לגמרי מהעובדה שהגשם יורד ופשוט להעמיד פנים מגובה התקרה של המקרר ומטה פשוט יש טיפות שתלויות באוויר בדרך של יפתח. ויפתח זז דרך הטיפות האלה. עכשיו האם זה משנה באיזה מהירות הוא זז? כן, בטח שזה משנה. תחשבו על יפתח שזז דרך הטיפות האלה במהירות של מקרר, כלומר לאט לאט. מדי פעם הוא סופג איזו טיפה. מצד שני תחשבו על מקרר שזז ב-400 קמ"ש בגשם. נכון שהיום בבוקר כשקמתם לא חשבתם שתשמעו היום את המשפט תחשבו על מקרר שזז ב-400 קמ"ש בגשם? בכל מקרה אם יפתח הוא מקרר מרוץ שדופק רייס דרך הגשם מן הסתם הוא יפגע בהרבה יותר טיפות. הוא עובר הרבה יותר מרחק ויש הרבה יותר טיפות בדרך ולכן הוא נהיה הרבה יותר רטוב. שוב, החלק העליון שלו נרטב בדיוק באותה מידה אבל מקדימה הוא נרטב הרבה יותר כשהוא זז מהר. אז זאת התשובה. כשזזים מהר יותר נרטבים יותר. כלומר כדי להירטב פחות בגשם צריך ללכת לאט. מה שלא התייחסנו אליו זה לעוד שאלה משמעותית אחת. השאלה היא לאן יפתח המקרר בעצם הולך. מן הסתם הוא לא סתם רץ בגשם. כשאתם רצים בגשם אתם רצים כי אתם רוצים להגיע לאיזשהו מקום. אתם רצים למחסה כלשהו, אתם רצים הביתה. גם יפתח לא סתם רץ בגשם. אתם ראיתם פעם מקרר פשוט רץ במעגלים בגשם? ברור שלא. תהיו הגיוניים. הוא רץ הביתה, מחכה לו שם אשתו מקררית ושני מיני ברים קטנים. הנקודה היא שהוא לא רץ סתם, הוא מנסה להגיע לאיזשהו מקום שנמצא באיזשהו מרחק ממנו. נגיד שהגשם תפס את יפתח כשהוא היה כבר ממש קרוב לבית. הבית של המקרר נמצא במרחק של מאה מטר ממנו. ובכל מטר נגיד שיש עשר טיפות באוויר. אנחנו עדיין עם גשם קפוא באוויר, כן? כל הטיפות עומדות באוויר. אז בסך הכל יש אלף טיפות שמפרידות בין יפתח לבין הבית שלו. הוא צריך לעשות את כל המסלול עד הבית שלו ולכן הוא יספוג את האלף טיפות האלה. עכשיו נשאל שוב. זה משנה באיזה מהירות הוא יעשה את זה? אם הוא יעשה את כל המסלול הזה בשנייה אחת הוא יקבל אלף טיפות בפנים בשנייה אחת. אם הוא יעשה את זה בשתי שניות אז הוא יקבל חמש מאות טיפות בפנים בשנייה אחת וחמש מאות טיפות בשנייה השנייה. אם הוא יעשה את זה בשעה אז הוא יקבל אלף טיפות בפנים בשעה לאט לאט, אבל הוא עדיין יקבל אותם. המהירות שלו לא משנה את מספר הטיפות שיש לו בדרך. מה שמשנה זה איזה מרחק יש לו לעשות וכמה טיפות יש באמצע. את כל הטיפות האלה הוא יספוג ולא משנה אם הוא יספוג אותם מהר או לאט. אז המהירות של המקרר לא משנה בכלל עד כמה הוא ירטב מקדימה. זה כן ישנה את מה שהוא יקבל על הגג. כי כמה שהוא נשאר יותר זמן בגשם, הגג שלו נרטב יותר. כלומר כמה שהוא יגיע יותר מהר הוא ירטב פחות. זאת אומרת עדיף לו להגיע כמה שיותר מהר. אז זאת התשובה. צריך לזוז כמה שיותר מהר. כלומר עדיף לרוץ בגשם מאשר ללכת. מה קרה פה בדיוק? הסיבה שהשאלה הזאת כל כך מבלבלת והסיבה שכל כך הרבה אנשים מדברים עליה ומתווכחים עליה כל הזמן זה ששתי התשובות הן נכונות. לפעמים זה נראה אינסטינקטיבית שככל שאתם רצים מהר יותר אתם נרטבים יותר. וזה נכון. מצד שני אתם אומרים אם תגיעו מהר יותר תרטבו פחות. וגם זה נכון. השאלה היא מה בעצם הייתה השאלה. כי האם כדאי יותר ללכת או לרוץ בגשם זה לא כל השאלה. אם השאלה הייתה איך נרטב פחות במשך פרק זמן מסוים התשובה היא שעדיף ללכת ולא לרוץ. כלומר אם במשך עשר השניות הקרובות אתם תרוצו בגשם אתם תרטבו יותר מאשר אם במשך אותו פרק זמן אתם תלכו בגשם. אבל אם השאלה היא איך נרטב פחות לאורך מרחק מסוים אז התשובה היא שעדיף לרוץ. בכל רגע שאנחנו רצים בגשם אנחנו נרטבים יותר אבל בסך הכל אנחנו נגיע מהר יותר ובסיכום הכללי אנחנו נרטב פחות. אז זה פשוט, אם מה שאתם עושים זה פשוט להסתובב במעגלים בגשם בלי להגיע לשום מקום עדיף ללכת. אם אתם מנסים להגיע לאנשהו וזה מה שרוב האנשים מנסים לעשות בגשם, הם רצים למחסה, הם לא רצים סתם, אז עדיף לרוץ. עכשיו את כל זה אנחנו קיבלנו במין דגם מאוד מופשט של המצב כשיש לנו מקרר בגשם אידיאלי שקפוא במקום. אבל זה יישאר נכון גם אם אנחנו מורידים את שכבות ההפשטה האלה. אם אנחנו עכשיו נפסיק את הפאוזה, נגרום לגשם שוב לרדת, כל החישובים שלנו עדיין יהיו נכונים באותה מידה. ואם עכשיו נהפוך את המקרר בחזרה לבנאדם... או מיי גאד, מה זה היה? אומנם זאת תהיה צורה יותר מורכבת... חלמתי שאני מקרר מרוץ בגשם. כי אין לו תקרה ודפנות אבל עדיין העיקרון יהיה נכון. זה היה נורא. ואם נדאג עכשיו שהגשם הוא לא גשם אידיאלי שיורד ישר למטה... רציתי לצרוח אבל יכולתי רק לפתוח ולסגור את הדלת של הפריזר. אלא נוסיף קצת רוח כשהגשם מתחיל לרדת באלכסון כמו שגשם אמיתי תמיד יורד זה עדיין יהיה נכון. אם אתם הולכים בגשם נגד הרוח או רצים בגשם נגד הרוח אתם עדיין נרטבים באותה מידה. זה פשוט מצב שדומה לכאילו פשוט יש יותר טיפות מים קבועות באוויר. אבל אם הרוח מגיעה מאחוריכם, כלומר אתם והגשם נעים באותו כיוון, אז יכול לקרות דבר קצת שונה. אם הרוח מגיעה מאחוריכם כשאתם עומדים במקום אתם תקבלו מים בעורף. המים יפגעו בכם מאחור. ואם אתם נעים קדימה אתם רצים במהירות יותר גבוהה מזאת של הטיפות אז אתם תצליחו לברוח מהטיפות שרודפות אחריכם מאחורה אבל אתם תפגעו בטיפות שמקדימה, אתם תשיגו אותן ותרטבו מהן. אבל אם אתם נעים בדיוק במהירות של הרוח, בדיוק באותה מהירות שבה הטיפות נעות במאוזן באוויר, אז הטיפות שמאחוריכם לא ישיגו אתכם ואתם לא תשיגו את הטיפות שלפניכם. אתם תרוצו מילולית בין הטיפות. אתם נינג'ה של גשם. ואז לא יפגע בכם שום גשם מקדימה או מאחורה, אתם תשארו יבשים לגמרי חוץ מהגשם שנוחת לכם ישר על הראש, מזה אי אפשר להתחמק. כל מה שצריך לעשות זה לרוץ כמו הרוח, Run like the wind. שזה לא בהכרח מהר. אם הרוח היא חלשה אז יכול להיות שהמהירות האידיאלית הזאת היא בעצם מהירות של הליכה ולא של ריצה. ובמקרה כזה באמת יהיה נכון ללכת. כמובן החיסרון בשיטה הזאת הוא שאתם חייבים ללכת אך ורק בכיוון של הרוח ובהחלט יכול להיות שזה לא הכיוון שהתכוונתם ללכת אליו. ואז אתם פשוט הולכים ומרוצים מזה שאתם נרטבים באופן מינימלי רק שאתם לא מגיעים לשום מקום. אז מאוד מאוד סביר שעדיף בכל זאת לבחור את הכיוון שאתם רוצים ללכת אליו ופשוט לנוע כמה שיותר מהר. אז מה הייתה השאלה? כאילו שאני לא זוכר. מה יותר כדאי לעשות בגשם כדי להירטב פחות? לרוץ או ללכת? התשובה היא שכדאי לקחת מטריה. אבל אם אין לכם, ברוב המקרים בהנחה סבירה שאתם רוצים להגיע לאיזשהו מקום האסטרטגיה הכי טובה היא פשוט לרוץ כמה שיותר מהר. וזה למרבה השמחה מה שרוב האנשים עושים מילא. כלומר חוץ מהמוזרים האלה שכשמתחיל גשם הם פתאום נעמדים בגשם ופותחים פודקאסט כדי שיגידו לכם מה לעשות. אנשים מוזרים. אה, ובקשר לאם היינו מכסים את השמש בגבינה צהובה, אז הדבר הנכון לעשות היה להביא פרוסת לחם ממש ממש גדולה ולהצמיד אותה לגבינה ואז היינו מקבלים טוסט קוסמי מדהים. זאת התשובה. דורון פישלר 22:53 תראו, ביקשו ממני להדגיש בפרסומת כמה משתלם לעשות ביטוח בליברה. אבל מה זה פה, דיקטטורה? לי לא יכניסו מילים בפה. אף אחד לא יכריח אותי להגיד שמודל התמחור בהתאמה אישית של ליברה יכול לחסוך לכם עד חמישים אחוזים במחיר. אז הלכתי ובדקתי, וואלה והוא באמת חוסך. אז בגלל שאני לא אוהב אחוזים וסיסמאות, אני רוצה לומר מרצוני החופשי שמי שלא נוסע הרבה או שיש לו ילדים מתחת לגיל 14 או שלא היו לו תביעות בשנים האחרונות, וזה רק על קצה המזלג, מקבל בליברה מחיר סופר אטרקטיבי, אז זה מה שאני אומר וזהו זה. אז אם אתם לא רוצים להיות פראיירים, אתם יכולים לחייג כוכבית 5969, כוכבית 5969 ואם לא בא לכם לחייג, לחצו על הבאנר של ליברה באתר הבית של רשת עושים היסטוריה. ככה אני מאמין שכל אחד צריך להיות בנאדם עצמאי. דורון פישלר 23:53 שלום שוב. באחד הפרקים הקודמים אני דיברתי על פלסטיק. דיברתי הרבה על פלסטיק ואני עשיתי טעות שאני רוצה לתקן. עכשיו זאת לא הפעם הראשונה שיש טעויות ומן הסתם לא האחרונה. כבר קרו מקרים ודיברתי על זה. כן, זה חשוב לי שמה שאני אגיד יהיה נכון ואני מאוד משתדל לאמת את כל מה שאני אומר ואף פעם לא להסתמך רק על מקור אחד. אבל עדיין טעויות קורות לפעמים. העניין הוא שהטעות הזאת משמעותית. זה לא סתם שהגזר לא באמת בא מסיביר או משהו כזה, אז לא רציתי להשאיר את הפרק פשוט עם המידע המוטעה אלא לפרסם הבהרה. אז ככה. בפרק על פלסטיק דיברתי על מיחזור, הקטע הזה של להחזיר בקבוקים ופחיות לסופר ואמרתי שם שעל כל בקבוק ופחית שאתם מחזירים לסופר אתם מקבלים הפיקדון 25 אגורות. זה לא 25 אגורות, זה 30 אגורות. ומאיפה נכנס לי לראש אפילו שזה 25 אגורות? מכל הדברים האיזוטריים שאני מדבר עליהם, דווקא הפרט הזה שאני מכיר טוב, אני מכיר מהחיים שלי כי אני מחזיר כל הזמן את הבקבוקים וכאלה ומקבל 30 אגורות. אני צובר חבילה של 50 ומקבל על זה 15 שקל. דווקא בזה התבלבלתי. פדיחה. אז לא, זה לא 25 אגורות, זה 30 אגורות. אבל זאת לא הטעות העיקרית שאני רציתי לדבר על טעות אחרת. דיברתי על תעשיית המיחזור בארץ ככל שהיא קיימת וטענתי שלמעשה מיחזור פלסטיק לא קורה בארץ כי המפעל היחיד למיחזור פלסטיק בארץ נסגר ב-2019. זה היה המפעל של אביב תעשיות שהם מיחזרו בקבוקי שתייה והוא נסגר. זה לא נכון. כלומר זה כן נכון שמפעל אביב תעשיות שמחזר בקבוקי פלסטיק נסגר בראשית 2019. זה לא נכון שהוא היה היחיד. אחרי שהפרק התפרסם אז קיבלתי מייל מאיילה, תודה אגב, ששמעה את הפודקאסט והפריעה לה הטעות הזאת ובצדק. אז בעקבות זה יצרתי קשר עם תאגיד המיחזור תמיר כדי לקבל מידע יותר מלא. אז ככה. יש מפעלי מיחזור פלסטיק בארץ. יש, הם עובדים. ממחזרים כמה סוגים של פלסטיק, כלומר לא רק בקבוקים אלא גם שקיות ודברים, דברים שמות ארוכים שמתחילים בפולי. לפי מה שנאמר לי מהתאגיד, בערך 80 אחוז מפסולת הפלסטיק שמגיעה מהפחים הכתומים מתמחזרת בארץ. עכשיו מה עושים עם זה? כמו שכבר אמרתי בפרק, אי אפשר להשאיר את הפלסטיק הממוחזר באותה איכות ולכן בקבוק פלסטיק שמתמחזר לא יכול להיות בקבוק. אלה תמיד יהיו מוצרים אחרים באיכות חומר קצת יותר נמוכה אבל עדיין אפשר להשתמש בהם. למשל שקיות של סופר הופכות לפעמים לדלאים, דלאים שחורים כאלה של אתרי בנייה או ליריעות פלסטיק גדולות שמשמשות לחקלאות, כבלים לתקשורת, כאלה דברים. מוצרים מפלסטיק יותר קשיח כמו אריזות של שמפו וחומרי ניקוי וכאלה אז הם הופכים לפלסטיק עוד יותר קשיח כמו אדניות וכאלה דברים. בכל מקרה רוב הפסולת למיחזור בארץ מתמחזרת בארץ והופכת למוצרים שנמכרים בארץ. לא הכל. יש דברים שלא מתמחזרים. מה שלא מתמחזר יש שני דברים לעשות איתו. חלק נשרף, כלומר משמש ליצירת אנרגיה. פלסטיק היה במקור נפט ועדיין אפשר לשרוף אותו כדי להפיק ממנו אנרגיה במפעלים. וחלק באמת עובר לייצוא. כלומר שולחים את הזבל למדינה אחרת שימחזרו את זה שם. עכשיו השאלה ששאלתי כבר בפרק הקודם היא לאן? לאיזו מדינה מגיע זבל הפלסטיק של ישראל? והתשובה היא אני עדיין לא יודע. עדיין לא הצלחתי להשיג את התשובה לשאלה הזאת. ככל הנראה משום שזה פשוט לא מאוד קבוע, אין כתובת אחת שאליה שולחים כל הזמן את הזבל. זה לא שהוא תמיד נשלח לטורקיה או תמיד להודו או משהו כזה. זה משתנה לפי הביקוש ולפי כל מיני דברים. בכל מקרה אפשר להירגע. כן, יש מיחזור. כל זה לא משנה את העובדות שהן נכונות שלמרות הכל מדובר פה על רק חלק קטן מהפלסטיק בארץ וגם בעולם שמתמחזר. רוב הפלסטיק בעולם עדיין לא מתמחזר וזה תהליך מורכב המיחזור והוא יקר והוא לא תמיד יעיל. אבל אם אחרי ששמעתם את הפרק אז התחלתם להשתמש בתירוץ של לא למחזר כי מילא לא עושים עם זה שום דבר בארץ, אז זה לא נכון, כן עושים עם זה משהו בארץ. תמחזרו, זה חשוב. טעיתי, טעות. אז סגרנו את הנושא הזה. אבל בעקבות העניין אז הקמתי ועדת חקירה קטנה שכללה אותי כדי לברר מאיפה קיבלתי את הרעיון שמפעל אביב היה מפעל המיחזור היחיד בארץ. אז קיבלתי את זה מ-Ynet. כתבה מינואר 2019 שהכותרת שלה היא נסגר המפעל היחיד בארץ למיחזור בקבוקי פלסטיק. ומכאן אני חושב שאפשר לקבל את הרושם שנסגר המפעל היחיד בארץ למיחזור בקבוקי פלסטיק. זה לא היה המקור היחיד. בהארץ עוד קודם הייתה להם גם כתבה שבה הם כתבו שהמפעל היחיד בארץ למיחזור בקבוקי פלסטיק עומד לפני סגירה. וגלובס שבכתבה אחרת הזכיר שאביב תעשיות הוא מפעל המיחזור היחיד בישראל. ובגלי צה"ל שראיינו את מנהל המפעל תחת הכותרת סגירת מפעל מיחזור הבקבוקים היחיד בארץ. בקיצור לא המצאתי את המידע הזה, זה דבר שהופיע בהרבה מקומות בתקשורת בארץ. עכשיו אני לא רוצה לברוח מאחריות, אני לא זורק את זה על אחרים. אני אמרתי משהו לא נכון. זאת אשמתי. אני הייתי צריך לבדוק טוב יותר. אבל אני רק אומר, זה ממש מתסכל שאתה יכול לבדוק דברים ולהצליב מידע ולא להסתמך על מקור אחד ועדיין לקבל מידע לא נכון. מה שלמדתי מכל העסק הזה זה שהעיתונות בארץ היא עוד יותר גרועה ממה שחשבתי וזה לא שהדעה שלי עליה הייתה חיובית עוד קודם. מצד שני אם אני רוצה להיות טוב יותר מזה אז אני צריך לעבוד יותר קשה בלבדוק את העובדות. אז זה מה שהולך לקרות מעכשיו. ואם אתם שמים לב באיזשהו פרק שמשהו שאני אומר הוא לא נכון, אז תכתבו לי. אני רוצה לדעת. גם אם הרבה אחרים מדברים שטויות אני מעדיף שאצלי יוכלו להיות דברים נכונים ככל האפשר. זה הכל. תודה. סליחה. דורון פישלר 30:45 זאת הייתה התשובה. עוד ענייני מולקולות ותרמודינמיקה ומקררים אתם יכולים לשמוע בפרק למה המיקרוגל לא מקרר. את כל הפרקים של הפודקאסט הזה אתם יכולים למצוא באתר ranlevi.com/theanswer או בכל אפליקציית פודקאסטים כולל האפליקציה החדשה דנדשה המבריקה של עושים היסטוריה. אם אתם רוצים לראות אותי באופן אישי מדבר על כל מיני דברים אתם יכולים לראות אותי בהרצאה. אתם יכולים להזמין אותי אישית או להגיע לאחת מההרצאות הציבוריות. אני מעדכן הכל בעמוד הפייסבוק דורון פישלר נגד העולם. תודה רבה לצוות רשת עושים היסטוריה. גיא בינון מפיק ועורך. ייעוץ ותמיכה מורלית אביב שם טוב. רן לוי העורך הראשי. דני טימור המנהל העסקי. אני דורון, להתראות. דורון פישלר ומשתתפים 31:43 אנחנו נמצאים כאן היום ברחוב גשום זה כדי לדבר עם יפתח שהפך למקרר וחזר אלינו. שלום יפתח. כן, שלום. יפתח, איך הרגשת להיות מקרר? מה שקרה זה ככה, אני הלכתי בגשם, פתאום הרגשתי שאני מקרר. כמה דלתות היו לך? האם הפריזר היה למטה או למעלה? זה משנה. נכון? זה מאוד משנה. לא חשבתי על זה בכלל. האם היית מקרר של מותג מסוים? האם הגעת כבר עם אוכל ומוצרים? אני חייבת לדעת. מה צריכת האנרגיה? מה צריכת האנרגיה? זה זיהום סביבה, יש רשום על המדבקה משהו כמה אתה היית מזהם? אתה זוכר? תודה רבה, אני נהניתי יותר ממה שאתם נהניתם להקשיב.
        ]]></content:encoded>
    </item>
    
    <item>
        <title>[התשובה] וירוס זאת חיה ב-ו'?</title>
        <link>https://mat-mo.github.io/podtext/episodes/htshvbh/htshvbh-vyrvs-zt-khyh-b-v.html</link>
        <guid>https://mat-mo.github.io/podtext/episodes/htshvbh/htshvbh-vyrvs-zt-khyh-b-v.html</guid>
        <pubDate>22 במרץ 2020</pubDate>
        <description>Transcript for [התשובה] וירוס זאת חיה ב-ו'? from התשובה</description>
        <content:encoded><![CDATA[
            רשת עושים היסטוריה 00:00 רשת עושים היסטוריה. רשת עושים היסטוריה. רשת עושים היסטוריה. דורון פישלר 00:08 היי, אני דורון. שלום למאזינינו בהווה ושלום רב למאזינינו בעתיד. אני מדבר אליכם עכשיו מימי קורונה. אתם בטח מכירים את זה, אתם שמעתם על הדבר הזה שקרה ממש מזמן בשנת 2020. כל הטירוף הזה שכל העולם התחרפן והיה סגר והכל בגלל וירוס וביטלו את האירוויזיון, דבר שכואב לי במיוחד. אז כל הדבר הזה, אנחנו בתוך זה עכשיו. אני מדבר אליכם מאז. דרך אגב, אם אני נשמע שונה עכשיו קצת מבדרך כלל, זה בגלל שאני לא מדבר אליכם מהאולפן של רשת עושים היסטוריה כמו תמיד, אלא אני בבית. אני בבית שלי כי אלה ההנחיות עכשיו, לא לצאת מהבית אם לא חייבים. בכל מקרה, הרבה אנשים ביקשו ממני לדבר על קורונה. קיבלתי שאלות כמו 'מה העניין עם הקורונה?' ו'אולי תעשה פרק על קורונה?' ו'איך הקורונה התחילה?'. וברור לי למה, כי מה לעשות זה מה שמעניין אנשים עכשיו. והעניין הוא כזה, אם יש דבר אחד בעולם שממנו כרגע אין מחסור זה דיבורים על קורונה. זה הדבר היחיד פחות או יותר שאנשים מדברים עליו עכשיו. לא צריך גם אותי כדי לדבר על זה. אז אם אני אדבר על קורונה יהיה לי קשה מאוד להגיד משהו שלא אמרו מיליוני פעמים לפני. אז לא, אני לא אדבר על קורונה למרות הכל. אני פשוט עושה פרק רגיל שעוסק ב... וירוסים. אה... טוב, בכל מקרה זאת התשובה, אנחנו תכף נתחיל. קריינות 01:58 יש לכם סיפור מעניין במשפחה? סבא גיבור? אמא שעשתה היסטוריה? אני וצוות עושים היסטוריה ניצור עבורכם תוכנית רדיו דוקומנטרית מרתקת וקסומה. familysounds.co.il סיפור משפחתי. מתנה מדהימה שנשמרת לדורות. דורון פישלר 02:22 היי, אני דורון פישלר מדבר מהבית שלי ואתם מאזינים לתשובה. יונתן שלח לי ממש מזמן, אבל פתאום זה נהיה רלוונטי, הוא שאל אותי האם וירוס זאת חיה ב-ו'. וזאת שאלה שחלקכם הבנתם בדיוק מה השאלה פה ומה ההקשר שלה, חלקכם לא, אז אני אסביר. השאלה הזאת מגיעה ממקום אחד, מארץ עיר. אם אתם משחקים ארץ עיר חי צומח, אתם יודעים, אתם עושים 'א...', 'ב...', '...', 'פ'. ארץ פרו, עיר פריז, חיה פרה, כל הדברים האלה. אם אתם משחקים את המשחק הדבילי הזה, אז במוקדם או במאוחר אתם תגיעו לאחת האותיות הכי בעייתיות, האות ו'. זאת אות קצת קשה אבל עדיין: ארץ ונצואלה, עיר וינה, צומח וינקה, חיה... וכאן אנשים נתקעים והרבה פעמים הם פשוט אומרים את התשובה הסטנדרטית לחיה ב-ו', הם אומרים וירוס. אין המון מבחר של חיות ב-ו', מה לעשות? אבל אחרי שתגידו את זה, בדרך כלל יהיה מישהו שיגיד 'אה, אה, לא לא לא לא, וירוס זאת לא חיה'. אז אתם אומרים 'וירוס זאת כן חיה, חיה קטנה מאוד אבל עדיין חיה. מה רק בגלל שהוא קטן הוא לא נחשב? אפשר להגיד חיידק אבל אי אפשר להגיד וירוס? מה וירוס עשה שהוא לא נחשב? חוץ מלהשאיר את כולנו בבית חודש ולהפיל את הכלכלה של העולם?'. לא יודעים, אבל וירוס זאת לא חיה. אוקיי, אז מה זה? אם זה לא חיה, מה זה? דרך אגב, אם אנחנו כבר בעניין הזה, ארץ עיר זה משחק די דפוק, אני לא אוהב אותו, בעיקר בגלל שאפשר פשוט ללמוד את כל המשחק בעל פה. אני מעדיף אם כבר, אנחנו הרי בימי קורונה, סגורים בבית, צריכים להעביר את הזמן, אז יש משחק אחר הרבה יותר טוב שאני ממליץ עליו שקוראים לו 'שבע ארץ שמונה עיר'. זה שילוב של ארץ עיר ושבע בום. זה הולך ככה: אתם משחקים כמו שבע בום, זאת אומרת סופרים אחד אחרי השני 1, 2, 3, אבל כשאתם מגיעים למספרים שמתחלקים בשבע או שיש בהם את הספרה שבע, אז במקום להגיד בום, אתם אומרים שם של ארץ כלשהי. ובכל פעם שאתם מגיעים לחמש, אז אתם אומרים שם של חיה נגיד. אז זה הולך ככה: 1, 2, 3, 4, אוקפי, 6, ליכטנשטיין, 9, ג'ירפה, 11, 12, 13, בורקינה פאסו, אוכל נמלים, 16... לא התבלבלתי... בכל אופן, אתם קולטים את הקטע. בכל אופן אפשר לעשות את זה ככה, אפשר לעשות כל שמונה שם של עיר וכל שש שם של שיר של משינה או כל חמש שם של אישיות היסטורית, כל תשע שם של סרט של מארוול. זה מאוד מבלבל, זה מאוד מצחיק, שעות של הנאה, באמת, אני ממליץ. בכל מקרה, איפה היינו? האם וירוס הוא חיה שמתחילה ב-ו'? קודם כל המילה העברית הנכונה לוירוס היא בכלל נגיף, ככה שאם בכלל הוא חיה ב-נ', אבל לא משנה, נעזוב את העברית, השאלה היא האם וירוס הוא חי או לא. אז בשביל זה צריך לדעת לא רק מה זה וירוס אלא גם מה זאת אומרת חי, כלומר מה ההגדרה לחיים. זאת לא שאלה קלה. כאילו נהדר, התחלנו בארץ עיר ותוך דקה הגענו לשאלה על משמעות החיים. יש הרבה מאוד הגדרות שונות לגבי מה זה חיים. אנשים יגידו לכם דברים כמו 'החיים הם כמו קופסת שוקולד', 'החיים הם מחלה סופנית בלי תרופה', 'החיים הם מה שקורה לך כשאתה עושה תוכניות אחרות', 'החיים עשויים משיש וטיט'. מה? החיים הם כמו משפט חכם כזה של החיים הם כמו... אתה מתחיל את זה מלא תקווה וזה נראה כאילו זה מוביל לאיזושהי פואנטה ובסוף אתה מגלה שלא הייתה פואנטה. אבל אוקיי, באופן יותר פרקטי. חיים זה בדרך כלל דבר שקל לזהות אותו, אבל זה לא אומר שקל להגדיר אותו. אם ניקח לדוגמה שני דברים: מצד אחד חתול, מצד שני מזלג. די ברור שאחד מהם חי והשני לא. חתול זה חי, מזלג זה דומם. אבל איך אתם יודעים את זה? איך אתם מגדירים את זה? הרבה אנשים יגידו כמה דברים אפשריים, יגידו האם הוא זז. חתול זז לפעמים, לא הרבה, החתולה שלי לפעמים לא זזה במשך 27 שעות רצופות והיא עדיין חיה, אבל מזלג לא זז בכלל אם לא מזיזים אותו, כלומר... הגדרה נפוצה אחרת זה האם הוא יכול להתרבות. חתול יכול, כלומר לא לגמרי לבד, אבל אם יש לכם חתול וחתולה בהחלט ייתכן שבהמשך יהיו לכם הרבה יותר חתולים, לעומת זאת מזלג גם אם תשימו אותו ליד מלגזה לא יקרה כלום. והגדרה אחרת יכולה להיות זה האם הוא מעיר אתכם בלילה ומנסה לנשוך את אצבעות הרגליים שלכם וידחף לכם מתחת לשמיכה ומתיישב לכם על הפנים. שוב, חתולים עושים את זה, מזלגות לא כל כך. אוקיי, אז חתול הוא חי, זה קל. אבל מה עם תפוח אדמה? תפוח אדמה הוא צומח, כן, בארץ עיר הוא יהיה בהגדרה של צומח ולא של חי, אבל מבחינה ביולוגית ההגדרה הביולוגית של חיים מכסה גם צמחים, כלומר כל מה שהוא לא דומם. וכאן יש איזשהו הבדל בין תפוח אדמה ומזלג, אבל מה ההבדל בעצם? תפוח אדמה לא זז, הוא לא תוקף את הרגליים שלכם באמצע הלילה והוא לא יוצא לחפש תפוחים. אז איך אנחנו יודעים שהוא חי בכלל? ההגדרה הביולוגית של חיים היא משהו אחר, זה לא קשור ליכולת לזוז או משהו כזה. עכשיו, גם היא לא לגמרי ברורה, יש למעשה הרבה הגדרות שונות למה זה בדיוק חיים ולא כל ביולוג יסכים על אותה הגדרה. אבל יש כמה מאפיינים שרוב המדענים, רוב הביולוגים מסכימים שמבדילים בין חיים לבין לא חיים, וכמה מהם הם: יצור חי עשוי מתאים, כלומר תא אחד לפחות, אם יש לו תא אחד הוא יצור חד-תאי, אם יותר הוא יצור רב-תאי. יצורים חיים יכולים לגדול, הם יכולים להתרבות, הם יכולים להגיב לסביבה שלהם באיזשהו אופן והם יכולים לייצר אנרגיה או להמיר חומר לאנרגיה, שזה קצת נשמע כמו משהו שמאיץ חלקיקים רובוטים מהחלל עושה, אבל זה לא באמת כזה מסובך, זה דבר שאתם עושים כל הזמן. אתם אוכלים ונושמים, כלומר אתם מכניסים חומרים מסוימים לגוף והגוף הופך את זה לאנרגיה, הוא מאפשר לכם לזוז ולחשוב והכל. עכשיו חתולים בבירור יכולים לעשות את כל הדברים האלה, חתולים עשויים מהרבה מאוד מאוד תאים, הם ממירים אוכל וליטופים לאנרגיה, הם גדלים והם מתרבים, הם מגיבים לסביבה, שוב, במקרה של החתולה הספציפית שלי לא הרבה, אבל אפשר לזהות לפעמים שהיא מתהפכת לכיוון השמש, אז היא כן מגיבה לסביבה. חתולים הם חיים. מה עם התפוח אדמה? תפוח אדמה עשוי מתאים והוא בעצמו טעים, הוא יכול להפוך מים ודשן ואור לעצמו, הוא גדל והוא יכול להתרבות. אז לפי כל ההגדרות האלה הוא חי. בקשר להגדרה האחרונה של התגובה לסביבה, אפשר להגיד שתפוח אדמה הוא לא משהו בזה, כי הוא באמת לא מגיב הרבה, אתם יכולים להרעיש לידו, לעשות לו אור וחושך, ווטאבר, הוא לא יגיב, הוא לא זז. זה נכון, אבל למרות זאת תפוח אדמה כן מגיב לסביבה, כל עוד הוא באדמה, כל עוד הוא צומח. אם ירד גשם הוא יצמח בצורה מסוימת, אם תהיה שנה שחונה עם הרבה שמש הוא יצמח פחות או שהוא יצמח אחרת. בצמחים מסוימים רואים את זה טוב מאוד כמו חמניות למשל שכל הזמן מסתובבות ככה שהן פונות אל השמש, אבל כל הצמחים עושים את זה באיזושהי מידה. ההתנהגות שלהם משתנה לפי התנאים של הסביבה. הם לא מגיבים מהר אבל הם מגיבים. מזלגות לא. אם תשתלו מזלג באדמה, אחר כך תהיה שמש, חמסין, גשם, ווטאבר, זה לא ישנה שום דבר בהתנהגות של המזלג, הוא לא יעשה כלום. אז סיכמנו שחתולים הם חיים, תפוחי אדמה הם במובן הביולוגי גם חיים, מזלגות לא. עכשיו עוד שאלה, מה עם תא בודד? תא מתוך גוף של אדם או של חתול? תא זה דבר קטן. בגוף שלנו יש טריליוני תאים וכל אחד מהם לא אמור לעבוד בפני עצמו, הוא רק חלק מהמכונה העוד יותר גדולה של הגוף. יש גם יצורים חד-תאיים, חיידקים, שהם כולם תא אחד. אבל כמה שהם קטנים תאים הם לא אטומים. כל תא הוא בעצם דבר מאוד מורכב בפני עצמו, תא הוא מערכת שלמה ומורכבת. לתאים יש גרעין ומעטפת ומיטוכונדריה וריבוזומים ואנדוזומים ושלד התא שמחזיק את הכל במקום ועוד המון המון דברים. תא זה דבר ממש מורכב. ותא, כל תא בפני עצמו, גם אם הוא יצור חד-תאי וגם אם הוא חלק מיצור גדול יותר, כל תא מתאים להגדרה של חיים כי כל תא לבד עושה את כל הדברים האלה. הוא מגיב לסביבה, הוא ממיר חומרים לאנרגיה או לחומרים אחרים, הוא גדל והוא מתרבה. ואם התא הזה הוא חיידק לפעמים הוא עושה אותנו חולים. אז מה עם וירוס? וירוס הוא לא סוג של חיידק. הרבה פעמים זה נשמע כאילו חיידקים ווירוסים זה שני סוגים של אותו דבר, אתם יכולים להידבק בחיידק ואתם יכולים להידבק בוירוס, זה שני דברים מאוד דומים. הם לא. הם שני דברים שונים לחלוטין. וירוס הוא לא יצור חד-תאי, הוא וירוס, זה משהו אחר. קודם כל אין רק וירוס אחד, יש מיליונים של סוגים של וירוסים והם לא דומים אחד לשני. יש את הוירוסים שנראים כמו מין עכביש שמחוברת אליו קובייה של D&D של 20 צדדים, עיצוב מאוד מוזר. יש את אלה שנראים כמו צעצוע לעיסה של כלב, יש כאלה שנראים כמו תולעים וישנם הוירוסים ממשפחת הקורונה. קוראים להם ככה, קורונה וירוס כי קורונה זה בלטינית כתר, ולכאורה הוירוס הזה אמור להיראות כמו כתר, למרות שהוא לא נראה כמו כתר. אתם ראיתם כבר המון המון ציורים של הדבר הזה, הוא בבירור נראה כמו כדור ספוג עם סיכות תקועות בו. אז בעצם השם שלו היה אמור להיות 'קורטינה אטרי קומפילה אינספונג'יאום אינקוביה סה וירוס', שזה בלטינית 'כדור ספוג עם סיכות', בתרגום בטח לא נכון כי זה דרך גוגל תרגום, זה בטח שגוי. בכל מקרה רוב הוירוסים האלה הם מאוד מאוד קטנים, הם קטנים אפילו ביחס לתאים בודדים, אפילו ביחס לחיידקים. כלומר אם אנחנו יכולים להידבק באיזה חיידק, חיידק יכול להידבק בוירוס. אוקיי, אז אחרי שאמרנו מה זה לא, מה זה כן? שוב, גם לגבי ההגדרה המדויקת של זה יש ויכוחים כמובן, ויש הרבה מאוד סוגים של וירוסים כבר אמרתי, אז כל מה שאני אומר כאן זה בהפשטה מאוד מאוד גדולה, אבל בגדול: בכל יצור חי, כמעט בכל תא של יצור חי יש DNA. אתם יודעים מה זה DNA, זה המולקולה המאוד מאוד ארוכה שנראית כמו קפיץ מסולסל כזה, שזה החומר הגנטי, הקוד של התא. זה מה שאומר לתא מה לעשות, איך לבנות את עצמו, איך לבנות דברים אחרים, איך להתרבות. זאת חוברת ההוראות של התא. עכשיו בתא, כמו שכבר אמרתי יש הרבה יותר מאשר רק חוברת ההוראות הזאת, יש לו המון אברונים שונים, ריבוזומים, כל העסק הזה, ויש לו את ההוראות שאומרות לו איך להשתמש בכל העסק. לוירוס, כלומר הדבר שכולם קוראים לו וירוס, למעשה זה ויריון אבל כולם קוראים לזה וירוס אז גם אני אקרא לו ככה, גם לו יש חומר גנטי, יש לו קטע של DNA או RNA במקרים מסוימים, והוא ארוז בתוך איזושהי מעטפת כדי שהחומר הגנטי לא יתפרק, וזהו. זה כל מה שיש בוירוס, יש לו חוברת הוראות בתוך קופסה. הוירוס לא עוקב אחרי ההוראות שהוא בעצמו מורכב מהן, כי אין לו איך. אין לו אמצעים לעשות את זה בכלל, אין לו את כל מה שיש בתא. זה כאילו אם אתם קונים רהיט של איקאה, אתם מקבלים קופסה עם קרשים וברגים ומפתחות ברגים ופיני עץ קטנים כאלה וחוברת הוראות. הוירוס הוא כמו קופסה קטנה שיש בה רק חוברת הוראות וזהו. הוירוס בעצמו לא יכול לעשות שום דבר. כל עוד זה כל מה שהוא, הוא לא זז, אין לו שום יכולת לזוז בפני עצמו ובטח שלא להחליט לאן הוא זז, הוא נסחף לאן שלוקחת אותו הרוח או המים או הגשם או ווטאבר. עכשיו הוירוס הזה גם לא מורכב מתאים, אין לו תא, אין לו אפילו תא אחד. וירוס זה לא תא, זה דבר הרבה יותר קטן והרבה יותר פשוט מתא. לייצר אנרגיה מחומר הוא לא יכול, לגדול הוא גם לא יכול. אז מכל הבחינות האלה הוא לא יצור חי, הוא לא דומה ליצור חי. אבל להתרבות, את זה הוא כן סוג של יכול לעשות, לא לבד, אבל אם וירוס כזה נוחת לגמרי במקרה על תא מסוג מאוד מסוים, סוג שמתאים לו, הוירוס מחדיר לתא את ה-DNA שלו ומשנה את הוראות ההפעלה של התא הזה. אם עד עכשיו התא הזה עשה כל מיני דברים, שוחה לו, מייצר חמצן או כל אחד ממיליון דברים שתא יכול לעשות, עם הוראות ההפעלה החדשות שהוא קיבל מהוירוס, התא מתחיל לעשות דבר אחד: לייצר וירוסים. כל מה שהיה בוירוס הזה היה הוראות איך לעשות עוד כאלה. כלומר זאת קופסה עם הוראות שבהן כתוב איך לייצר קופסאות עם אותן הוראות. עכשיו כשהתא מתחיל לייצר קופסאות כאלה בתוך עצמו, הוא מתמלא בקופסאות עם הוראות עד שבסוף פשוט אין מקום. הוא לא עושה את כל הדברים הרגילים שתא אמור לעשות כדי לחיות ולכן הוא נשבר, הוא נקרע והוא משחרר המון קופסאות, המון וירוסים לכל עבר. עכשיו הוירוסים האלה עדיין לא יכולים לעשות שום דבר בפני עצמם, הם רק מסתובבים ומחכים שאולי יום אחד הם ינחתו שוב על תא מסוג מתאים וכל המעגל יתחיל שוב. אנחנו בולעים וירוסים כל הזמן, אנחנו נושמים וירוסים, יש מיליארדי וירוסים שמסתובבים באוויר שסביבנו, פשוט רובם הענק פשוט לא עושה לנו שום דבר, כי כל וירוס מתאים לתא מסוג מאוד מאוד מסוים. יש וירוסים שמשפיעים רק על נאמר עטלפים וגם אז רק על סוג אחד מסוים של תאים בגוף של העטלף, נגיד לתאים שנמצאים במשטח הגרון של העטלף. יש וירוסים שמתאימים רק ללווייתנים, יש כאלה שמתאימים לבני אדם, יש כאלה שמתאימים לחיידקים, ובאופן ממש מוזר יש וירוסים שמדביקים וירוסים אחרים, וירוסים יותר גדולים. אם תזרקו וירוס על תא אחר כלשהו, לא אותו תא שהוא מתאים לו, לא יקרה שום דבר, התא לא יקלוט את הוירוס, תאים לא פשוט בולעים כל דבר שנוחת עליהם. הוירוס צריך משהו מאוד ספציפי כדי לחדור לתא מסוים. וירוס הקורונה למשל, כלומר בשם המלא שלו SARS-CoV-2 שהוא סוג של נגיף קורונה, הסיכות האלה שתקועות בספוג, זה הדבר שמאפשר לו לחדור לתאים מסוג מאוד מסוים, תאים שקיימים בין השאר בגרון של בני אדם. הסיכות האלה הן כמו מפתחות שמתאימים למנעול מאוד מסוים, הן לא עובדות כמעט על שום מנעול אחר ועל שום תא אחר. הרי אפשר להגיד שלעשות צרור מפתחות ופשוט לזרוק אותו לעולם ולקוות שהוא ינחת איכשהו במנעול שמתאים לו, זה לא דבר יעיל במיוחד, אבל זה עובד פשוט בגלל שיש כל כך הרבה מהוירוסים האלה. כשוירוס אחד כזה מגיע לתא אחד בגרון של בן אדם אחד, התא הזה יתחיל לייצר הרבה וירוסים אמרנו שיתחילו לטייל בגוף, ומכיוון שיש עוד הרבה תאים מאותו סוג בגרון של אותו האיש הוירוס יתפשט בגרון שלו בקלות. איך הוא יגיע משם אבל לבן אדם אחר? דרך אחת היא בדרך הכי פשוטה שיכולה להיות: מישהו עם וירוס משתעל או מתעטש או פשוט נושם לידכם, הוא פולט וירוסים לאוויר, אתם נושמים את האוויר הזה והוירוס אצלכם בגרון. אבל יש גם דרך אחרת להידבק שבה אתם יכולים להידבק גם אם אף אחד לא השתעל עליכם ואפילו אם לא הייתם קרובים לאף בן אדם חולה. אם בן אדם שיש לו את הוירוס הזה משתעל לכף היד שלו, השיעול הזה כולל מן הסתם הרבה וירוסים שיצאו לו מהגרון, עכשיו יש לו וירוסים על היד. ואז האיש הזה יורד במעלית ולוחץ על הכפתור במעלית, וכמה מהוירוסים מהיד שלו יידבקו לכפתור. קצת אחר כך מגיע לשם מישהו אחר ולוחץ גם הוא על הכפתור במעלית ואז הוירוס נדבק לאצבע שלו, ואז אותו האיש אוכל עוגייה, הוא מחזיק בעוגייה ביד ואז הוירוס עובר מהיד אל העוגייה ומשם אל הפה ואל הגרון של האיש ושם הוא פוגש במקרה תאים בדיוק מהסוג הנכון ומדביק אותם ומפיץ את עצמו לכל עבר. הסיכוי שמשהו כזה יקרה לנגיף אחד, לוירוס אחד מסוים הוא זעיר. זה צירוף מקרים מאוד מסוים שיגרום לחפץ הזה להגיע בדרך ארוכה ומפותלת מגרון של אדם אחד לגרון של אדם אחר. אבל יש כל כך הרבה כאלה, כל תא נגוע מייצר כל כך הרבה וירוסים ומשחרר אותם, שמבין כל הוירוסים האלה שמסתובבים על כפתורים של מעליות וידיות של דלתות ומשטחים ודברים, יש סיכוי לא רע שחלקם יגיעו לתוך גרון של אנשים אחרים. וזה באמת קורה. אבל הדבר הזה הוא עדיין דבר שלא זז, הוא לא רודף אחריכם, הוא לא נכנס לגוף בקסם. הוא לא יכול להגיע אליכם אם אתם לא נוגעים במישהו שיש לו את הוירוס או במשהו שמישהו שיש לו את הוירוס נגע בו. ואפילו אם כבר נגעתם בו, נגיד הידיים שלכם מכוסות בוירוסי קורונה, הם עדיין לא יכולים לעשות לכם שום דבר, כי זה לא עובד על ידיים. הם צריכים להגיע אליכם לתוך הגוף. אז כדי שזה לא יקרה יש נשק סודי ומשוכלל: סבון. כן, הקטע הזה של לשטוף ידיים. סבון מפרק את הקופסה. הוירוס, הקופסה עם ההוראות בפנים היא לא עמידה בפני סבון. מים לא עושים לה שום דבר. אם אתם מרטיבים את הידיים זה לא עושה כלום. גם אם אתם לוקחים טיפה סבון ועושים 'פששש' וזהו, זה לא עושה כלום. 20 שניות של מגע עם סבון מפרקים את הקופסה הזאת. גם אם אתם הסתובבתם ונגעתם במשהו ויש לכם וירוסים על הידיים תשטפו ידיים, תשטפו ידיים טוב וזהו, אתם בסדר. אז וירוס, הוא חי? אם כשאתם אומרים וירוס אתם מתכוונים לדבר הזה שמסתובב, הקופסה עם החומר הגנטי לפני שהוא מדביק תא כלשהו, לא. אין בו שום דבר חי. זה אפילו לא מכונה, זה פשוט דבר, חפץ דומם, זהו, זה לא חי. אבל יהיו הרבה ביולוגים שיגידו כן, אבל זה לא הוירוס. לכל אורך הפרק התייחסתי לקופסה הזאת בתור הוירוס כי כולם מתייחסים לזה ככה, אבל טכנית זה לא נכון, זה לא הוירוס, זה ויריון. זה כמו הזרע של הוירוס, כמו שזרע של עץ הוא לא עץ, הוא אמצעי שבעזרתו העץ מתרבה. אז אם זה לא הוירוס, איפה הוירוס? התא הנגוע, התא שמייצר את הויריונים האלה הוא הוירוס. התא הזה בהחלט חי עד שהוא מת, והוא לא היה וירוס עד שהוא נדבק בוירוס. הוירוס הוא טפיל, מה שנקרא טפיל מוחלט. ואם אתם מתייחסים אליו ככה, הוא חי. הוא מגיב לסביבה, הוא ממיר חומר והוא בהחלט מתרבה. נכון שוירוס לא יכול להתרבות לבד, לא בלי לפגוש איזה תא אחר, אבל זה נכון לגבי כולנו, גם אני לא יכול להתרבות לבד, זה לא אומר שאני לא חי. אז זאת שאלה שהיא איפשהו בין ביולוגיה לפילוסופיה באמת, האם וירוס זה חי. השאלה היא איך אתם מגדירים את הוירוס ואיך אתם מגדירים את החיים ואין הסכמה מוחלטת על זה. יש בהחלט ביולוגים שיגידו לכם שכמובן שוירוס זה חי, ויש כאלה שיטענו בלהט שלא. ויהיו כאלה שיגדירו את זה כלא זה ולא זה, כמין אזור לא ברור באמצע הספקטרום שבין חי לבין דומם. אבל השאלה לא באמת הייתה האם וירוס חי, השאלה הייתה רגע מה הייתה השאלה? השאלה הייתה האם וירוס הוא חיה ב-ו'. והתשובה היא לא. למה? שאלתי את דוקטור נועם לויתן שעזר לי הרבה בפרק הזה עם וירוס הוא חיה ב-ו', והוא אמר לי כזה דבר: וירוס הוא לא חיה ב-ו' מאותה סיבה שיונק הוא לא חיה שמתחילה ב-י'. כי יונק הוא לא חיה, הוא משפחה של חיות שכוללת כלבים וסוסים ודולפינים ועטלפים ובני אדם והרבה חיות אחרות, אבל לא הייתם מקבלים יונק כשם של חיה בארץ עיר, נכון? באותו האופן צמח הוא לא חיה שמתחילה ב-צ'. וחיידק הוא לא חיה ב-ח', חיידק זה שם כללי לקבוצה שכוללת המון המון המון סוגים של יצורים חיים שפשוט יש לכולם דבר אחד משותף, שיש להם רק תא אחד. ווירוס גם הוא שם כולל לקבוצה של המון דברים שונים שגם בה יש הרבה יצורים שונים זה מזה שלכל אחד מהם יש שם פרטי שונה. SARS-CoV-2 זה השם הפרטי של הוירוס שמכונה הקורונה וזה מתחיל ב-ס' בכלל. אז האם הוא חי או לא זאת שאלה קשה שהדעות חלוקות לגביה, אבל האם וירוס הוא חיה? לא, הוא לא. מצד שני, רוב האנשים יקבלו דג בתור חיה ב-ד', נכון? למרות שגם דג זה לא חיה, גם זה שם כולל לקבוצה ענקית של חיות. וגם ציפור אותו דבר כשחושבים על זה. אה... אז יודעים מה? פשוט תגידו וולבי. זאת הייתה התשובה. אני צריך להגיד תודה באמת לנועם לויתן וגם למעיין ברניא-זוהר ששניהם עזרו לי לא להגיד יותר מדי שטויות בפרק הזה, אם בכל זאת טעיתי זאת אשמתי ולא אשמתם. ולמרות הכל אני גם צריך להגיד משהו על קורונה ועל זומבים, נדבר על זה טיפה אחרי הפרסומת. קריינות / רן לוי 29:14 שאלתם את עצמכם פעם איך זה לעבוד כמפתח בחברת משחקים? נגיד שאני מפתח בחברה רגילה, אמצע יום העבודה והבוס תופס אותי משחק בליג אוף לג'נדס. 'רן, מה זה צריך להיות? זהו נגמרה העבודה להיום? יש לנו דדליין ביום חמישי, מה אתה עושה?'. אה... לא נעים. אבל מה היה קורה אם היית מפתח באובר-וולף? 'רן, מה זה צריך להיות? איך אתה לא מזמין אותי? נו מה הכתובת של השרת? אני אקרע לך את הצורה יא נוב!'. ככה זה באובר-וולף, חברה ישראלית שמפתחת פלטפורמת אפליקציות למשחקים המתקדמים והמצליחים ביותר בעולם, ולמפתחים שהם גם גיימרים בנשמתם אין מקום טוב יותר לעבוד בו. אז בקרו בדף המשרות ב-overwolf.com/jobs או הקליקו על הבאנר של אובר-וולף באתר הבית של רשת עושים היסטוריה ובאפליקציה שלנו, ובואו לעבוד בחברה שבה כל יום הוא משחק חדש. דורון פישלר 30:16 שלום שוב. מהרגע שהתחיל כל העסק הזה של הקורונה, אז אחד הדברים שאני שומע כל הזמן זה 'וואי, זה כמו סרט זומבים'. ברור, כי הסתערויות על סופרמרקטים ורחובות ריקים וכל העסק הזה ועוצר, זה ממש כמו סרט זומבים. אבל קורונה זה לא כמו זומבים, זה ממש ממש לא. זה מזכיר את הזומבים בזה שזאת מגפה, זה דבר מסוכן שמתפשט והופך מהר מאוד לבעיה של כל העולם. זה נכון. אבל מבחינת איך שזה עובד, הקורונה היא לא כמו זומבים כי זומבים הם מגפה ממש ממש גרועה. זומבים במציאות לא היו עובדים. האופן שבו זומבים עובדים בדרך כלל בסרטים, יש וריאציות, כן? יש כל מיני סוגים, אבל הזומבים הקלאסיים, האופן שבו זה עובד זה אם זומבי נושך אתכם אתם נהיים זומבי ואז אתם מנסים לנשוך אנשים אחרים וכל מי שתנשכו אותו הופך מיד לזומבי וככה זה מתפשט. אבל זאת דרך ממש ממש לא יעילה להפיץ מחלה. כי זומבים רואים עליהם מיד שהם זומבים, אין להם שום תקופת דגירה, הם מיד הופכים לזומבים, הם מיד הולכים ועושים 'ברייייינס' והם תוקפים אנשים. עכשיו אם מישהו מגיע אליי ומנסה לנשוך אותי אני יודע שמשהו לא בסדר, גם אם אני לא אדע שהוא זומבי אני אדע שאני רוצה להתרחק ממנו. אז אולי הזומבי הראשון יצליח לנשוך איזה בן אדם אחד או שניים ואז גם הם יהיו זומבים, אבל מהר מאוד אנשים ידעו להתרחק מטיפוסים מרקיבים שמדשדשים ועושים 'אווווו'. והדבקה עוברת רק בנשיכה. זה לא עובר באוויר, זה לא עובר במשטחים, זה נורא לא יעיל. ואפילו אם כן, נגיד שהם יצליחו להדביק מדינה שלמה, איך הם יעברו למדינה אחרת? חלק מהעניין בפנדמיה כל-עולמית זה שהיא עוברת בין מדינות כי מספיק שתייר אחד חולה יטוס במטוס אז הוא יעביר את המחלה מסין לאיטליה או משהו כזה. איך זה יקרה אצל זומבים? אתם רואים זומבי לוקח מטוס? 'שלום לך אדוני, תרצה לשתות משהו? תה, קפה?', 'ברייייינס'. 'אני מצטערת, אזל לנו הבריינס, אתה רוצה תה במקום? תודה. והנוסע שמאחוריך ביקש שלא תקיא על המושב, תודה'. זה לא ילך, מגפת זומבים פשוט לא תעבוד בגלל שהיא כל כך קטלנית. אבל מגפות אחרות יכולות לעבוד. קחו את הקורונה. הקטע עם קורונה זה שיחסית למגפת זומבים זה לא מאוד מסוכן. זומבים, כל מי שנושכים אותו מת, כלומר הופך לזומבי מיד. קורונה, כמו שאתם בטח יודעים, רוב האנשים שיידבקו בקורונה לא ימותו מזה. הרבה מהם יקבלו מה שנראה כמו שפעת קלה, ישתעלו קצת וזהו. יש כאלה שלא ירגישו אפילו את זה, פשוט לא ידעו אפילו שיש להם את הוירוס. אבל אנשים כאלה שלא יודעים אפילו שהם חולים יכולים לשאת עליהם את הוירוס בלי לדעת את זה, והם ממשיכים להסתובב, הם עולים למטוסים, הם פוגשים אנשים, הם לוחצים ידיים. הם לא נושכים אף אחד, אבל הם יכולים להדביק ככה הרבה יותר אנשים. הוירוס הזה מאוד יעיל בגלל שברוב המקרים הוא לא כזה מסוכן. ובגלל שהוא מופץ כל כך בקלות, אם לא היינו עושים איזשהם צעדי מניעה הוא פשוט היה מופץ במהירות לכולם. וכידוע במקרים מסוימים הוא כן יוצר מחלה קשה. אני לא יודע מה האחוזים בגלל שדיברו בהתחלה על שני אחוזים או יותר או פחות, אני לא יודע את זה, אבל ברור שאחוז קטן יחסית מהאנשים שנדבקים בוירוס יכולים למות מזה. זה כמעט רק אנשים מבוגרים, ילדים עושה רושם שלא מושפעים מזה בכלל, ועדיין אחוז קטן בין כל האנשים בעולם זה הרבה מאוד אנשים. שני אחוז מכל האנשים בעולם זה הרבה מיליוני אנשים ואנחנו לא רוצים שזה יקרה. ולכן אנחנו יושבים בבית ולא הולכים לשום מקום ולא לוחצים ידיים ולא פוגשים אנשים ושוטפים ידיים כל הזמן. הלוואי עלינו זומבים. מגפת זומבים הייתה במציאות דבר שהשתלטו עליו תוך רגע, היא לא הייתה יוצאת מסין אף פעם. מגפת כדורי ספוג עם סיכות, זה דבר בעייתי. בכל מקרה זאת הייתה התשובה. לרשימת התודות צריך להוסיף גם את קרן לנדסמן, חוד החנית של המאבק בקורונה ומבינה גם בזומבים. אם אתם רוצים לשמוע עוד על וירוסים וחיידקים ומה כל זה אומר בעצם, אז בטח תתעניינו בפרק בשני חלקים של 'עושים רפואה' שיצא בשנה שעברה. קוראים לזה 'קטן אבל ארס' על וירוסים, אנשים ומה שביניהם. את הפרק הזה כמו את כל הפרקים של התשובה אתם יכולים למצוא באפליקציה של עושים היסטוריה או בכל אפליקציית פודקאסטים או באתר ranlevi.com. עוד עדכונים אתם יכולים למצוא בעמוד הפייסבוק 'דורון פישלר נגד העולם' ושם תוכלו למצוא גם עדכונים על הרצאות שלי, למרות שזה מכוון רק לאנשי העתיד כי כרגע אין הרצאות. גיא בינון מפיק ועורך, אביב שם טוב ייעוץ ותמיכה מורלית, רן לוי העורך הראשי, דני תימור המנהל העסקי, אני דורון פישלר, זאת שישבה וישנה פה מאחור ולא תרמה שום דבר זאת ארלקינה. ביי ביי, תהיו בריאים. רשת עושים היסטוריה 36:41 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] תמאם שוד: סיפור מסתורין</title>
        <link>https://mat-mo.github.io/podtext/episodes/htshvbh/htshvbh-tmm-shvd-sypvr-mstvryn.html</link>
        <guid>https://mat-mo.github.io/podtext/episodes/htshvbh/htshvbh-tmm-shvd-sypvr-mstvryn.html</guid>
        <pubDate>30 במרץ 2020</pubDate>
        <description>Transcript for [התשובה] תמאם שוד: סיפור מסתורין from התשובה</description>
        <content:encoded><![CDATA[
            דורון פישלר 00:00 שלום, אני דורון. דבר אחד שאני צריך להגיד לפני הכל - זה לא פרק רגיל של "התשובה", והוא גם קצת יותר מבוגר מהרגיל. הסיפור הזה כולל כמה פרטים שהם לא ממש לילדים. עכשיו, אני יודע שיש ילדים ששומעים את הפודקאסט הזה; במקרה הזה, אני הייתי ממליץ להורים לשמוע את הפרק קודם ולהחליט אם זה בסדר שהילדים יקשיבו או לא. לילדים, סליחה. דורון פישלר 00:42 שלום, אני דורון פישלר. אתם מקשיבים ל"התשובה". לפני כמה פרקים דיברתי על משולש ברמודה, ודיברתי שם על ה"מרי סלסט" קצת, הספינה שכל האנשים עליה נעלמו ואני לא יודע מה קרה לה. ואמרתי גם שאני די אוהב את זה שאני לא יודע מה קרה לה, כי אני אוהב תשובות, אבל אני גם אוהב מסתורין - שאלות שאין להן תשובה. אז קיבלתי שאלה ממאור שאמר: בפרק על מרי סלסט אמרת שאתה אוהב סיפורי מסתורין בלי תשובה, מה סיפור המסתורין שאתה הכי אוהב? שאלות כאלה של מה הסרט החביב עליך, מה טעם הגלידה שאתה הכי אוהב, אלה שאלות שבדרך כלל אני לא כל כך אוהב כי אני לא יודע, אני לא מתחייב לדבר אחד ספציפי שאני הכי אוהב בעולם. אבל האמת, כששואלים אותי את השאלה הזאת - מה סיפור המסתורין שאני הכי אוהב - יש סיפור אחד בדיוק שקופץ לי לראש. אז בתור תשובה, אני פשוט הולך לספר לכם את הסיפור הזה. יש כמה סיבות שאני אוהב את הסיפור הזה. קודם כל, הוא אמיתי. יש הרבה מאוד סיפורים שמסתובבים שהם לא כאלה אמיתיים או מבוססים על משהו אמיתי אבל נורא נופחו; הסיפור הזה הוא אמיתי. יש צילומים, יש תיעודים, זה קרה, למרות שזה לא נשמע כאילו זה קרה. זה כל כך נשמע כמו איזה סרט בלשים עם טוויסטים ותגליות מוזרות וכאלה דברים. ואני יודע שלא חסרים פודקאסטים שעוסקים בחקירות אמיתיות של פשעים; אל תדאגו, "התשובה" לא הולך להפוך לפודקאסט True Crime, פעם אחת מותר לי. בכל מקרה, מה שהופך את הסיפור הזה ליוצא דופן זה שבדרך כלל מה שקורה בסיפורים כאלה זה שמישהו מת, ואז השאלה היא: מי היה הרוצח? במקרה הזה, השאלה היא: מי היה הנרצח? והאם היה רצח בכלל. אז אחרי הפרסומת, אני אספר לכם על המקרה של תמאם שוד. דורון פישלר 02:45 תשמעו, יש לי רק 100 מילים לספר לכם על המזרנים של פנדה, אז אני אזדרז. וואו, כבר בזבזתי 20 מילים, זה ממש מלחיץ. מה? 23 מילים. לא חשוב. פנדה מציעה מגוון של מזרנים איכותיים מספוג זיכרון ויסקו-אלסטי, וגם טופר, שכבת נוחות דקה שמשדרגת כל מזרן קיים בקלות. לכל המוצרים יש תקופת ניסיון כדי שלא תצטרכו לצאת מהבית. משלוחים והחזרות ללא עלות. בקרו באתר הבית של פנדה: pandazzz.co.il והזמינו מזרן, טופר, כרית או מצעים במחירים משתלמים במיוחד. 5% הנחה למאזיני הרשת - הזינו "osim" באנגלית, O-S-I-M, בעת ההזמנה באתר. אין כפל מבצעים. פיו, זה היה קרוב. כבר הייתי בטוח ש-100 מילים לא יספיקו לי בשביל... דורון פישלר 03:37 ב-06:30 בבוקר הטלפון בתחנת המשטרה מצלצל, ומישהו אומר שיש איש מת על חוף הים בסומרטון פארק. התאריך הוא ה-1 בדצמבר 1948, קצת אחרי מלחמת העולם השנייה, ההתחלה של המלחמה הקרה וחצי שנה אחרי הקמת מדינת ישראל, מה שלא שייך לסיפור הזה בכלל, מכיוון שאנחנו נמצאים באוסטרליה. סומרטון פארק היא עיירה קטנה מאוד שהיא אחד הפרברים של העיר אדלייד בדרום אוסטרליה. המשטרה מגיעה לבדוק את העניין כמובן. החוף הוא שקט ויפה; יש טיילת ליד החוף, ויש גדר אבן שמפרידה בין החול לבין הטיילת, ומדרגות עץ שיורדות מהטיילת אל החול. ליד המדרגות שוכב בן אדם שנראה קצת כאילו פשוט ישב רגע להסתכל על הים ונרדם שם. שוכב שם עם הרגליים לכיוון הים, הראש שלו שעון על הגדר. הוא לא נראה כמו איזה הומלס או שיכור או מסומם או משהו; זה איש לבן, נראה בסביבות גיל 45 כזה. הוא די נאה, הוא גבוה, שרירי. הוא לובש בגדים נקיים: חולצה לבנה מכופתרת, מכנסיים חומים, נעליים, ז'קט ועניבה. כמו כן, הוא מת. האיש לא שוכב בשלולית דם, הוא לא דקור, הוא לא ירוי, אין עליו שום סימני אלימות. הוא פשוט מת. השוטרים שמגיעים לשם עושים חיפוש מהיר בבגדים שלו, בכיסים שלו, והם מוצאים כמה דברים. הם מוצאים שם קופסת סיגריות וקופסת גפרורים, מסרק, עוד מסרק אחד (היו לו שניים), חפיסת מסטיק, כרטיס אוטובוס וכרטיס רכבת. מה שהם לא מוצאים זה ארנק או תעודת זהות או כל אמצעי זיהוי אחר, כך שהזהות של האיש הזה נשארת לא ברורה. אז הם מתחילים לחקור. עכשיו, החקירה, לפחות בשלב הזה, היא לא חקירת רצח כי אין שום סימנים לרצח. השוטרים רק מנסים לענות על שתי שאלות: א' - מי זה האיש הזה? וב' - מה הרג אותו? אז בקשר לשאלה הראשונה: מי זה? בדרך כלל אם בן אדם כלשהו נעלם, מישהו ידווח על זה. יהיו לו משפחה, עבודה, חברים - יש אנשים שישימו לב שהבן אדם פשוט לא נמצא יותר, ובשלב כלשהו הם ידווחו על זה למשטרה. אבל אף אחד בסומרטון או באדלייד או בערים שמסביב לא מדווח על נעדר שמתאים לתיאור הזה. לזה יש תשובה פשוטה: האיש הזה לא היה מקומי. הוא הגיע לאזור רק יום לפני כן. המשטרה שואלת אנשים, כל מי שראה את האיש הזה ביממה האחרונה, ולפי העדויות של אנשים שנתקלו בו ולפי הכרטיסים שלו, הם בונים לוח זמנים של מה האיש הזה עשה פחות או יותר ביממה לפני שמצאו אותו על החוף. אז אנחנו יודעים שהוא הגיע ברכבת לתחנת הרכבת המרכזית באדלייד בסביבות השעה 11:00 בבוקר. הוא קנה כרטיס אוטובוס שלקח אותו לפרבר, לתחנה שנמצאת משהו כמו 20 דקות הליכה מהחוף. ואז במשך כמה שעות אין לנו מושג מה הוא עשה, כי הפעם הבאה שראו אותו זה בערב. 19:15 בערב שני אנשים שטיילו על החוף ראו אותו שוכב באותו מקום בדיוק ליד המדרגות. הם אמרו שהם ראו אותו זז, כך שהוא לא היה מת בשלב הזה, אבל בדיעבד מתברר שהוא לא קם יותר משם. אוקיי, אז הוא לא מהסביבה. איך מוצאים מאיפה הוא כן? יש דרכים. אחת הדרכים לדעת מאיפה בן אדם הגיע היא דרך הבגדים שלו. באותה תקופה לא הייתם קונים את כל הבגדים ברשת אופנה שיש לה 500 סניפים בכל המדינה, וממילא הכל מיוצר באותו מפעל בסין. כך שהתווית של הבגד עם השם של החנות שבה הוא נקנה, ובדרך כלל מופיעה על התווית גם באיזו עיר החנות הזאת נמצאת, זה יכול לתת רמז מצוין לגבי איפה האיש הזה היה ומאיפה הגיע. הרבה אנשים גם כתבו את השם שלהם על התוויות של הבגדים. רק שלאדם הזה לא היו תוויות על הבגדים. כל התוויות מהבגדים שהוא לבש נתלשו. וזה טיפ טיפה מוזר, כי יכול להיות שזה פשוט גירד לו בצוואר, אבל רוב האנשים לא עושים את זה, הם לא מקפידים לתלוש את כל התוויות מהבגדים שלהם. וזה טיפה מתחיל להיראות כמו איש שלא רוצה שידעו מי הוא. חוץ מזה, כאן גם עולה השאלה: איפה הארנק שלו בעצם? הבן אדם היה רחוק מהבית והוא קנה כרטיסי אוטובוס, כלומר היה לו כסף, אבל בכיסים שלו לא הייתה אגורה. אז הוא איבד את הארנק איפשהו במהלך היום? או שגנבו לו אותו כשהוא שכב על החוף? או אולי מישהו הרג אותו ולקח לו את הארנק כדי שלא יזהו אותו? בקיצור, התשובה ל"מי זה" היא שלאף אחד אין שום מושג. עכשיו, בקשר לשאלה השנייה: ממה הוא מת? את הגופה מעבירים לבית חולים, ושם פתולוג עושה בו ניתוח שלאחר המוות ומודיע בגדול שגם הוא לא יודע למה האיש הזה מת. לא היו לו פצעים בגוף, לא היו לו חבורות בולטות או מחלות ברורות. הלב שלו היה במצב טוב, הוא היה בכושר ממש טוב. למעשה, שריר התאומים בחלק האחורי של הקרסול, השריר הזה שלו היה כל כך מפותח, שהפתולוג אמר שהוא חושב שהאיש הזה היה רקדן בלט מקצועי, כי רק למי שמבלה הרבה זמן על קצות האצבעות יכולים להיות שרירים כאלה מפותחים. בקיצור, האיש היה בריא לגמרי מלבד כמובן העובדה שהוא מת. נראה כאילו פשוט נשכב שם על החול והפסיק לחיות מסיבה לא ברורה. במקרה כזה של בן אדם שמת בלי סיבה נראית לעין, יש הסבר מתבקש וההסבר הוא רעל. הפתולוג הגיע למסקנה שלמרות שהוא לא יכול לומר את זה בוודאות, מכיוון שאין עדויות לסיבה אחרת, סיבת המוות היא כנראה רעל. אז נשלחו דגימות דם של האיש לבדיקת רעלים, והן חזרו שליליות. לא מצאו לו רעלים בדם או סמים או שום דבר כזה. בנוסף, כשאנשים מורעלים בדרך כלל הם לא פשוט מפסיקים לזוז; הם מקיאים, הם מתפתלים, ולא היה שום סימן לדבר כזה אצל האיש הזה. כל זה לא אומר שתיאוריית הרעל לגמרי לא באה בחשבון. קיימים רעלים שנעלמים מהגוף אחרי זמן קצר בלי להשאיר סימן, כך שלא יראו אותם בבדיקת הדם. מרגלים או רוצחים שכירים בסיפורי ריגול - זה מה שהם משתמשים בו, רעלים בלתי נראים. אז דברים כאלה קיימים, אבל אלה לא דברים נפוצים; זה לא משהו שאתם יכולים בקלות פשוט להיכנס לסופר-פארם ולהגיד "תן לי רעל". זה לא משהו שאפשר להשיג נורא בקלות, אז זה לא נשמע כמו הסבר נורא סביר. ודווקא זה גם מעלה יותר את החשד שאולי זה לא היה מוות טבעי או תאונה. אם היה מעורב בעניין רעל מיוחד ונדיר, זה אומר כנראה שמישהו, או האיש בעצמו או מישהו אחר, עשה את זה בכוונה. לסיכום: יש פה בן אדם שאף אחד לא יודע מי הוא, שמת מסיבה שאף אחד לא מבין. בינתיים, עבר חודש. חודש עובר ואין שום התפתחות. המשטרה עדיין תקועה לחלוטין. כמה אנשים מגיעים כדי לנסות לזהות את האיש; כמה מהם טוענים שהם יודעים מי זה, הוא מזוהה ככמה אנשים שונים, אבל אחרי בדיקה קצרה מתברר שכל הזיהויים האלה שגויים. הם עדיין לא יודעים מי זה. אחרי חודש המשטרה מקבלת תגבורת; שני חוקרי משטרה מהעיר הגדולה מגיעים. עכשיו, אם זה היה סרט, היינו צריכים כבר דמות ראשית; כאן הייתי מכניס את הבלשית מירה צח שגדלה בעיר הגדולה, היא קשוחה, היא בדיוק הסתכסכה עם המפקד שלה או משהו, היא מופקדת על המקרה ומירה צח לא תעזוב אותו עד שתפצח אותו. הבעיה היא שבמציאות הרבה חוקרים שונים עבדו על המקרה הזה לאורך הזמן, ולתת רשימה של השמות שלהם לא כל כך יעזור, אז אנחנו נשארים בלי דמות ראשית של חוקר. אבל לחוקרים החדשים כן יש רעיונות חדשים, וטובים. למשל, הם מחליטים לבדוק בתחנת הרכבת. בן אדם שמגיע ברכבת לעיר זרה כנראה לא יסתובב כשיש עליו רק סיגריות ומסרק. בתחנת הרכבת יש שירות של שמירת חפצים. אז למה שלא נלך לשם ונברר אם האיש במקרה השאיר שם איזה תיק או משהו כשהוא עבר שם? והם צודקים. מתברר שבאמת יש מזוודה בשמירת חפצים בתחנת הרכבת שמישהו השאיר שם לפני חודש, בדיוק יום לפני שמצאו את האיש המת, ואף אחד אף פעם לא בא לקחת אותה. אז הם בודקים את המזוודה, ולפי שאריות של בדים של חוטים שנמצאים שם הם מאשרים שזאת באמת המזוודה שלו. הוא השאיר אותה בתחנה וכנראה התכוון לחזור לקחת אותה בשלב מאוחר יותר. ובמזוודה הזאת יש - יש שם בגדים, יש שם כמה זוגות מכנסיים, חולצות להחלפה ומשחת נעליים ומברשת וסבונייה וניירות ועפרונות, אבל גם כאן - אין ארנק, אין תעודה, אין מסמכים כתובים, אין שם. ומכל הבגדים הורידו את התוויות. כלומר, כמעט מכולם. על שלושה פריטי ביבוש במזוודה הם כן מצאו תגיות עם שם. השם היה "קין" (Kean). מה שקצת תמוה זה שהשם הזה אויית בשתי צורות שונות - פעם אחת עם "e" בסוף ופעם אחת בלי - שזה קצת מוזר כי רוב האנשים יודעים איך לאיית את השם של עצמם. אז כמובן, החוקרים החרוצים יוצרים קשר עם רשויות המשטרה ברחבי אוסטרליה כדי למצוא איפה בכל היבשת יש בן אדם נעדר שקוראים לו קין. לא היה אחד כזה. לאף אחד בכל אוסטרליה לא היה חסר בן אדם בשם קין. ליתר ביטחון הם בודקים גם ברשימת הנעדרים של ניו זילנד, ושל ארצות הברית ושל בריטניה ושל כל מדינה אחרת שהיה לה קשר איתם, אבל בשום מקום בעולם הם לא מוצאים נעדר בשם קין. אז מה הרווחנו מהרעיון המבריק למצוא את המזוודה הזאת? בגדול - שום דבר. עוד חודשים עברו. האיש המת נשאר כל הזמן הזה במקררים של חדר המתים כדי שאם סוף סוף יבוא מישהו שידע מי הוא, אפשר יהיה לזהות אותו. אבל יש גבול לכמה אפשר לשמור גופה, גם בקירור; הגופה התחילה כבר להירקב, היה צריך לקבור אותה. לפני שהוא נקבר עשו יציקת גבס של הפנים שלו - מעין פסל של הפנים שלו כדי שאפשר יהיה להשתמש בו בהמשך כדי לנסות לזהות אותו. זאת עבודה מוזרה לעשות מסכות גבס לגופות, אבל מישהו צריך לעשות את זה. והאיש נקבר. בשלב הזה האיש הבלתי ידוע מהחוף נהיה כבר סוג של סלב מקומי; כל פעם כתבו עליו בעיתון, כל פעם שהייתה איזושהי התפתחות בחקירה, אנשים כבר הכירו אותו, שמעו עליו. וקבוצה של אנשים מקומיים ששמעו על המקרה הזה לא רצו שהוא ייקבר סתם בלי שום סימן, אז הם תרמו קצת כסף כדי לשלם על מצבה קטנה. מצבה שנמצאת שם עד היום, שעליה כתוב: "פה נקבר האיש הלא ידוע שנמצא בחוף סומרטון ב-1 בדצמבר 1948". ושם הוא נח עד היום. אבל הסיפור שלו לא נקבר. אם זה היה סרט, אתם יודעים איך זה היה עובד: ממש רגע לפני שמאבדים תקווה מגיע עוד משהו. שנייה לפני שסוגרים את התיק מירה צח עוברת שוב על הבגדים והיא מוצאת עוד רמז קטן שאיכשהו אף אחד לא מצא עד עכשיו, והרמז הזה הוא מה שיהפוך לחלוטין את המקרה הזה. וזה באמת מה שקרה. קצת לפני שהוא נקבר עשו עוד חיפוש על הבגדים שהוא לבש כשהוא מת ומצאו עוד דבר שהם לא מצאו בפעם הראשונה. ואפשר להבין איך הם פספסו את זה, כי זה היה דבר זעיר: בסך הכל חתיכת נייר, קטנטנה, ברוחב של משהו כמו שלושה סנטימטרים, מגולגלת. היא הייתה חבויה בתוך כיס פנימי שנתפר בתוך אחד מכיסי המכנסיים שלו, מין כיס סודי. וזאת פיסת הנייר הזאת שהפכה את המקרה הזה ממקרה די מוזר למקרה ממש ממש מוזר. על פיסת הנייר הזאת היו כתובות שתי מילים: תמאם שוד (Tamam Shud). והמילים האלה הפכו פתאום להיות הרמז העיקרי, שלא לומר היחיד, לזהות של האיש הזה. מה זה? או מי זה? תמאם שוד. למה האיש החזיק את הפתק הזה בכיס שלו? מאיפה הגיע הפתק הזה ומה זה לכל הרוחות תמאם שוד? פיסת הנייר הייתה קרועה, כלומר השוליים שלה לא היו ישרים, כאילו גזרו אותה אלא מחוספסים - ברור שמישהו קרע אותה מתוך נייר גדול יותר. המילים שעליה כתובות באנגלית, כלומר באותיות אנגליות, למרות שאלה כמובן לא מילים שיש להן משמעות באנגלית. הן לא כתובות בכתב יד, הן מודפסות; אבל מודפסות לא בכתב רגיל, בפונט רגיל, אלא בפונט קצת משונה - אותיות גדולות יחסית, מקושטות, ועל אחת האותיות a מעליה יש סימן, מין גרש, שגורם לזה להיראות כאילו זה משהו בשפה אחרת. יש שטח לבן ריק משני הצדדים של האותיות וגם מעליהם ומתחתיהם, כך שזה לא היה חלק ממשפט - זה ביטוי שמודפס לבדו. הנייר והדפוס נראים כמו כאלה של ספר, כלומר זה נראה כאילו זה נתלש מתוך ספר. אז המשימה הפכה פתאום לספרותית. המשטרה חיפשה מי יכול להגיד מאיזה ספר זה לקוח. לא משימה מאוד פשוטה, כי רוב האנשים לא מכירים בעל פה את כל המילים שנכתבו בכל הספרים. אז הם חיפשו מישהו שיוכל להגיד באיזה ספר הופיעו המילים תמאם שוד ומה זה אומר. זה הקטע שבו בגרסת הסרט הבלשית מירה צח נכנסת לספרייה העירונית הריקה ופוגשת שם את הספרן המקומי - טיפוס מופנם שיודע בעל פה כמעט את כל הספרים בעולם, והוא זה שנותן לה את הפתרון. וכמובן הספרן הזה, שמגולם כנראה על ידי בנדיקט קמברבאץ', ממשיך גם לסדרת סרטי המשך שבהם הוא משתמש בידע הספרותי שלו כדי לפתור תעלומות בלשיות. מה שקרה בפועל זה שזה היה עיתונאי שנתן להם את התשובה. הוא באמת הכיר את הספר שממנו זה לקוח. הספר הוא ה"רובאיאת" של עומר חיאם. עומר חיאם (ואני מאוד מקווה שאני באמת מבטא את זה באופן שדומה לנכון, כי דווח לי שאם אני אומר "חיים" במקום "חיאם", אז המשמעות של זה היא הביצים שלי). בכל אופן, חיאם היה משורר ומדען ואסטרונום ופילוסוף ופרסי וחי במאה ה-11 וה-12. הוא היה איש רב פעלים. היום רוב המתמטיקאים הם לא משוררים ורוב המשוררים הם לא מתמטיקאים, אבל חיאם ידוע גם בזה שהוא פיתח שיטה גיאומטרית לפתור משוואות מהמעלה השלישית וגם בספרי השירים שהוא כתב. היצירה הכי מוכרת שלו היא ה"רובאיאת" - המרובעים בעברית; זה כי בכל שיר יש בדיוק ארבע שורות. הספר הזה הוא די ידוע, ולא רק בפרס; יש כמה תרגומים של הספר הזה לאנגלית, הוא יצא בכל מיני מהדורות בכל מיני מקומות בעולם. כשבחלק מהתרגומים בסוף הספר, אחרי השיר האחרון, כתוב: תמאם שוד. כי תמאם שוד בפרסית זה "תם ונשלם", או במילים אחרות - זה הסוף. כלומר, האיש מהחוף לא רק שהיה חובב שירה פרסית, אלא הוא נמצא מת כשבכיס שלו יש פתק קטן שעליו כתוב "זה הסוף". מעניין. זה בהחלט מחזק את הרעיון שהאיש ידע שהוא הולך למות. הפונט המסוים והמקושט הזה שנועד להיות מין חיקוי של הכתב הפרסי - בו השתמשו מתברר במהדורה אחת מסוימת ודי נדירה של הרובאיאת, מהדורה שיצאה בניו זילנד. מן הסתם לא להרבה אנשים יש את המהדורה המסוימת הזאת של הספר המסוים הזה, ולכן המשימה הבאה הייתה למצוא את הספר המסוים שממנו נתלשו המילים האלה. אז המשטרה ביקשה את עזרת הציבור. בעיתונים הופיעה תמונה של הפתק עם המילים, והם ביקשו ממי שיש לו את הספר המסוים הזה לסור לתחנת המשטרה ולספר להם על זה. קלוש, אבל אולי יצא מזה משהו. ויצא. כי כמה ימים מאוחר יותר הגיע לתחנת המשטרה בן אדם עם עותק של הרובאיאת, עותק של המהדורה הניו זילנדית המסוימת הזאת, עותק שחלק מהעמוד האחרון שלו היה קרוע. איך הוא השיג את הספר הזה? הוא מעולם לא קנה אותו. הוא סיפר שהוא פשוט מצא את הספר הזה במושב האחורי של המכונית שלו. לא היה פה איזה קסם טלפורטציה; החלון של המכונית היה פתוח, כן? סומרטון לא הייתה מקום מלא פשע, אנשים היו משאירים את החלונות של המכוניות שלהם פתוחים באותו זמן, מתברר. והאיש הזה סיפר שלא מזמן, לפני כמה חודשים כבר, פחות או יותר ב-1 בדצמבר, הוא חזר למכונית שלו יום אחד וגילה שמישהו זרק פנימה ספר. די מוזר. המכונית שלו חנתה כמה מאות מטרים מהחוף שבו נמצא האיש המת. אז הנה עוד דבר שאנחנו כנראה יודעים על מה שהאיש הזה עשה ביום האחרון שלו: הוא יצא מתחנת הרכבת בלי המזוודה שלו אבל עם ספר ביד, ובשלב כלשהו הוא קרע מתוך הספר את המילים "תמאם שוד", גילגל אותם, שם אותם בכיס, זרק את הספר למכונית אקראית והלך לחוף למות. כמו בכל סיפור בלשי או חדר בריחה טוב, רמז טוב אחד מוביל לרמז אחר. המשטרה כמובן בודקת טוב-טוב את הספר מכל הכיוונים, וכמובן אין עליו שם או סימנים מזהים או כרטיס ספרייה - זה יהיה קל מדי. מה שכן יש: על הכריכה האחורית שלו יש חריטות קלות, כאילו מישהו שם נייר על הספר וכתב משהו, אז אפשר לראות את הסימנים שעברו דרך הנייר אל הכריכה של הספר. ודי קל לפענח מה נכתב שם. היו שם שני דברים שכתובים שם: הדבר הראשון הוא סדרה של אותיות, אבל לא אותיות שמרכיבות איזושהי מילה הגיונית. השורה הראשונה היא WRGOABABD, אחר כך WTBI MPA. יש שם חמש שורות כאלה. אחת מהשורות מחוקה בקו, ושתי שורות אחר כך יש שורה אחרת שמתחילה באופן כמעט זהה וממשיכה - כלומר נראה כאילו הוא התבלבל בשורה הזאת, מחק אותה ואז התחיל אותה מחדש. מה זה אומר? צופן. זאת התשובה הברורה. האיש פינח צופן כלשהו או כתב משהו בצופן כלשהו. צפנים אפשר לפענח. זה שיש משהו שכתוב בצופן זה לא אומר שאף אחד לעולם לא ידע מה זה; צפנים פשוטים אפשר לפענח עם ניתוח תדירויות, כלומר אם כל פעם במקום האות a הוא כתב את האות x ובמקום את האות b את האות k וכל זה - זה לא ממש קשה לספור אילו אותיות מופיעות יותר מהאחרות ומכאן להסיק שהן האותיות היותר נפוצות ומשם בהדרגה לפענח את הכל. זה אפילו די כיף, זה סוג די כיפי של חידה, תנסו את זה פעם. צפנים יותר מתוחכמים גם את זה אפשר לפענח; יש אנשים חכמים מאוד שזה התפקיד שלהם לפענח צפנים שיודעים לפתור גם דברים לא פשוטים. רק שזה לא עבד במקרה הזה. אם מדובר פה בצופן, אף אחד - והרבה ניסו - אבל אף אחד לא הצליח עד היום להבין מה כתוב שם. אנשים ניסו כבר כל שיטה אפשרית, ניסו להשתמש בספר, ברובאיאת, כדי לפענח אותו - זה לא עבד. סיבה אחת יכולה להיות שזה פשוט טקסט ממש קצר; זה בסך הכל 50 אותיות, או 44 אם לא סופרים את השורה המחוקה. וזה לא ממש מספיק כדי לעשות ניתוח תדירויות כמו שצריך. חוץ מזה, זה גם לא ממש נראה כמו משפט הגיוני באנגלית: יש חמש שורות, אין רווחים באמצע של כל שורה, כלומר זה נראה כמו חמש מילים אבל כולן מאוד ארוכות, בין 9 ל-13 אותיות. זה לא נראה כמו משפט הגיוני. אז מה המשמעות של האותיות האלה? אף אחד לא יודע. אם אתם תצליחו לגלות, אתם תהיו הראשונים. אז בן אדם חסון בלי זהות שמסתובב במקומות לא מוכרים, אולי עם רעל נדיר, וכותב דברים בצופן... די ברור למה בשלב הזה אנשים התחילו לשאול ברצינות: הטיפוס הזה היה מרגל? יכול להיות שהסיבה שאף אחד לא מדווח על נעדר, הסיבה שהבן אדם מסתובב בלי תעודת זהות וכל זה, זה שהוא היה שייך לאיזו סוכנות ביון חשאית ולכן אף מדינה לא מודה שהוא קיים? חלק מהחפצים של האיש גרמו לחשד שהוא אמריקאי. למשל, אחד משני המסרקים שלו היה מסוג שלא נמכר באוסטרליה אבל היה בארצות הברית. וזה גם היה קצת מוזר שקופסת הסיגריות שלו הייתה של סיגריות ממותג אחד אבל הסיגריות שבתוכה היו של סיגריות ממותג אחר, מותג הרבה יותר יקר. אולי הוא לא רצה למשוך תשומת לב לעצמו? מה יש למרגל לחפש באזור הזה? טוב, לא רחוק משם היה שטח צבאי סודי שבו עשו ניסויים בטילים; לכו תדעו. אבל לא סיימנו עם הספר, כי יש עוד דבר שנמצא כתוב שם חוץ מהקוד: יש שם מספרי טלפון, שניים, מספרי טלפון מקומיים. וזה כבר משהו שאפשר לעבוד איתו. מספר הטלפון הראשון הוא, מתברר, מספר טלפון של בנק מקומי. המשטרה מתקשרת, מבררת; לבנק אין שום מושג מי האיש הזה. אין להם שום מושג על הספר, לא על הקוד, הם לא עוזרים בשום צורה. מספר הטלפון השני הוא הטלפון של ג'סיקה תומפסון. ג'סיקה תומפסון, המכונה בקיצור ג'ו או לפעמים ג'סטין, היא אישה בת 27, היא עובדת בתור אחות. היא נשואה, היא אמא לילד בן שנה. והיא גרה 400 מטרים מהנקודה שבה מצאו את האיש המת, מרחק של חמש דקות הליכה. השוטרים, למודי הניסיון, לא רוצים להבהיל אותה יותר מדי, ולכן יום אחד הם דופקים לג'סיקה בדלת בנימוס ומבקשים לשאול אותה כמה שאלות. והיא אומרת "בבקשה". והם שואלים: "גבירתי, הגבר המת שנמצא כאן לפני כמה חודשים, בטח שמעת על זה, האם יש לך קשר אליו? יש לך רעיון כלשהו לגביו?" והיא אומרת: "לא, אין לי שום מושג, רק קראתי על זה בעיתון". והם אומרים: "פייר אינאף (Fair enough). הספר הזה, את מכירה את הספר הזה?". "כן, עומר חיאם הוא המשורר החביב עליי". "הו, האם יש לך ברשותך עותק של הספר הזה?". "לא, היה לי, אבל נתתי אותו". "הו, למי?". "לאלף בוקסל (Alf Boxall) לפני ארבע שנים. ספרי לנו עוד על זה בבקשה". ארבע שנים לפני כן, ב-1945, ג'סיקה (אז היה לה שם משפחה אחר כי עוד לא הייתה נשואה) למדה בבית ספר לאחיות בסידני. היא פגשה שם קצין צבא בשם אלף בוקסל. הם נפגשו כמה פעמים בפאב ששניהם ביקרו בו; הוא היה הרבה יותר מבוגר ממנה, היא הייתה אז בת 23 הוא היה כמעט בן 40, ובכל זאת הם התיידדו או אולי יותר מזה. בסופו של דבר הוא נשלח לחזית למלחמת העולם השנייה; הם נפגשו בפעם האחרונה באותו פאב ובתור מתנת פרידה היא נתנה לבוקסל עותק של ספר השירים החביב עליה - הרובאיאת. זאת הייתה הפעם האחרונה שהיא פגשה אותו. זה לא שקרה לו משהו; הוא נשאר בחיים, הוא גם כתב לה מכתב בשלב יותר מאוחר, אבל הם מעולם לא נפגשו שוב. מעניין. בעקבות המידע הזה המשטרה מבקשת מג'סיקה לסור איתם לתחנה כדי לראות לא את האיש עצמו (כי הוא כבר קבור) אבל את מסכת הגבס שהכינו מהפנים שלו, כדי לראות אם היא תוכל לזהות אותו. היא מגיעה לשם, ומה שקורה שם - לפי התיאור של אחד מאנשי המשטרה שהיה שם - היא מעיפה מבט אחד על הפסל הזה, מחווירה, מתנודדת - היא נראית כאילו היא עומדת להתעלף. היא הסיטה את המבט ולא רוצה להסתכל עליו יותר, היא מסתכלת על הרצפה כל הזמן. ומאותו רגע היא מאוד מתחמקת. הם שואלים אותה: "את מזהה את האיש הזה?"; היא אומרת "לא". הם שואלים: "זה אלף בוקסל במקרה? יש לך מושג כלשהו מי האיש הזה?"; והיא אומרת "לא, אני לא יודעת". ומאותו רגע בעצם כל התשובות שהיא נותנת זה "לא" ו"אני לא יודעת". היא משקרת. השוטרים חושדים מיד שהיא משקרת; היא לא מתנהגת כמו אחת שאין לה מושג מי זה האיש הזה - זה נראה כאילו היא כן מזהה אותו אבל לא מוכנה לדבר על זה. אבל מכיוון שהיא לא באמת חשודה בשום דבר - זה לא נראה כאילו היא הרגה אותו - היא משוחררת. אז אני חושב שבשלב הזה כבר אפשר להבין מה בעצם היה הסיפור כאן; וזה סיפור רומנטי, טרגי ועצוב שהולך בערך ככה: ג'סיקה ואלף בוקסל נפגשו אי אז בימי המלחמה והם נפרדו, אבל הוא מעולם לא שכח אותה ולא הסכים לתת לה ללכת. הוא ניסה ליצור איתה קשר אבל היא לא הגיבה. אז ארבע שנים מאוחר יותר הוא החליט לעשות ניסיון אחרון: הוא ארז מזוודה, נסע לאדלייד, ואז נסע לכיוון הבית של ג'סיקה רק עם חליפה והספר שהיא נתנה לו לפני כל כך הרבה זמן. הוא דפק לה בדלת ומצא אותה נשואה, אמא וחסרת כל עניין בקשר איתו. שבור לב, הוא החליט שבלי ג'סיקה אין טעם לחייו; הוא לקח את הספר שהיא נתנה לו, תלש ממנו את המילים "זה הסוף", זרק את הספר למכונית אקראית, הלך לחוף, צפה בשקיעה ומת מלב שבור. זה סיפור מאוד עצוב אבל יש איתו רק בעיה קטנה אחת: אלף בוקסל לא מת. המשטרה התקשרה אליו יום מאוחר יותר ודיברה איתו. הוא גר בסידני, הוא חזר מהמלחמה לפני כמה שנים בריא ושלם. הוא לא היה בקשר עם ג'סיקה כבר הרבה מאוד זמן. יותר מזה: עדיין היה לו את הספר שהיא נתנה לו - עותק אחר, של מהדורה אחרת של הרובאיאת, עותק שבו העמוד האחרון לא קרוע. ובמקרה שהיה איזשהו ספק בעניין, בספר הזה נמצאת עדיין ההקדשה שהיא כתבה לו, וחתמה בכינוי שלה - ג'סטין. וכאן הסיפור נתקע. זה סיפור כל כך טוב, זה כל כך נשמע כמו סרט מתח. יש רק דבר אחד שחסר בסיפור של תמאם שוד כדי להפוך אותו לסרט מושלם, וזה סוף. הקטע הזה בסוף הסרט שבו הבלש הבין את הכל ואז הוא נותן מונולוג ארוך שבו הוא מסביר לקהל בדיוק מה קרה, מי היה הרוצח, מי עשה מה ולמי - את זה אין בסיפור הזה. כי הוא נשאר עד היום לא פתור. עד היום לא ידוע מי היה האיש הזה, מאיפה הוא הגיע, מה היה הקשר שלו לג'סיקה תומפסון, מה היה הקשר שלו לרובאיאת של עומר חיאם, מה הייתה המשמעות של האותיות שהוא כנראה כתב בספר, ואיך או למה הוא מת. המון אנשים ניסו לפתור את הסיפור הזה מאז ועד היום. אנשים העלו תיאוריות שקשורות לכל דבר, מרומנים סודיים ועד רשתות ריגול. כלומר, ההסבר שנשמע הכי סביר הוא שג'סיקה תומפסון פשוט נהגה לתת עותקים של הספר הזה לאנשים; אלף בוקסל לא היה היחיד שהיא נתנה לו עותק של הספר, וכנראה היא נמשכה לאנשים מבוגרים ממנה בהרבה. זה עדיין לא עונה על השאלה מי היה האיש המסוים הזה ומאיפה הוא הגיע. ובמצב כזה שיש סיפור לא ברור בלי סוף, אי אפשר לדעת אילו פרטים בו הם באמת חשובים ואילו לא. בסרט מראים לנו רק את הפרטים הרלוונטיים ואנחנו יודעים שהכל מתחבר בסוף; במציאות - לא. יש המון פרטים בסיפור הזה, רובם מן הסתם חסרי משמעות, אבל אי אפשר לדעת לגבי כל פרט קטן אם הוא-הוא הדבר הקריטי שיכיל את הרמז החסר כדי לפתור את כל העניין או שאין לו שום משמעות. למשל: במזוודה של האיש שמצאו בתחנת הרכבת היו לו שם בגדים להחלפה, היו לו שם כמה חולצות, כמה זוגות מכנסיים; אבל לא היו שם גרביים. וזה קצת מוזר - מי יוצא למסע של כמה ימים ואורז בגדים אבל לא אורז אף זוג של גרביים להחלפה? עכשיו, האם זה משמעותי? אני לא יודע. אולי הוא היה חלק מכת סודית שמתנגדת לגרביים, או אולי הוא פשוט שכח לארוז אותם. אין לי מושג. פרט אחר שאולי יש לו משמעות ואולי לא, הוא האוזניים של האיש המת. האוזניים שלו היו קצת לא שגרתיות; תנוך האוזן שלו מחובר לעור של הפנים. זה לא דבר כל כך יוצא דופן - זאת תופעה גנטית יחסית נדירה שקיימת אצל משהו כמו אחוז או שניים מהאוכלוסייה. עכשיו, עוד מישהו שיש לו אוזניים מאותו סוג זה רובין תומפסון, הבן הבכור של ג'סיקה תומפסון. וזה מעניין. האם זה רלוונטי? אולי. אולי לא. בקשר לג'סיקה תומפסון, שני דברים נראים די ברורים: היא ידעה מי זה, והיא ממש-ממש לא רצתה לדבר על זה. היא החליפה כתובת לעיתים קרובות מאז שזה קרה ועד שהיא מתה; כשהמשטרה רצתה לדבר איתה היא תמיד מאוד התחמקה מלענות על שאלות וטענה שהיא לא יודעת שום דבר. בכל פעם שהנושא עלה שוב לכותרות היא הייתה נעלמת לאיזה חופש לכמה זמן. ורק הרבה מאוד שנים מאוחר יותר היא בכלל הודתה לקרובי המשפחה שלה שהיא באמת הייתה האישה שמדובר עליה במקרה הזה, ועדיין לא הסגירה מי היה האיש הזה ומה היה הקשר שלה אליו. לג'סיקה תומפסון הייתה גם בת, והיא אמרה בריאיון שנים מאוחר יותר בין השאר שאמא שלה דיברה רוסית שוטפת, אבל לא הסכימה לספר איפה היא למדה רוסית או למה. האם זה חשוב? אולי. אולי לא. אולי מדובר פה ברשת ריגול בינלאומית של מרגלים שמסתובבים עם רעל ומסתווים לרקדני בלט. אני לא יודע, ואף אחד לא יודע. אבל זה בעצם לדעתי מה שהופך את הסיפור הזה לכזה טוב - העובדה שאנחנו לא יודעים מה באמת קרה שם. אם הייתי יודע את התשובה האמיתית, אני מנחש שהיא הייתה מאכזבת. ההסבר האמיתי בטח היה פחות מעניין מכל מיני הסברים שרצים לאנשים בראש. אם היינו יודעים באמת מה קרה שם, בטח לא הרבה אנשים היו זוכרים את הסיפור הזה או מתעניינים בו אחרי 70 שנה, ובטח שלא הייתי מדבר עליו עכשיו. העובדה שהוא נשאר מסתורי, שעד היום אף אחד לא יודע מה באמת קרה שם, זה מה שהופך אותו לסיפור מסתורין כל כך טוב. זאת לא הייתה התשובה, כי אין תשובה. דורון פישלר 40:53 הפרק בחסות ליברה, שהיא לא מה שציפיתם מחברת ביטוח. למשל, הוגנות - לא מה ששומעים בדרך כלל עם צמד המילים חברת ביטוח. ליברה מאמינה שהרווח שלה הוא בזכות המבוטחים שלה, ולכן היא פיתחה מודל השתתפות ברווחים שבו היא מחזירה רבע מהרווחים שלה מדי שנה למבוטחים שלה. מה שהוגן - הוגן. בגלל שהיא חדשנית ומתקדמת, היא עושה זאת באמצעות ארנק דיגיטלי שהיא מקימה לכל אחד מהמבוטחים שלה, ובו היא צוברת להם ליברות שאותן ניתן לממש כמזומן לכל דבר. ואם כבר הוגנות, כדאי שתדעו שבמקרה תאונה, ליברה לא מעלה לכם את הפרמיה אוטומטית. ובמקרים של טוטאל-לוס וגניבה, בליברה מתחייבים לשלם לכם את כספי התביעה בתוך 48 שעות בלבד. אמרתי לכם, שותפות, הוגנות ויושר. וזה חוץ מהמחיר כמובן, שמאפשר חיסכון של עד 50% בעלות הביטוח. כן, לא מה שציפיתם מחברת ביטוח. לביטוחי רכב ודירה חייגו כוכבית 5969, כוכבית 5-9-6-9, או הקליקו על הבאנר של ליברה באתר הבית של רשת עושים היסטוריה. דורון פישלר 42:09 אבל זה גם לא לגמרי הסוף. לסיפור של תמאם שוד יש עוד אפילוג מדהים אחד שקרה 60 שנה מאוחר יותר, ואני אספר לכם את זה עכשיו. 60 שנה מאוחר יותר, דרק אבוט, פרופסור לפיזיקה באוניברסיטת אדלייד, היה אובססיבי. הוא נתקל פעם במקרה בסיפור של תמאם שוד והתעניין. הוא התחיל לחקור ובניגוד אליי, שאני פשוט קורא דברים על המקרה ומספר אותם, הוא עשה חקירות אמיתיות: הוא ניסה לפענח את הצופן בכל מיני דרכים, הוא התחיל לשאול אנשים בסביבה, הוא מצא את ג'סיקה תומפסון (מה שלא היה קל כי השם שלה לא פורסם עד אז), אבל באותו זמן היא כבר הייתה מתה. אז הוא חיפש את הבן שלה, רובין תומפסון, ומתברר שגם הוא כבר מת. אבל מתברר גם עוד פרט מעניין בקשר לרובין תומפסון: הוא היה רקדן בלט, רקדן בלט טוב; הוא רקד עם הבלט הלאומי של אוסטרליה. צירופי המקרים פה ממשיכים להיות מוזרים; אם אתם זוכרים, לפי השרירים של האיש הבלתי ידוע עלתה ההשערה שהוא היה רקדן בלט. עכשיו, אפילו אם זה נכון שהאיש הזה היה למעשה האבא של רובין תומפסון, הוא מעולם לא פגש אותו. ולפי כל הסימנים רובין חי את כל חייו בלי לדעת בכלל על הקשר של אמא שלו למקרה של האיש הלא ידוע, אז אי אפשר להגיד שאבא שלו השפיע עליו ללמוד בלט. אולי בלט פשוט עובר בגנים? בכל פן, דרק אבוט המשיך לחקור. הוא מצא את מי שהייתה אשתו של רובין תומפסון, קראו לה רומה, גם היא הייתה רקדנית בלט. הוא שלח לה תמונה של האיש המת ושאל אותה אם היא מכירה במקרה רקדן שנראה כך. היא ענתה לו שכן, זה נראה כמו בעלי לשעבר. הוא נפגש איתה כדי לדון בעניין הזה, ושם הוא פגש גם את הבת שלה ושל רובין, רייצ'ל (שאם אתם עוקבים, היא הנכדה של ג'סיקה ואולי גם של האיש הלא ידוע). רייצ'ל היא סיפור די מדהים בפני עצמו: היא לא גדלה עם ההורים שלה - הם מסרו אותה לאימוץ. אבל אחרי שהיא גדלה היא מצאה את ההורים הביולוגיים שלה ויצרה איתם קשר, והיא גרה עם האמא הביולוגית שלה בזמן שהן נפגשו עם דרק אבוט. היא לא שמעה אף פעם על כל הסיפור המוזר הזה של תמאם שוד והאיש הלא ידוע וכל זה, והיא הייתה מאוד סקפטית בעניין. כל העסק הזה של תיאוריית קונספירציה משונה על המשפחה שלה לא מאוד מצא חן בעיניה. אבל מה שכן מצא חן בעיניה זה דרק אבוט. דרק אבוט ורייצ'ל התחתנו ב-2010 ונולדו להם שלושה ילדים. זה עדיין סיפור אמיתי דרך אגב. הם התאהבו כמעט ממבט ראשון, הם התחתנו ארבעה חודשים אחרי שהם נפגשו בפעם הראשונה. ונכון שהיו כאלה שחשדו שהוא התחבר איתה למעשה רק בשביל ה-DNA שלה, אבל העובדה שהם נשארו נשואים והולידו שלושה ילדים זה אני חושב אומר שאולי... אם זה היה הכל רק כדי לנסות לשכנע אותה אני חושב שאחרי הילד השני היא כבר הבינה את הרמז, לא צריך להמשיך. בכל אופן, עכשיו החקירה של אבוט הפכה לחיפוש אחרי המורשת המשפחתית של הילדים שלו. והסיפור של תמאם שוד הפך לאחד הסיפורים הכי מוזרים אי פעם של "איך פגשתי את אמא". זה הכל. דורון פישלר 45:53 תודה לתמר עילם גינדין על סיוע בפרסית, ואתם מוזמנים לשמוע גם את הפודקאסט שלה - "איראן בקצרה". תודה גם להדר על צפנים ושרירים. את כל הפרקים של "התשובה" אתם יכולים לשמוע בכל אפליקציית פודקאסטים ובאתר ranlevi.com. עדכונים על הפודקאסט ועל הרצאות שאני עושה אתם יכולים לקבל בדף הפייסבוק "דורון פישלר נגד העולם". גיא בן נון עורך ומפיק את הפודקאסט, אביב שם טוב ייעוץ ותמיכה מורלית, דני טימור המנהל העסקי, רן לוי העורך הראשי. אני דורון פישלר. בפעם הבאה יהיה כנראה פרק נורמלי.
        ]]></content:encoded>
    </item>
    
    <item>
        <title>[התשובה] מה אם נתנגש בגלקסיה אחרת?</title>
        <link>https://mat-mo.github.io/podtext/episodes/htshvbh/htshvbh-mh-m-ntngsh-bglqsyh-khrt.html</link>
        <guid>https://mat-mo.github.io/podtext/episodes/htshvbh/htshvbh-mh-m-ntngsh-bglqsyh-khrt.html</guid>
        <pubDate>13 באפריל 2020</pubDate>
        <description>Transcript for [התשובה] מה אם נתנגש בגלקסיה אחרת? from התשובה</description>
        <content:encoded><![CDATA[
            רשת עושים היסטוריה 00:00 רשת עושים היסטוריה. דורון פישלר 00:11 שלום שוב למאזיננו בעתיד. אנחנו עדיין בתקופת קורונה. זה אומר שאני שוב מקליט מהבית. חייב להודות נחמד פה, אין בעיה מיוחדת, אבל גם לפגוש אנשים היה נחמד. אני חושב אם אני זוכר נכון זה היה מזמן. בכל מקרה אנחנו משתדלים להוציא פרקים קצת יותר מהר מהרגיל ככל שזה יעבוד, ויכול להיות גם שיהיו קצת יותר פרקים לא שגרתיים כמו הפרק על תמם שוד. אתכם מאזיני העתיד זה לא מעניין בכלל, כי אתם יכולים להאזין להכל בבינג' ולא אכפת לכם מתי זה יצא. אז תהנו, ואם רק במקרה בשביל הצ'אנס למישהו מכם מאזיני העתיד יש איזה מכונת זמן קטנטנה שרק יוכל לשלוח לי הודעה שאומרת מתי ואיך כל העסק הזה ייגמר אני מאוד אשמח. אני דורון, זאת התשובה, אנחנו מתחילים תכף. דורון פישלר 01:00 מכירים את הסיפור על סינדרלה? זו שהנעל התאימה לה לרגל כבר בניסיון הראשון ובגלל זה הנסיך החליט להתחתן איתה? נו בחייכם, מה אנחנו ילדים? זה כמו להיכנס לחנות מזרנים, לשכב חמש שניות על איזה מזרן אקראי ולהחליט שעליו אנחנו הולכים לבלות שליש מהחיים שלנו בעשר השנים הקרובות. הרי ברור שסינדרלה קיבלה את הנעל למאה ימי ניסיון ואז מצאה את הנסיך בטינדר. לא קשור לנעל בכלל. פנדה מאפשרת לכם להזמין את מוצרי השינה שלה - מזרנים איכותיים, טופר, כריות ומצעים - דרך האינטרנט בלי לצאת מהבית ולקבל אותם למאה לילות ניסיון שבהם תוכלו להרגיש את ההבדל. תמיכה אורטופדית מעולה ויתרונות רבים נוספים. בקרו ב-pandazz.co.il והזמינו את חוויית השינה הבאה שלכם. מאזיני רשת עושים היסטוריה זוכים לחמישה אחוזי הנחה. הזינו OSIM באנגלית (O-S-I-M) בזמן ההזמנה באתר. אין כפל מבצעים. פנדה - שדרגו את השינה שלכם. דורון פישלר 02:09 שלום, אני דורון פישלר ואתם מאזינים לתשובה. התקופה הנוכחית כנראה גורמת לאנשים לחשוב על עניינים אפוקליפטיים, כי אחרי שכבר עסקתי במה יקרה אם כדור הארץ יעצר, עכשיו הגיעה (בלי שם) השאלה הזאת: 'אם פתאום בדרך בלתי הגיונית שמפתיעה את המדע לגמרי, גלקסיה אחרת הייתה מתחברת לשלנו, איך זה היה משפיע על כדור הארץ ועל מערכת השמש?' טוב, יש לי חדשות רעות. זאת לא שאלה היפותטית, וזה לא משהו שיפתיע את המדע, זה דבר שהולך לקרות. אבל יש גם חדשות טובות בסוף. כדי לענות על השאלה הזאת צריך קודם כל לענות על שאלה חשובה אחרת: איפה אנחנו? אנחנו חיים בעולם, אנחנו חיים על כוכב לכת. אבל כוכב הלכת הזה הוא כמובן לא כל היקום, הוא חלק ממערכת השמש. גם מערכת השמש היא לא כל היקום, היא רק אחת מבין הרבה מאוד מערכות שמש אחרות, הרבה שמשות כוכבים אחרים, כולם חלק מהגלקסיה שלנו, שביל החלב. גם הגלקסיה שלנו היא לא כל היקום, היא רק אחת מבין הרבה מאוד גלקסיות אחרות. את כל זה אנחנו יודעים היום, אבל כל אחד מהשלבים האלה לקח הרבה זמן לגלות אותו. בהתחלה אנשים חשבו שכדור הארץ הוא כל מה שיש, אחר כך שמערכת השמש היא כל מה שיש, לאט לאט גילינו יותר ויותר. אבל את כל זה אנחנו יודעים יחסית מזמן. מה שקצת הפתיע אותי לגלות זה עד כמה הרעיון שהגלקסיה שלנו היא לא היחידה ביקום הוא רעיון חדש. לפני 100 שנה, כלומר בתחילת המאה ה-20, אנשים לא ידעו שיש עוד גלקסיות. אני לא מדבר על ימי הביניים, כן? המדע המודרני כבר היה שם. זה היה אחרי איינשטיין, אחרי תורת היחסות, אחרי תורת הקוונטים, רגע לפני שאנשים התחילו אשכרה לטוס לחלל, ואנשים עדיין לא ידעו שיש ביקום יותר מגלקסיה אחת. הדעה המקובלת באותו זמן הייתה שהגלקסיה היא פחות או יותר היקום. היקום הוא ענק, וכל הכוכבים בו מסודרים במקבץ גדול אחד שקוראים לו הגלקסיה. וזהו, אין יותר מזה. עכשיו לא כולם חשבו ככה. לפני 100 שנה היה דבר שנקרא הוויכוח הגדול. נכון למתי שאני מקליט את זה, זה כמעט בדיוק לפני 100 שנה, ה-26 באפריל 1920. הוויכוח נערך בין שני אסטרונומים, הבר קרטיס והרלו שפלי. כל הוויכוח הזה היה על ענן קטן ומה המשמעות שלו לגבי כל היקום. אם אתם יוצאים החוצה בלילה ומסתכלים לשמיים, תכלס אתם לא רואים הרבה. תראו כמה כוכבים. אבל אם אתם יוצאים החוצה בלילה במדבר, רחוק מכל עיר ובלילה בלי ירח, אז תוכלו לראות הרבה כוכבים, ובין השאר תוכלו לראות גם את שביל החלב. שביל החלב נראה כמו מין פס בשמיים, פס לא אחיד, לא ישר, אבל אפשר לראות אותו מצד אחד של השמיים לצד השני, מין ערפילית כזאת. איפשהו ליד שביל החלב יש עוד משהו, יש מין ענן קטנטן שלא מחובר לשביל החלב עצמו. זה לא נראה כמו כוכב, זה נראה כמו ענן. הוא נמצא באזור של קבוצת הכוכבים אנדרומדה ולכן קראו לזה ערפילית אנדרומדה. האסטרונומים לא הסכימו בעניין. היו אסטרונומים שאותם ייצג שפלי בוויכוח הזה, שחשבו שזה צביר גז כלשהו שנמצא כמו כל שאר הדברים בתוך או בסביבות הגלקסיה שלנו. והיו כאלה, שאותם ייצג קרטיס בוויכוח, שלהם היה רעיון מוזר אחר - שהענן הזה הוא בעצם גלקסיה שלמה אחרת. היא לא קטנה, היא גדולה בדיוק כמו שביל החלב אם לא יותר, והיא נראית כל כך קטנה פשוט משום שהיא מאוד מאוד רחוקה. וזה כמובן רעיון עם השלכות מטורפות. כי אם זה נכון, זה אומר שהיקום הוא הרבה הרבה יותר גדול ממה שחשבנו, וגם קודם חשבנו שהוא היה מאוד גדול. היום אנחנו יודעים מי צדק בוויכוח הזה. אדווין האבל, אסטרונום עם שיטות חדשות וטלסקופים משוכללים, הוכיח שאנדרומדה היא לא ענן, היא גלקסיה שלמה. היא נמצאת מחוץ לגלקסיה שלנו והיא לא היחידה. יש עוד גלקסיות, עוד הרבה. ככל שהטלסקופים השתכללו, היום אנחנו יכולים לראות שזה לא ענן אלא אוסף של הרבה מאוד כוכבים בודדים. הגלקסיה שלנו, שעד ממש לא מזמן חשבנו שהיא כל היקום, היא חלק ממש קטן ממנו. אז מה עם הטיעונים של שפלי? שפלי טעה לגבי אנדרומדה, היא הרבה יותר קרובה ממה שהוא חשב, היא 'רק' במרחק של 2.5 מיליון שנות אור. בעברית 2.5 מיליון שנות אור זה יותר מ-23 קווינטיליון קילומטר. זה יותר רחוק מעפולה, אוקיי? וכמה שזה רחוק, אנדרומדה היא הגלקסיה הכי קרובה אלינו. עכשיו כשאנחנו יודעים שיש המון המון גלקסיות ביקום, אנחנו יודעים עליהן עוד דבר. כמה שהן רחוקות, הן מתרחקות עוד יותר. כמעט כל הגלקסיות ביקום מתרחקות מאיתנו, הן פשוט בורחות מאיתנו. למה כל הגלקסיות מתרחקות? זאת שאלה מצוינת שקשורה להתרחבות היקום ולאנרגיה אפלה וזה סיפור מאוד מעניין ופעם אחרת. בכל מקרה, אנדרומדה לא מתרחקת מאיתנו, להיפך, היא מתקרבת. היא נעה ומתקרבת אלינו בקצב אדיר של 110 קילומטר לשנייה. מה שאומר שהיא תגיע אלינו בעוד בערך 4 מיליארד שנים. עכשיו דמיינו איך השמיים יראו בעוד 4 מיליארד שנים. אנדרומדה כבר לא רחוקה. גלקסיה שמכסה חצי מהשמיים, ספירלה ענקית כזאת עם מרכז ענקי וזוהר וזרועות מסתלסלות מסביב, מיליארדי כוכבים מעל הראש שלכם. אלה שמיים של חמישה כוכבים. מה שקצת חבל זה שבעוד 4 מיליארד שנים לא יהיה פה אף אחד בשביל לראות את זה, כי פשוט לא יהיו חיים על כדור הארץ באותו זמן. הבעיה היא שבעוד 4 מיליארד שנים השמש שלנו כבר תגדל במידה כזאת שהיא תחמם את כדור הארץ במידה כזאת שכבר אי אפשר יהיה לחיות כאן. אז בני אדם יצטרכו לעבור לכוכב אחר. בכל מקרה, אחרי העידן הזה של השמיים המאוד יפים כשאנדרומדה מתקרבת כל כך, היא תגיע אלינו והיא תתנגש בשביל החלב. זאת לא ספקולציה, זה יקרה. שתי הגלקסיות הענקיות מתקרבות זו לזו ב-110 קילומטר לשנייה עד שהן חוצות אחת את הגבול של השנייה ומפלחחות אחת את השנייה. כוחות כבידה פנטסטיים של מאות מיליארדי שמשות פועלים זה על זה כשהגלקסיות קורעות אחת את השנייה לגזרים. הצורה של שתי הגלקסיות מתעוותת לחלוטין. ואחרי שהן עוברות זו את זו, הכבידה שלהן לוכדת אותן כמו קפיץ וגורמת להן לשנות כיוון ולחזור אחת לעבר השנייה ולהתנגש שוב. ושוב. עד שאחרי הרבה זמן השאריות של שתי הגלקסיות מתאחדות והופכות לגלקסיה אחת ענקית. ומה ההשפעה של כל התהליך הזה עלינו בכוכב הקטן שלנו? כלום. זה לא משפיע עלינו בכלל. כדור הארץ ממשיך להסתובב מסביב לשמש, הכל כרגיל, אנחנו לא מרגישים כלום חוץ מזה שהשמיים מעניינים. איך זה? כי לאורך כל ההתנגשות הזאת, הסיכוי שכוכב כלשהו יתנגש בשמש שלנו הוא בערך אפס. פשוט גלקסיה היא לא דבר מוצק. גלקסיות מורכבות בעיקר מחלל ריק. יש הרבה יותר חלל בחלל מאשר כוכבים. אז השמש שלנו תעוף, תזוז למקום אחר, אבל היא לוקחת את כל כוכבי הלכת איתה. יכול להיות שנהפוך לכוכב תועה בחלל ריק, וגם אז לא יקרה לנו כלום כל עוד השמש בסדר. השמיים יהיו משעממים לחלוטין, אבל אנחנו נהיה בסדר. דורון פישלר 27:02 חג הפסח מתקרב ובפסח כידוע כולנו חייבים לספר ביציאת מצרים. אבל בינינו, הנכדים כנראה מעדיפים לשמוע את סבא וסבתא מספרים את הסיפורים שלהם. הבריחה מהנאצים, העלייה, החיים במעברה, איך הקמנו את העסק המשפחתי. אתם יודעים, הסיפור של המשפחה. סיפור משפחתי הוא הדרך שלכם לשמר את הסיפור המשפחתי הזה לדורות ודורות. יוצרי הרדיו והפודקאסטים הטובים ביותר בישראל יהפכו את הסיפור של המשפחה שלכם לתוכנית רדיו דוקומנטרית מרתקת וסוחפת, כזו שהנינים ובני הנינים יאזינו לה גם בעוד מאה שנה. יש סיפורים משפחתיים שפשוט חייבים לספר בכל דור ודור. בקרו ב-familysounds.co.il או במייל ב-ran@ranlevi.com. סיפור משפחתי - מתנה שנשמרת לדורות. דורון פישלר 28:03 שלום, אחת הבעיות הכי קשות ברגע שמדברים על כוכבים וגלקסיות זה שהמספרים נהיים ממש גדולים. לאנשים אין מושג איך לעכל את הדבר הזה, אז צריך להשתמש ביחידות מידה יותר גדולות, ואחת מיחידות המידה הכי גדולות שיש זה שנת אור. שנת אור זה המרחק שהאור עושה בשנה. מהירות האור היא המהירות הכי גדולה שיכולה להיות. מהירות האור היא 299,792,458 מטרים לשנייה. וזה תכלס מספר חשוד. זה חשוד כי במציאות הרי אין מספרים עגולים, וזה כל כך קרוב ל-300 מיליון מטרים לשנייה. אפשר בהחלט להגיד שמהירות האור היא 300,000 קילומטר לשנייה וזה כמעט נכון. אבל כאן עולה השאלה מה זה בעצם מטר. במשך הרבה זמן ההגדרה של מטר הייתה האורך של מקל כלשהו. היה המטר הבינלאומי הרשמי, מוט אחד שעשוי מסגסוגת של פלטינה ואירידיום והמרחק בין שני חריצים עליו הוא בדיוק מטר. אבל זה לא היה מספיק מדויק, וב-1983 שינו אותה למה שזה היום. היום ההגדרה של מטר היא המרחק שהאור עובר בוואקום ב-1 חלקי 299,792,458 של שנייה בדיוק. זאת ההגדרה של מטר ולכן מהירות האור היא בדיוק המספר הזה, לא יותר ולא פחות. אז גם אם אי פעם יתגלה שהאור הוא טיפ טיפה יותר איטי ממה שחשבנו, ההגדרה של מטר לא תשתנה, המטר ישתנה. המטר יתברר הוא בעצם קצת יותר ארוך ממה שחשבנו כל הזמן. דורון פישלר 33:56 זאת הייתה התשובה. את כל הפרקים של התשובה אתם יכולים למצוא באפליקציה של עושים היסטוריה ובכל אפליקציית פודקאסטים אחרת ובאתר ranlevi.com/theanswer. שם אתם יכולים למצוא גם טופס שבו אפשר לשלוח לי שאלות. אני לא מבטיח לענות על כולם כי יש אלפי שאלות אבל אם יש לכם משהו באמת מעניין ומסקרן לשאול - תשאלו. גיא בינון מפיק ועורך, אביב שם טוב ייעוץ ותמיכה מורלית בעיקרון לפחות הוא לא כל כך היה זמין בפרק הזה, רן לוי העורך הראשי, דני תימור המנהל העסקי. אני דורון פישלר, ביי, תהיו בריאים. רשת עושים היסטוריה 34:42 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] נאורו: סיפורו של אי, חלק ראשון</title>
        <link>https://mat-mo.github.io/podtext/episodes/htshvbh/htshvbh-nvrv-sypvrv-shl-y-khlq-rshvn.html</link>
        <guid>https://mat-mo.github.io/podtext/episodes/htshvbh/htshvbh-nvrv-sypvrv-shl-y-khlq-rshvn.html</guid>
        <pubDate>27 באפריל 2020</pubDate>
        <description>Transcript for [התשובה] נאורו: סיפורו של אי, חלק ראשון from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] נאורו: ...ונפילתו, חלק שני</title>
        <link>https://mat-mo.github.io/podtext/episodes/htshvbh/htshvbh-nvrv-vnpyltv-khlq-shny.html</link>
        <guid>https://mat-mo.github.io/podtext/episodes/htshvbh/htshvbh-nvrv-vnpyltv-khlq-shny.html</guid>
        <pubDate>30 באפריל 2020</pubDate>
        <description>Transcript for [התשובה] נאורו: ...ונפילתו, חלק שני from התשובה</description>
        <content:encoded><![CDATA[
            דורון 00:00 היי מה קורה? זה דורון. כאן דברים על הפרק הזה לפני שאנחנו מתחילים. זה החלק השני של הסיפור של נאורו שהתחלתי לספר בפרק הקודם. אם לא שמעתם את הפרק הקודם, את החלק הראשון של הסיפור, אז תחזרו ותשמעו אותו קודם, אחרת שום דבר כאן לא יהיה הגיוני. זה בקושי הגיוני אם כן שומעים את החלק הראשון של הסיפור. חוץ מזה, אני מזכיר בפרק הזה כמה נושאים לא נעימים, אז כרגיל, אם אתם הורים ואתם רוצים לשמוע עם הילדים, אני מאוד ממליץ לשמוע את הפרק קודם לבד ואז להחליט אם אתם רוצים לשמוע את זה עם הילדים או לא. דורון 00:52 עכשיו, הודעה נוספת, וההודעה הזאת היא רק למאזיני ההווה, לא העתיד או העבר, תלוי מתי אתם שומעים את זה. וואטאבר. ככה, אנחנו עושים כמה ניסויים של דברים חדשים עם הפודקאסט לעשות בזמן האחרון, אז אנחנו הולכים לנסות עוד דבר שלא ניסינו עד עכשיו. יום רביעי, השישי למאי, בשעה שש, אנחנו הולכים לעשות הקלטה של פרק לייב. זה בגדול פרק רגיל, אבל אתם מוזמנים להקשיב תוך כדי בזמן שאני מקליט את הפרק, להציץ לנו לאולפן בווידאו, לראות איך הדברים קורים קצת מאחורי הקלעים, נשוחח עם כמה מכם קצת תוך כדי, זה צריך להיות ממש כיף. אם אתם רוצים להשתתף, מספר הכרטיסים מוגבל, אז תיכנסו ל-ranlevi.com, יש שם לינק להרשמה. כל הקודם זוכה. הפרק הזה יעלה אחר כך לרשת בתור פרק רגיל, כך שגם מי שלא הגיעו יוכלו לשמוע את זה, אבל בלי כל הקטע של מאחורי הקלעים, אז חבל. אז בואו, תשתתפו בפרק לייב, למה לא? רביעי, שש, ranlevi.com. אמרנו הכל? נראה לי שכן. סבבה. זה הכל. אחרי הפרסומת, נאורו, חלק שני. קריין 01:57 האף שלנו הוא מסוג האיברים שאנחנו לא מרבים לחשוב עליהם עד לרגע שמשהו בו משתבש. רק כשהאוויר אינו זורם בנחיריים וממלא את הריאות, אנחנו מבינים עד כמה נשימה תקינה חיונית לאיכות חיינו. בפודקאסט "לעומק הרפואה", נקדיש פרק מיוחד למסע במערות האף שלנו ובין כל הדברים שעלולים להשתבש. אורח הפרק דוקטור מאיר ורמן, מומחה לאף אוזן גרון וניתוחי ראש צוואר. "לעומק הרפואה", חפשו את הפודקאסט באפליקציית עושים היסטוריה באנדרואיד, באתר הבית שלנו ranlevi.com ובכל אפליקציות הפודקאסטים באשר הן. מוגש כשירות לציבור מטעם חברת סאנופי. דורון 02:51 מחר לא דאג לעצמו. יש הרבה סיפורים על אנשים שזכו בלוטו וזה הרס להם את החיים. אתם בטח מכירים את זה. פשוט אם אתם נותנים להומלס שאף פעם לא היה לו כסף, אתם נותנים לו עשרה מיליון דולר פתאום, הוא לא ידע איך להתמודד עם זה כי לבן אדם שאף פעם לא היה לו כסף קשה לקלוט שהסכום הזה הוא לא אינסופי, שהוא הולך להיגמר בשלב כלשהו. ויש הרבה סיפורים על אנשים שזכו בלוטו וכמעט מיד שקעו בחובות. נאורו, האי הקטנטן של האוקיינוס השקט, היא אותו סיפור, יותר בגדול. דורון 03:39 נאורו הפכה למדינה הכי עשירה בעולם בזכות קקי של ציפורים, אבל בשלב כלשהו הקקי אזל. זה לא היה ממש מפתיע, היה ברור מראש שהמלאי הוא לא אינסופי. נאורו מכרה את כל הפוספטים שלה וחוץ מפוספטים לא היה לה שום דבר אחר למכור. מה יש לאי קטנטן באוקיינוס להציע לעולם? לא היו להם אוצרות טבע אחרים, לא הייתה להם תעשייה או הייטק. 90% מתושבי נאורו לא עבדו בכלל. הם לא היו צריכים. אפילו תיירות היא לא באמת עסק שם. כשאתם חושבים על אי בודד באוקיינוס, זה נשמע כמו יעד תיירותי, אבל זה פשוט לא עובד בנאורו, גם בגלל שכל כך קשה להגיע לשם וגם בגלל שלמרות איך שהוא נראה מבחוץ, הוא לא בדיוק מתאים לפנטזיה הזאת של החוף הטרופי הזהוב עם עצי הדקל והדולפינים. עצי דקל דווקא יש שם, אבל החופים פשוט לא טובים. החופים מלאים בסלעי אלמוגים משוננים, כך שאם תיכנסו לים יש סיכוי טוב מאוד שתיחתכו ברגל מאיזה סלע. וחוץ מזה פשוט אין הרבה מה לראות שם. אז נאורו אף פעם לא הייתה אימפריית תיירות, אפילו בשיא העושר שלהם היה באי בית מלון אחד עם 58 חדרים. דורון 04:56 אז כשנגמרו להם הפוספטים, מה שנשאר היה הקרן לענייני נאורו, שהושקעו בה מאות מיליוני דולרים והייתה אמורה להיות הדבר שמספק לנאורו את העתיד שלהם. בשביל זה היא נוצרה. אבל זה לא עבד, פשוט משום שההשקעות שלהם היו כל כך גרועות. הייעוץ שנאורו קיבלה בקשר להשקעות שלה מדיוק מינקס ואחרים כמוהו היה ממש רע. ההשקעות שלהם לא הניבו רווחים, אלא להיפך. הם פשוט הלכו והפסידו. ההשקעות שלהם אף פעם לא היו מוצלחות, אבל בזמן שהם הרוויחו מאות מיליוני דולרים בשנה הם לא שמו לב לזה. עכשיו הם שמו לב. המצב הכספי של המדינה הידרדר במהירות כזו שרק חמש שנים אחרי שהם מימנו מיוזיקל על ליאונרדו, המדינה נאלצה לקחת הלוואה ענקית מתאגיד ג'נרל אלקטריק ובתור ערבון הם הציעו את תיק הנדל"ן שלהם. כלומר, כל המלונות והבניינים הגבוהים ומרכזי הקניות בכל המקומות בעולם שהם בנו. הדיל היה: תנו לנו כסף, אנחנו נחזיר לכם ואם לא נצליח להחזיר, אז כל הבניינים האלה שלכם. גם זה מתברר לא היה רעיון טוב בכלל. וככה נאורו נשארה בלי כסף ובלי נדל"ן. המדינה פשטה את הרגל. דורון 06:23 התהליך הזה לא קרה ביום אחד, אבל עדיין כשמסתכלים על זה טיפה מרחוק, המהירות שבה הם הידרדרו היא מדהימה. בשנות ה-70 נאורו הייתה במדד התמ"ג לנפש מקום ראשון בעולם. מקום ראשון! נכון להערכה בשנת 2000, היא הייתה בעלת התמ"ג הכי נמוך מבין כל המדינות בעולם, המקום האחרון. הם היו המדינה הכי עשירה בעולם, הם הפכו תוך פחות מ-30 שנה למדינה הכי ענייה בעולם. דרך אגב, אני לא יודע אם שמתם לב אבל קצת רימיתי עכשיו בשם הדרמה. כי הרשימה שבה נאורו הייתה מקום ראשון בזמנו היא של התמ"ג לנפש, כלומר כמה כסף יש לכל אדם בממוצע. ובזה למדינה שיש לה כל כך מעט אנשים יש יתרון. הרשימה שבה הם היו במקום האחרון זה של התמ"ג הכולל, כלומר כמה כסף יש לכל המדינה בלי לחלק למספר האנשים בה, וכאן מן הסתם מדינה ממש קטנה תמיד תהיה נמוך. כלומר אלה שני מדדים שונים. אם מסתכלים על הכסף הממוצע לאדם, נאורו לא נמצאת היום במקום האחרון, היא נמצאת נמוך, היא נמצאת במקום המאה ומשהו, וזה עדיין די מדהים שמדינה שהייתה במקום הראשון הידרדרה לשם, אבל היא היא לא באמת מקום אחרון. אבל מה לעשות, זה היה יותר דרמטי ולא עמדתי בפיתוי של להציג את זה כאילו הם עברו מהמקום הראשון למקום האחרון. דורון 07:49 בכל מקרה, עזבו דרמה. לתושבי נאורו לא אכפת אם הם במקום האחרון בעולם או שיש איפשהו אנשים יותר מסכנים מהם. המצב שם לא טוב. כשמטיילים שם היום, ומעט מאוד אנשים עושים את זה, זאת נראית כמו מדינת עולם שלישי. אבל עולם שלישי שהיה פעם עולם ראשון. הרבה מהבתים הם לא ממש בתים אלא צריפים עם גגות מפח. יש הרבה בתים הרוסים. אפשר לראות בצידי הדרכים שלדים של מכוניות ישנות. יש מים בברזים רוב הזמן, כמה שעות בכל יום אין מים. גם חשמל לא תמיד יש. ואם אתם רוצים לקנות משהו במדינה, אז תביאו מזומן, כי אין כרטיסי אשראי במדינה הזאת. בכלל. אין דבר כזה. זה קש או כלום. דורון 08:36 והאי הזה לא יכול לחזור אל השלווה הפסטורלית שהייתה לו קודם, לפני הפוספטים ולפני העושר, כי חלק גדול מהאי כבר לא קיים. נאורו היום היא טבעת ירוקה מסביב לאי שעל החוף יש עצים, יש בתים, אנשים חיים שם, אבל כל החלק הפנימי של האי בתוך הטבעת הזאת, הוא מרוקן. תושבי האי פשוט בדרך כלל לא הולכים לשם. הרבה שנים היה שם מדבר מכוער של סלעים ריקים, מבוך של סלעים מזדקרים שאפילו לא נראה מגניב כמו מורדור או משהו כזה, אלא פשוט לא יפה. בשנים האחרונות התחילו לגדול שם עשבים ושיחים כך שזה לפחות טיפה ירוק, אבל זה עדיין אזור לא נעים, לא פורה ולא יפה. בחוף המערבי אתם עדיין יכולים לראות את מגדלי המתכת הענקיים ששימשו פעם להטענת כל הפוספטים על הספינות שכבר לא כל כך מגיעות. שניים מהם שבורים ושוכבים על החוף ונראים כמו דינוזאורים ענקיים גוססים ממתכת. דורון 09:42 חברת התעופה של נאורו מכרה ארבעה מבין חמשת המטוסים שלה ונשארה עם אחד. המטוס שנהיה הקשר היחיד של נאורו עם העולם החיצון. ובשנת 2005, בזמן שהבואינג הזה היה באוסטרליה, הגיע הוצאה לפועל והחרימה אותו כדי לכסות על חלק מהחובות שהיו להם. עכשיו מכיוון שנאורו צריכה מטוס, הם חייבים את המטוס כדי להביא לאי דברים כמו אוכל ומים, הם נאלצו לקנות מטוס משומש במקומו. זה עלה שליש מהתמ"ג השנתי של המדינה, וזה כסף שממש לא היה להם. דורון 10:25 ואולי הדבר הכי גרוע זה שלאיי שסיפק דשן, סיפק קרקע חקלאית לכל העולם, אין היום קרקע חקלאית בכלל. אין אוכל מקומי בנאורו כי אין איפה לגדל אותו. חוץ מדגים וקוקוס, כל האוכל בנאורו הוא מיובא. וזה אולי חלק מההסבר לעוד סטטיסטיקה מעניינת בקשר לנאורו, שיש לה עוד שיא. נאורו היא המדינה הכי שמנה בעולם. המשקל של תושב נאורו הממוצע גבוה יותר מבכל מדינה אחרת. לפי ארגון הבריאות העולמי, 95% מתושבי נאורו נמצאים במצב של משקל עודף. ויכול להיות שזה קשור לעובדה שאתם לא כל כך יכולים לאכול בריא בנאורו, אפילו אם תרצו. אי אפשר לאכול ירקות טריים כי אין ירקות טריים, אין שם דבר כזה. הכל משומר, הכל בקופסאות, הכל מיובא והכל לא מהתוצרת הכי איכותית שיש כי אין כסף. דורון 11:43 אז המצב בנאורו לא משהו. אבל אתם לא יכולים לצפות ממדינה פשוט להתקפל על הגב ולמות, נכון? דורון 12:02 מה עושה מדינה, אפילו אם היא מדינה קטנה מאוד, שאין לה כבר את האמצעים לתמוך בעצמה? לנאורו אין יותר מה למכור לעולם, חוץ מדבר אחד. את העובדה שהיא מדינה. את עצם העובדה שזו מדינה. העובדה ש-10,000 האנשים האלה, קבוצה שבמצב סטנדרטי לא היה לה מספיק השפעה בשביל מנדט אחד בבחירות, לאנשים האלה יש מעמד של מדינה עצמאית. זה שווה משהו. דורון 12:32 בדצמבר 2017 הייתה הצבעה באו"ם על הכרה בירושלים כבירת ישראל. אולי אתם זוכרים את זה, זה היה עניין גדול בארץ. טראמפ רצה להכיר בירושלים, רוב המדינות לא אהבו את זה, והייתה הצבעה באו"ם, למעשה זו הייתה הצבעה על התנגדות להכרה הזאת. לא משנה. ההצבעה הזאת הלכה באופן די חד צדדי. 128 מדינות הצביעו נגד ההכרה הזאת, תשע מדינות הצביעו בעד. תשע המדינות האלה היו ישראל, ארצות הברית, וגם מיקרונזיה, איי מרשל, פלאו ונאורו. דורון 13:06 עכשיו, לא משנה אם אתם חושבים שההצבעה הזאת הייתה נכונה או לא נכונה, העניין הוא כזה. זה לא קצת מוזר שמכל המדינות בעולם דווקא כמה איים קטנים באוקיינוס השקט הם אלה שמתגייסים לטובת מדינת ישראל? ממתי ירושלים בכלל מעניינת את נאורו עד כדי כך שהיא בוחרת לצאת נגד כמעט כל העולם בנושא הזה? זה קצת מוזר. עכשיו יכול להיות שזה נורא עקרוני להם, שהמעמד המדיני של ירושלים פשוט מעסיק יומם ולילה את תושבי נאורו, רק על זה הם חושבים. אבל יכול להיות גם שזה קשור לזה שבדיוק שבועיים לפני ההצבעה הזאת, ישראל העניקה לנאורו סיוע של 250,191 שקלים להקמת מתקן לטיהור שפכים. דורון 13:51 עכשיו 250,000 שקל בסטנדרטים של מדינות זה סכום מגוחך, זה כלום. בשביל ישראל זה פרקטיקלי אפס. אבל בשביל נאורו זה לא חסר משמעות. המדינה הזאת כל כך קטנה ויש לה כל כך מעט כסף, שאפילו הסכום הזה בשביל טיהור שפכים שווה להם איזה הצבעה באו"ם, למה לא? דורון 14:12 השיטה באו"ם היא שלכל מדינה גדולה או קטנה יש קול אחד. כלומר כשעושים הצבעה, הכוח לכאורה של נאורו, שאמרנו ירוחם, הוא שווה לכוח של נאמר סין, שבה יש מיליארד וחצי איש. עכשיו האם הקול הבודד הזה של נאורו שינה משהו בהצבעה הזאת? תכלס לא. אבל זה נותן מספר. זה אומר שהיו תשעה קולות ולא שמונה. הקול הזה שווה משהו לישראל, וכנראה מישהו החליט שהוא שווה לפחות 250,000 שקל. וזאת לא הפעם הראשונה שנאורו עושה ככה הצבעה למען אינטרסים פוליטיים של ישראל. נאורו באופן קבוע מצביעה בעד ישראל וישראל נותנת לה סיוע בתמורה. דורון 15:01 עכשיו אתם יכולים להגיד מה רע בזה? נאורו וישראל חברים טובים שעוזרים אחד לשני, נכון? ככה זה עובד. כן, אבל נאורו חברה טובה של עוד מדינות, ויש לה היסטוריה ארוכה של הצבעות באו"ם לכל מיני עניינים שנויים במחלוקת, שאיכשהו מגיעים תמיד בסמיכות לסיוע שהיא מקבלת ממדינות כלשהן. למשל, חוץ מלהכיר בירושלים, נאורו היא גם אחת מתוך רק חמש מדינות בעולם שמכירות באבחזיה בתור מדינה. אתם יודעים איפה זה אבחזיה? אני בטוח שגם תושבי נאורו לא לגמרי בטוחים איפה זה, אבל מכיוון שרוסיה בקטע של הכרה באבחזיה ומכיוון שרוסיה נתנה להם כמה מיליונים, אז הם הצביעו בעד אבחזיה, למה לא? דורון 15:54 נאורו גם הכירה פעם בטייוואן. טייוואן היא סיפור מסובך בפני עצמו, כן? בגדול טייוואן טוענת שהיא בעצם סין, וסין טוענת שטייוואן לא קיימת. המצב הוא שאם אתם ביחסים רשמיים עם סין, אז טייוואן תנתק איתכם קשר. ואם אתם ביחסים רשמיים עם טייוואן, סין תנתק איתכם קשר. ועם כל הכבוד לטייוואן, מכיוון שסין היא מדינה הרבה הרבה יותר גדולה וחזקה וחשובה, כמעט כל המדינות בעולם מעדיפות להיות ביחסים טובים עם סין ולכן הם מכירות בסין ולא בטייוואן. יש מעט מאוד מדינות שמעזות ללכת נגד סין ולהכיר רשמית בטייוואן, ונאורו הייתה אחת מהן. כל הכבוד. רק שב-2002 הם פתאום הסירו את ההכרה שלהם בטייוואן ופתאום החליטו שהם דווקא תומכים בסין. וזה קרה במקרה אחרי שהם קיבלו סיוע כספי מאוד נדיב מסין. ושנתיים אחר כך נאורו פתאום שוב שינתה את דעתה והחליטה שבעצם לא, הם לא בעד סין, הם בעד טייוואן, אחרי שהם קיבלו סיוע מטייוואן. דורון 16:58 בקיצור, יש המון עדויות לזה שנאורו תהיה ידידתה האמיצה מאז ומתמיד ותתגייס בכל ליבה כדי לתמוך ולעודד ולשמור על האינטרסים של בעלת בריתה האהובה, כל מי שנותנת לה כסף. עכשיו גם אני הייתי רוצה להכיר בטייוואן אם ישלמו לי על זה, אבל אני לא מדינה, אני לא יכול להצביע באו"ם. נאורו היא מדינה, ואת זה היא מוכרת. דורון 17:31 דרך אחרת שבה מקומות קטנים מאוד יכולים לעשות כסף זה בנקאות. ובנקאות מסוג מאוד מסוים ולא מאוד נחמד. דורון 17:40 לפתוח בנק זה לא קל. לא כל אחד יכול לעשות את זה, צריך הרבה אישורים, הרבה ניירת, הרבה מאוד כסף בשביל לעשות את זה, ואז אתם צריכים לציית לחוקים של בנקים, למשל שבנק צריך להוציא תצהירים על כל דבר שנכנס אליו. כל כסף צריך לדעת מאיפה הוא הגיע ולאן הוא הולך. אבל נאורו מכיוון שהיא מדינה יכולה להמציא את החוקים של עצמה. אז נאורו קבעה חוקים שבה בנקים אין להם חובה להצהיר מאיפה הגיע הכסף ולאן הוא הולך. וחוץ מזה בנאורו מאוד קל להקים בנק. למעשה כל אחד יכול להקים בנק פרטי בנאורו בעלות של בערך 20 אלף דולר. דורון 18:22 עכשיו למה שאי עם כל כך מעט תושבים יצטרך כל כך הרבה בנקים? הוא לא צריך. אבל האפשרות פתוחה גם לאנשים שלא גרים בנאורו, אתם לא חייבים אפילו לבקר בנאורו בשביל זה, אתם יכולים לעשות את זה דרך האינטרנט. אתם יכולים להקים בנק בנאורו ולהעביר עליו כספים הלוך ושוב בלי לתת דין וחשבון לאף אחד. השיטה הזאת מן הסתם מאוד תקורץ לאנשים שצריכים שלא יעקבו אחרי המקורות של הכסף שלהם ולאן הוא הולך. כלומר אנשים שנמצאים מהצד הפחות חוקי של העסק. דורון 19:05 אז הרבה אנשים ניצלו את זה. כלומר נאורו הייתה מכשיר להלבנת הון בכמויות גדולות. כמה מהלקוחות הכי גדולים שלהם היו מברית המועצות לשעבר. בשנות ה-90 כשברית המועצות התפרקה הרבה מאוד כסף של המדינה נעלם. מיליארדים פשוט התפוגגו. ככל הנראה דרך כל מיני בכירים במאפיה ואוליגרכים וכל מיני אנשים לא נחמדים שהלבינו אותו בכל מיני דרכים והרבה מאוד מהכסף הזה עבר דרך נאורו. מוערך שבערך 70 מיליארד דולר עברו דרך בנקים וירטואליים בנאורו, בנקים שאף פעם לא היו יותר ממשהו על מחשב שישב אולי באיזשהו חדר באי הזה. כלומר סיוע לעבריינים במיליארדי דולרים היה אחד ממקורות ההכנסה העיקריים של האי הזה. לא מאוד נחמד, אבל מה לעשות, המדינה צריכה לשרוד באיזשהי צורה, נכון? דורון 20:12 עכשיו החוק הזה של הבנקים בסופו של דבר בוטל בשנת 2003. זה לא היה קל לבטל אותו, הם קיבלו איזשהי חבילת סיוע מארצות הברית כדי שיבטלו אותו, כמובן. בכל אופן היום אתם כבר לא יכולים לפתוח בנק פרטי בנאורו, בטח שלא בלי להגיע לשם. אבל זה בסדר, כי בינתיים בנאורו מצאו מקור הכנסה אחר שהצליח איכשהו להיות עוד יותר גרוע. דורון 20:38 עכשיו תראו, אני הולך לדבר קצת על פוליטיקה, עוד יותר מקודם. פוליטיקה אוסטרלית, לא סתם. ואני בדרך כלל לא עושה את זה בגלל שלדבר על פוליטיקה זה תמיד בעיה, כי זה נושא שלא משנה מה אני אגיד עליו מישהו בטח יכעס עליי. אני לא מנסה לשכנע אתכם להצביע לאיזשהי מפלגה באוסטרליה, אבל כל דבר שאני אגיד אפילו אם אני מציין עובדות, זה יהיה נפיץ פוליטית. אני בטוח שאם יש מאזינים אוסטרלים אז משהו שאני אגיד ירגיז אותם. אני מתנצל על זה מראש. אני רק משתדל לספר דברים כמו שהם קרו. דורון 21:16 באוגוסט 2001 הייתה ספינה קטנה מעץ באוקיינוס ההודי איפשהו בין אינדונזיה לאוסטרליה. על הספינה שקיוותה להגיע לאוסטרליה הצטופפו 438 אנשים, רובם הגדול פליטים מאפגניסטן והספינה שלהם עמדה לטבוע. זה היה יכול להיות תיאור ציורי של מצבם או מטאפורה אבל זה לא, כלומר הספינה שלהם עמדה לטבוע. המנועים של הספינה התקלקלו והיא הייתה תקועה באמצע הים משך המון זמן ובאיזשהו שלב פשוט התחילה להתפרק. לא היה מספיק אוכל בספינה לכל האנשים האלה, לא היה ציוד רפואי על הספינה והמצב היה כזה גרוע שהם נאלצו לקרוא לעזרה. ולקרוא לעזרה זה לא דבר שאתם בדרך כלל עושים כשאתם אנשים שמנסים להגיע לאיזשהו מקום באופן לא חוקי, אבל במקרה הזה זה היה לקרוא לעזרה ואולי להינצל או פשוט לטבוע. דורון 22:15 הרשויות באוסטרליה שמעו את הקריאות לעזרה, ראו את הסירה הזאת, ההליקופטרים שלהם ריחפו מעליה ולא עזרו לה. אוסטרליה צריך להגיד לא אוהבת פליטים. הרבה אנשים מנסים להגיע לאוסטרליה, לאוסטרליה יש קווי חוף מאוד ארוכים כך שקשה מאוד לפקח על כל בן אדם שנוחת שם והאוסטרלים לא אוהבים את זה. יש פה עניין של כלכלה, יש פה עניין של גזענות ויש פה עניינים אחרים. ואוסטרליה לא לבד בזה, כן? גם אצלנו יש עניין של מבקשי מקלט שהמדינה לא ממש רוצה אותם פה. רוב המדינות בעולם לא מקבלות בזרועות פתוחות פליטים ומהגרים, וגם אוסטרליה לא ששה להביא לתוך המדינה עוד 438 אנשים מאפגניסטן. כלומר הם יכלו לעזור לפליטים האלה ולקחת את כולם לאוסטרליה, אבל אז הם יהיו בתוך המדינה ויוכלו להגיש בקשה למקלט מדיני ויהיה קשה מאוד לגרש אותם. אז ראש הממשלה של אוסטרליה באותו זמן החליט שבאופן עקרוני אנחנו עכשיו לא נוגעים באנשים האלה. הם מסכנים, הם טובעים, נורא חבל אבל זו לא בעיה שלנו. הם היו צריכים לחשוב על זה לפני שהם ניסו להגיע לאוסטרליה באופן בלתי חוקי. דורון 23:25 מה שכן, אוסטרליה בהחלט שמחה להסב את תשומת ליבם של ספינות אחרות שעברו באזור לספינה הטובעת. היי, יש פה אנשים והם בצרות, למה שלא תעזרו להם? אחת מהן הייתה אוניית משא מנורווגיה שקראו לה טמפה. הקפטן של הטמפה קראו לו ארנה רינאן. הוא קיבל את הפנייה, ניווט אל הספינה הטובעת וחילץ את כל האנשים שהיו עליה. והם היו במצב רע. הם היו מורעבים אחרי כל הזמן הזה בים, הם סבלו מהתייבשות. עשרה מהם היו בלי הכרה כשחילצו אותם. הייתה שם אישה בהריון במצב קשה. אבל עכשיו הכל היה בסדר כי הם היו על ספינת המשא. כמובן גם הספינה הזאת לא נועדה לארח או לדאוג רפואית ל-400 איש, אבל לפחות היא לא טבעה. אז ארנה הודיע שהוא חילץ את האנשים האלה ועכשיו הוא לוקח את כולם לטיפול באוסטרליה. דורון 24:18 באוסטרליה אמרו לו: לא, סליחה לא. אתה לא מביא אותם אלינו, קח אותם למקום אחר. קפטן ארנה אמר שאין מקום אחר והוא חייב להגיע לאוסטרליה, כי עם כל הכבוד לפוליטיקה שלכם, אנשים מתים פה. האוסטרלים איימו שאם הוא מביא את הפליטים האלה לאוסטרליה, ברגע שהוא עוגן הם מכניסים אותו לכלא באשמת הברחת בני אדם. המצב היה מאוד מתוח. הוא נתקע. זה הפך להיות עניין פוליטי מאוד רציני. כאילו ימין ושמאל, לכל אחד באוסטרליה שיש לו עניין כלשהו בחדשות הייתה דעה בנושא מה לעשות עם הטמפה, האם לתת לפליטים להיכנס למדינה או שלא. בסופו של דבר קפטן ארנה אמר שלא אכפת לו, זה מצב חירום ונכנס למים הטריטוריאליים של אוסטרליה וסירב לצאת משם. וככה הוא הכריח את אוסטרליה להחליט מה עושים עם האנשים האלה. דורון 25:12 אגב, קפטן ארנה תשמחו לדעת לא נשלח לכלא. הוא כן קיבל ממלך נורווגיה את תואר אביר מסדר הכבוד הנורווגי על הפעולות הנחושות שלו במשבר הזה, שזה יפה. אני לא ידעתי קודם שאפשר להיות אביר מסדר הכבוד הנורווגי, אבל עכשיו גם אני רוצה להיות אחד כזה. אבל בנוגע לפליטים, בסופו של דבר מה שהוחלט הוא דבר שבפוליטיקה האוסטרלית קראו "הפתרון הפסיפי". וכן, זה נשמע רע. הפתרון היה כזה: אוסטרליה לא תקבל את האנשים האלה. היא לא תכניס אותם, לא מוכנה בשום אופן. זה נהיה עכשיו עניין עקרוני, לא להכניס אותם לשטח שלה. מה שהיא כן תעשה זה תיקח אותם ותשכן אותם באופן זמני במחנות שהייה במדינות אחרות, עד שאפשר יהיה לברר מה קורה איתם והאם הם זכאים למעמד של פליטים וכל זה. אז חלק מהם הועברו לאי מאנוס ששייך לפפואה גינאה החדשה והחלק השני, שזה רובם, העבירו אותם לנאורו. דורון 26:22 נאורו צריך לציין בשלב הזה תלויה באוסטרליה, כי עם כל הכבוד לסיוע שהיא מקבלת מדי פעם ממדינות כמו סין או ישראל, היא בתכלס תלויה באוסטרליה. הכסף שבו הם משתמשים בנאורו הוא דולרים אוסטרליים, הטיסות אליה מגיעות מאוסטרליה, האוכל מגיע מאוסטרליה, הכל. אז כשאוסטרליה פונה אליהם בהצעה נדיבה של סיוע בעשרות מיליוני דולרים לשנה, וכל מה שהם צריכים לעשות בתמורה זה רק לארח כמה מאות אנשים שאוסטרליה לא רוצה, אז נאורו הסכימה. לא בטוח שהייתה לה הרבה ברירה. אז בנאורו נבנה בזריזות מתקן שהייה, או במילים קצת פחות מנומסות - כלא. המתקן הזה הוא מחנה סגור שנבנה באמצע האי, כלומר בחלק השומם והחם שלו, עם אוהלים ובקתות והרבה שומרים מסביב. כל הפליטים עברו לשם ואמרו להם לחכות שם בינתיים עד שיטפלו בעניין שלהם. ושם הם פשוט נשארו. הם כביכול נמצאים שם זמנית עד שיעברו למקום אחר, אבל לאף אחד לא היה נורא דחוף להעביר אותם למקום אחר ולכן אנשים נשארו שם במשך שנים. דורון 27:33 ויותר מזה, עכשיו כשהמחנה הזה היה קיים, האוסטרלים המשיכו לשלוח לשם מדי פעם עוד אנשים, עוד מבקשי מקלט שנתקעו בדרך או משהו כזה. הפתרון הזה היה ממש נוח לאוסטרליה. נאורו מתברר היא מעולה בתור כלא. אין הרבה סיכוי לברוח ממקום שנמצא מאות קילומטרים מכל מקום אחר ושנקודת הכניסה והיציאה היחידה אליו היא שדה תעופה אחד. חוץ מזה האוסטרלים גם מעדיפים שהעולם לא ידע בדיוק איך נראה המחנה הזה ומה בדיוק קורה שם, וגם בזה העובדה שנאורו כל כך מבודדת מאוד עוזרת. לפליטים שנמצאים שם אסור להחזיק טלפונים. האנשים שעובדים שם מסביב, שומרים ורופאים וכל זה, גם הם עוברים בדיקה לפני כן שיהיה ברור שהם חס וחלילה לא מתעניינים באופן כלשהו בתחום זכויות האדם וכאלה דברים. ואם מישהו מוציא קולות שהוא אולי כן מתעניין בתחומים האלה, או אולי הולך לדבר עם התקשורת, מיד מעיפים אותו משם ומביאים אחד חדש. דורון 28:32 כדי שאנשים אחרים לא יחטטו באזור יותר מדי, נאורו העלתה את המחיר של ויזה לעיתונאי מ-200 דולר ל-8,000 דולר. זה מופרך, זאת נאורו, זאת מדינה, הם יכולים לעשות מה שבא להם. ולמרות הכל, בכל זאת דלפו החוצה סיפורים על איך נראה המחנה הזה ומה קורה שם. ואני לא רוצה לדבר על זה. אני לא רוצה לדבר על זה כי זה פודקאסט שאמור בסך הכל להיות כיפי ומשעשע והנושא הזה לא משעשע בכלל. נגיד את זה ככה, אם אתם משום מה מרגישים שיש לכם יותר מדי שמחת חיים בחיים ואתם רוצים להרוס לעצמכם את מצב הרוח ולחטוף דיכאון, תגגלו פליטים נאורו. שיהיה לכם בהצלחה. דורון 29:34 מבחינת אוסטרליה, כל זה בסדר, משום שקודם כל הם מנצלים היטב את העובדה שנאורו זה טכנית לא באוסטרליה. הם יכולים תמיד להגיד: זה לא נמצא אצלנו, זה לא במדינה שלנו, מה זה קשור אלינו בכלל? והעובדה שלא נעים שם זה מאוד משרת את האינטרסים שלהם, משום שהמסר שהם רוצים להעביר זה: אל תבואו לאוסטרליה אם אתם מבקשי מקלט. אל תבואו. מבחינת נאורו, זה גם בסדר. מה בסדר? זה נפלא! מחנה הפליטים שם היה כלכלית הדבר הכי טוב שקרה לנאורו מאז קקי של ציפורים. כי יש להם עכשיו הכנסה קבועה והם לא צריכים אפילו להעמיד פנים שהם בעד או נגד איזה מדינה תזזיתית בשביל זה. הסיוע שנאורו מקבלת מאוסטרליה עכשיו הוא ההכנסה הכי גדולה של המדינה הזאת באופן משמעותי. המחנות האלה יצרו מקומות עבודה, ענף הכלכלה העיקרי של נאורו הפך להיות כלא. סידור נוח. זה לא נוח לפליטים, אבל אף אחד לא שואל אותם. דורון 30:41 הנושא הזה של הפליטים בנאורו נשאר אחד הנושאים הפוליטיים הכי בוערים באוסטרליה הרבה זמן. בהחלט לא כולם אוהבים את הרעיון הזה, וממשלות קמות ונופלות על זה, ויש הרבה ויכוחים על זה. ומספר האנשים במחנות האלה עלה וירד. כל המחנה הזה נסגר ב-2007 ואז נפתח מחדש כמה שנים אחר כך. ומכיוון שכל העסק הזה צריך להישמר די חשאי, נאורו נהייתה יותר ויותר קפדנית בנושא. לדבר עם התקשורת נהיה אחד הפשעים הכי חמורים בנאורו. הוחלט שלאנשי הצוות של המחנות אסור לצלם את הפליטים כמובן. כשרופאה בכירה צילמה ילד שהיא טיפלה בו, אסרו אותה וגרשו אותה. וזה לא נשמע כמו דבר דמוקרטי במיוחד. בכל הזמן שנאורו הייתה עשירה והייתה ענייה, היא בכל מקרה נשארה דמוקרטיה. אבל מאז שפתחו את המחנות שם היא פחות ופחות כזאת. חברי פרלמנט שראש הממשלה האשים שהם מדברים עם התקשורת על המצב בנאורו, פיטרו אותם ואז אסרו אותם. שופטים שלא ששו לאשר דברים כאלה גם הם פוטרו. בשלב כלשהו חסמו את פייסבוק במדינה. בקיצור, חופש הדיבור ועוד כל מיני חופשים בנאורו לא נמצאים במצב מי יודע מה והעסק כבר ממש לא נשמע כמו דמוקרטיה. ואולי זה מתבקש במדינה שהפכה את עצמה לכלא. דורון 32:13 עכשיו, הנה עוד דבר קטן בקשר לנאורו. אני אף פעם לא הייתי שם. זה כמובן ממש לא יוצא דופן, רוב ענק של תושבי העולם אף פעם לא היו בנאורו. אבל העניין הוא כזה, אני לא הייתי שם, אני אף פעם לא שוחחתי עם מישהו שגר שם. אני נמצא פה בצד השני של העולם ומנסה להבין מה לעזאזל קורה שם. אבל בתור בן אדם שלא היה שם זה בטח לא הוגן מצידי לשפוט את המדינה הזאת, נכון? מי אני שאגיד על מדינה שלמה, גם אם מדינה ממש קטנה, שהיא מושחתת עד היסוד? זה נורא מפתה כששומעים את כל הסיפורים האלה להגיד שנאורו הוא אי שהיה פעם מלא בקקי של ציפורים ועכשיו הוא מלא בקקי של אנשים. אבל אני באמת לא חושב שתושבי נאורו הם אנשים רעים. הם נראים מאוד נחמדים, הם מן הסתם רוצים לחיות את החיים שלהם כמו כל אחד, אבל הם חיים במקרה במדינה ששרשרת של החלטות טיפשיות וטעויות והרבה שחיתות ומחוזות זמר הביאה אותה למצב שבה היא עכשיו מדינת בובה שמתפרנסת מלכבס את הכביסה המלוכלכת של מדינות אחרות. יכול להיות שלא הייתה להם ברירה. מישהו עשה טעות באיזשהו שלב שהובילה אותם אל המקום הזה, ויכול להיות שהטעות הייתה עצם הרעיון שאי עם כמה אלפי אנשים בכלל יכול להיות מדינה. דורון 33:49 אני לא ממש רואה דרך לנאורו לצאת מהבוץ שלהם. מה שכן יכול להיות שדי בקרוב השאלה כבר לא תהיה רלוונטית. דורון 34:06 כי בנוסף לכל יש לנאורו עוד בעיה. ההתחממות הגלובלית. העולם מתחמם וכשהעולם מתחמם פני הים עולים ויש יותר סערות. ויש הערכות כרגע שאומרות שתוך עשרים או לכל היותר שלושים שנה כל החלק הראוי למגורים של נאורו, השוליים של האי, פשוט לא יהיה יותר. האי הזה, המדינה הזאת, תהפוך למקום לא ראוי למגורים. מה יקרה אז? התושבים של נאורו יאלצו למצוא לעצמם מקום אחר. הם יהפכו כולם לפליטים. קארמה? אולי. ואולי זה הסוף הכי טוב שאפשר לקוות לו. זה נשמע כמו פתרון מאוד תנ"כי. שיש לך מקום שהיה לו הכל ופשוט הרס ושחית את עצמו באופן יסודי, לגמרי ולחלוטין, פשוט להציף את הכל במים ולהתחיל מהתחלה. דורון 35:26 אחרי הפרסומת, טיפ-טיפה על אי אחר עם שיטה אחרת להתפרנס. קריין 35:33 הפרק בחסות פנדה פרימיום, הטכנולוגיה המתקדמת ביותר בחדר השינה שלכם. בעזרת ניסיון מצטבר של אלפי שעות שינה, פנדה פיתחה עבורכם את המזרן המתקדם ביותר שלה. בעל ארבע שכבות ויסקו לנוחות מקסימלית, כולל שכבת ויסקו ג'ל בעלת תעלות אוורור לפיזור חום, ושכבת ויסקו בשילוב סיבי פחם למניעת הצטברות קרדית האבק ושמירה על היגיינה מקסימלית. הזמינו את פנדה פרימיום דרך האינטרנט ונסו אותו אצלכם בבית למשך 100 לילות. לא אהבתם? אין בעיה, טלפון או וואטסאפ אחד ופנדה תאסוף אותו מכם ללא עלות ותשיב את כספכם במלואו. מאזיני רשת "עושים היסטוריה" זוכים ל-5% הנחה. הזינו "osim" באנגלית, O-S-I-M, בזמן ההזמנה באתר. אין כפל מבצעים. פנדה פרימיום, המזרן שתמיד חלמתם עליו. pandazzz.co.il. דורון 36:35 בואו נדבר רגע על טובאלו. יש הרבה במשותף לטובאלו ולנאורו. טובאלו גם היא מדינה קטנטנה שמורכבת מאיים באוקיינוס השקט, אפשר לקרוא לה שכנה של נאורו למרות שיש מרחק מאוד מאוד גדול בין השכנים האלה. היא גם קטנטנה, היא רק טיפ-טיפה יותר גדולה מנאורו, היא מורכבת מתשעה איים ולא אחד, אבל יש שם מעט מאוד אנשים, ולכן יש להם הרבה מאותן הבעיות של נאורו - איך מקום כל כך קטן יכול להתפרנס? בטובאלו אפילו אין מאגרים גדולים של פוספטים שיעשו אותם עשירים. מה שכן, לפני בערך עשרים שנה טובאלו גילתה אוצר טבע מסוג שונה. דורון 37:28 הייתה להם סיומת אינטרנט. לכל מדינה יש אחת כזאת, כן? לכל מדינה יש את כתובת האינטרנט שלה, נקודה משהו, כמו שבישראל זה נקודה I-L. למזלה של טובאלו, סיומת האינטרנט שלה הייתה נקודה T-V. וזה די מגניב כי זה נשמע כמו טלוויזיה. לא נשמע כמו דבר נורא מרגש, אבל זה היה מרגש אז. זאת הייתה תקופה שבה אי אפשר היה לעשות סיומות אינטרנט כמו שרוצים, היום אפשר לעשות נקודה מה שאתם רוצים. אבל אז היו מעט מאוד דברים כאלה. לכולם היה נקודה קום, ואם יש לך נגיד איזה בלוג שעוסק בטלוויזיה או משהו כזה, אז כתובת אינטרנט שנגמרת בנקודה T-V זה די מגניב. אז אנשים פתאום התחילו להתעניין בכתובות אינטרנט של טובאלו ושילמו עליהם. המדינה הזאת מכרה את זכויות השימוש בסיומת האינטרנט שלה. למה לא? בסופו של דבר היא מכרה את הזכויות לנקודה T-V לחברה אחרת שהמשיכה למכור את זה לכל מיני אתרים ובלוגים וכאלה שרצו כתובת מגניבה וקיבלו על זה כמה מיליוני דולרים. לא הרבה, כלומר בשביל בן אדם בודד זה היה עסק ממש טוב, בשביל מדינה בדרך כלל סכום כזה הוא לא מאוד משמעותי, אבל מכיוון שמדובר פה במדינה כל כך קטנה, זה כן משמעותי. ההכנסות של טובאלו ממכירת סיומת האינטרנט שלהן הן בערך 10% מכל ההכנסות של המדינה הזאת. זה לא קקי של ציפורים אמנם, אבל אולי זה עדיף. דורון 39:24 זה היה החלק השני של הפרק הכפול על נאורו. כנראה נחזור לעשות פרקים נורמליים באיזשהו שלב. לא יודע, יכול להיות. זאת התשובה. את הפרק הזה אתם יכולים למצוא באתר ranlevi.com/theanswer או באפליקציה של עושים היסטוריה או בכל אפליקציית פודקאסטים אחרת שבה אתם תמצאו את כל הפרקים של הפודקאסט הזה. אתם יכולים לראות עדכונים על הפודקאסט הזה, על פרקים חדשים, על הרצאות שאני עושה ועל עוד כל מיני דברים בעמוד הפייסבוק "דורון פישלר נגד העולם". גיא ביננון מפיק ועורך, אביב שם טוב ייעוץ ותמיכה מוראלית, רן לוי העורך הראשי, דני תימור המנהל העסקי. אני דורון, זהו. קריין 40:18 לפודקאסטים נוספים ולהצטרפות לרשימת התפוצה של התוכנית, בקרו באתר הבית של רשת "עושים היסטוריה" בכתובת ranlevi.com. או הורידו את אפליקציית רשת "עושים היסטוריה" שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] כמה זמן ייקח לראות את כל הסרטים בעולם?</title>
        <link>https://mat-mo.github.io/podtext/episodes/htshvbh/htshvbh-kmh-zmn-yyqkh-lrvt-t-kl-hsrtym-b-vlm.html</link>
        <guid>https://mat-mo.github.io/podtext/episodes/htshvbh/htshvbh-kmh-zmn-yyqkh-lrvt-t-kl-hsrtym-b-vlm.html</guid>
        <pubDate>11 במאי 2020</pubDate>
        <description>Transcript for [התשובה] כמה זמן ייקח לראות את כל הסרטים בעולם? from התשובה</description>
        <content:encoded><![CDATA[
            דורון פישלר 00:00 היי, זה דורון. הפרק הבא של התשובה זה פרק שהקלטנו בלייב, כלומר, אנחנו הזמנו אנשים לשמוע ולצפות בזמן שאני מקליט את הפרק. לכן תהליך העבודה עליו הוא קצת שונה מהרגיל והוא עשוי להישמע שונה מהרגיל. זה היה כיף, הגיעו הרבה אנשים ורצו וגם שוחחנו איתם קצת תוך כדי, אבל לא מספיק, לא עם כולם. בגלל שמה לעשות, כשנכנסים יותר מ-150 איש אז אני לא יכול להצליח לדבר עם כולם. אז קודם כל אני מתנצל בפני כל האנשים שלא הצלחתי לדבר איתם, אבל בגדול זה היה ממש כיף ואני לא יודע, נראה, אולי נעשה עוד פרקים כאלה בהמשך. בכל אופן, הפרק אנחנו מתחילים עוד מעט. קריינות 00:54 אם ההיסטוריה המשפחתית שלכם חשובה לכם כמוני, אתם בוודאי רוצים שגם הנכדים והנינים שלכם ישמעו עליה. בסיפור משפחתי אנחנו נטווה מהסיפור שלכם תוכנית רדיו דוקומנטרית מרתקת שיאזינו לה גם בעוד 50 שנה. family-sounds.co.il. סיפור משפחתי - מתנה מדהימה שנשמרת לדורות. דורון פישלר 01:21 היי, אני דורון פישלר, זאת התשובה. ולשם שינוי יש לנו כאן שואלת שאלה בשידור חי. אז ליפז, מה הייתה השאלה שלך? ליפז 01:38 האמת ששנינו שאלנו את השאלה. אני ועמית. דורון פישלר 01:42 היי עמית, אז ליפז ועמית, מה הייתה השאלה שלכם בעצם? ליפז ועמית 01:49 כמה זמן ייקח לראות את כל הסרטים בעולם? השאלה היא כמה זמן סרט יש בעולם, או במילים אחרות, אם עכשיו יש לי הפסקת צהריים טובה ואני רוצה לראות את כל הסרטים בעולם, כמה זמן זה ייקח לי? דורון פישלר 02:25 אוקיי, זאת שאלה שהיא מאוד רלוונטית בימינו, משום שאנחנו מקליטים את זה עדיין בימי קורונה. הרבה אנשים היו תקועים בבית הרבה זמן, והרבה אנשים עדיין בבית ואין המון מה לעשות. אז זה בדיוק הזמן לקחת על עצמנו איזשהו פרויקט גדול, כמו להרכיב פאזל של 5000 חלקים, או לסרוג משהו, או לראות סרטים. אז זה הזמן לקחת על עצמנו איזשהו מרתון קולנועי גדול. למשל, לראות את כל טרילוגיית שר הטבעות בגרסאות הארוכות שלהם. זה ייקח בסך הכול 11 שעות ו-32 דקות. זה דבר שאני עשיתי דרך אגב. לראות את כל הסרטים ביקום הקולנועי של מארוול - זה 23 סרטים נכון לכרגע, וזה ייקח לכם 50 שעות, כלומר יומיים, שעתיים ושלוש דקות. לראות את כל סרטי ג'יימס בונד - זה ייקח יומיים, 4 שעות ו-56 דקות. מרתון של כל סרטי האנימציה של דיסני - שלושה ימים, 5 שעות ו-39 דקות, ואולי כדאי שתעשו כמה הפסקות שירותים באמצע. אם אתם רוצים משהו באמת מאתגר, תעשו מרתון של כל הסרטים בהשתתפות ניקולס קייג'. זה הרבה. זה ייקח לכם שבוע ו-4 שעות, וזה בטח לא מעודכן משום שבזמן שלקח לי להגיד את המשפט הזה הוא בטח עשה עוד איזה שני סרטים. האיש עושה הרבה סרטים. או שאתם יכולים לנסות את המרתון האולטימטיבי: לראות את כל הסרטים שניקולס קייג' לא השתתף בהם. או גם וגם. את כל הסרטים שבהם ניקולס קייג' השתתף וגם את אלה שהוא לא השתתף בהם. בקיצור, מרתון של כל הסרטים שנוצרו אי פעם. למה לא? יש זמן. מה שכן, זה נשמע כאילו זה יהיה קצת ארוך. אז לפני שמתחילים צריך אולי לברר באמת כמה זמן זה ייקח. אז השאלה הראשונה היא כרגיל, כשאני מדבר על סרטים, מה זאת אומרת סרטים? אני יודע, אני נורא מעצבן בקטעים האלה, כי תמיד זה עניין של הגדרות. שואלים אותי על וירוס, אז אני שואל רגע, מה זה בעצם וירוס? שואלים אותי על הר, אז מה זה בעצם הר? שואלים אותי למה התרנגולת חצתה את הכביש? אני אומר אבל מה זה בעצם תרנגולת? ומהו כביש? האם כביש חייב להיות דבר שסלול באספלט או שדרך עפר גם נחשבת? אני יודע, אני מתפלסף בקטעים האלה, אבל זה חשוב כאן, כי התשובה לשאלה מה זה סרט מאוד תשנה את התשובה לכמה זמן ייקח לראות את כל הסרטים בעולם. וההגדרה של מה זה סרט לא בהכרח ברורה. נגיד, מה בקשר לרכבת נכנסת לתחנה? זה אולי הקלאסיקה הראשונה של הקולנוע, כי זה אחד הסרטים הראשונים אי פעם שהאחים לומייר המציאו את התמונות הנעות. זה סרט אילם בכלל. כשהאחים לומייר המציאו את התמונות הנעות זה אחד הדברים הראשונים שהם הקרינו. אז זה סרט? כי זה בסך הכול קטע באורך של 45 שניות של רכבת, ואני לא רוצה לספוילר, אבל היא נכנסת לתחנה. אז זה אחד הדברים החשובים בתולדות הקולנוע אבל זה לא ממש נכנס להגדרה של סרט לפי איך שאנחנו חושבים על זה היום. ומה עם עוד סרט שהחשיבות ההיסטורית שלו היא רק קצת יותר קטנה מרכבת נכנסת לתחנה - מבצע סבתא? זה סרט? הרבה אנשים חושבים עליו בתור אחד הסרטים הישראלים הכי קאלטים של כל הזמנים, אבל זה לא סרט קולנוע. זה סרט טלוויזיה. זה סרט שהוקרן במקור בטלוויזיה, האורך שלו הוא פחות משעה, שזה לא אורך של סרט באורך מלא. הוא לא יצא לקולנוע במקור והוא לא הוקרן בקולנוע באופן מסודר. אז מהרבה בחינות זה לא סרט, כי אם אנחנו נחשיב אותו לסרט אז צריך להחשיב גם כל דבר ששודר בטלוויזיה אי פעם. ומה בקשר למלך האריות 2? זה סרט? זה סרט שלא יצא לקולנוע אף פעם, זה סרט שיצא מה שנקרא ישר לווידאו, לווידאו ולדי-וי-די. הוא לא הוקרן בקולנוע, אבל מיליוני אנשים קנו אותו וראו אותו. אז סרט? לא סרט? ואם כבר מדברים על זה, אז מה עם כל הסרטים של נטפליקס? רובם לא הוקרנו אף פעם בקולנוע. אז מה, גם הם לא סרטים? הם כן סרטים? הם נספרים או לא? זה מאוד הרבה תלוי בהגדרה הזאת של מה שאנחנו מחשיבים לסרט ומה שלא. אז כשיש שאלות כאלה מורכבות, אני נוטה פשוט לא להחליט, כי מי אני שאני אשב פה על הכס ואני אעבור על רשימה של כל הדברים שנוצרו ואגיד מה זה סרט ומה לא. אני פשוט הולך לסמכות, למי שאמור לדעת. כל חובב קולנוע יודע שאחד המקורות הכי חשובים בעולם בנושא סרטים הוא האתר IMDb - Internet Movie Database, או בקיצור בעברית 'ימדב'. זה מסד הנתונים הכי גדול בעולם בנוגע לסרטים. זה המקור הכי סמכותי שיש. אז לימדב יש מן הסתם את ההגדרה שלהם בנוגע למה נחשב לסרט ומה לא. עכשיו, זאת ההגדרה שלהם. יכול להיות שאנשים אחרים לא יסכימו עם ההגדרה שלהם, אבל אתם מוזמנים להתווכח על זה איתם ולא איתי. הם הסמכות, לא אני קבעתי, להם יש את השיקולים שלהם. אז לצורך העניין אני אשתמש בהגדרה שלהם. עכשיו, ימדב הוא מסד נתונים מאוד מאוד גדול ומאוד מקיף, אז אני לא אטען שהוא יודע הכול. מן הסתם הוא לא. יש בו טעויות, הוא לא מושלם, ואני בטוח שלא כל הסרטים מכל הדורות ומכל הארצות באמת נכנסו אליו, אבל זה הכי טוב שיש לנו. אז אני אניח לצורך העניין שמה שימדב טוען הוא פחות או יותר נכון. אז לדעת ימדב, כמה סרטים יש בעולם? נכון למאי 2020 בימדב רשומים 6,569,167 כותרים, דברים. קצת יותר מ-6.5 מיליון בסך הכול. זה מספר די מטורף, אבל צריך לקחת בחשבון שלא כל מה שרשום שם הוא סרטים. האתר הזה לא עוסק רק בסרטים. כשהוא קם הוא עסק אך ורק בסרטי קולנוע, אבל אז גילו שאם אני רוצה נגיד לראות את הפילמוגרפיה של ג'ורג' קלוני, אז יש לי את כל הסרטים שהוא השתתף בהם, כן, אבל אין לי שם את ER, סדרת הטלוויזיה שבה הוא התפרסם. זה טיפשי, ברור שהיא צריכה להיות גם שם. אז בשביל לתת את התמונה המלאה הם היו צריכים להתחיל לכלול גם סדרות טלוויזיה. ואחר כך הם התחילו להכניס עוד דברים, כמו היום הוא כולל ערכים לא רק לסדרות טלוויזיה אלא לפרקים של סדרות טלוויזיה, וגם ערכים למשחקי מחשב ועוד דברים. אז בעצם מתוך ה-6.5 מיליון דברים שרשומים שם, רובם הם לא סרטי קולנוע בכלל. למעשה 4.7 מיליון מתוך ה-6.5 מיליון האלה הם בכלל פרקים של סדרות. וזה הגיוני כמובן שהם יהיו הרוב, כי כל סרט הוא סרט אחד, אבל לסדרה מן הסתם יש יותר מפרק אחד, לחלקן יש הרבה פרקים. לסימפסונס, נכון לרגע שבו אני מקליט את זה, יש 682 פרקים והמספר הזה הוא בטח לא מעודכן, יהיו עוד. כלומר, עד שאנשים יאזינו לפרק הזה יהיו עוד פרקים. הסדרה הזאת לא נגמרת וכנראה לא תיגמר לעולם. זה הרבה. אם דיברנו על מרתונים ארוכים, אם אני רוצה לעשות בינג' של הסימפסונס של כל הפרקים, זה ייקח לי 10 ימים, 21 שעות ו-26 דקות. וזה יהיה מיותר משום שאחרי עונה 8 זה כבר ממילא לא היה אותו דבר. וזה הרבה, זה בהחלט נשמע הרבה, עד שאתם שומעים על Guiding Light. כי Guiding Light זאת סדרה שיש לה 15,762 פרקים. יאפ, זאת אופרת סבון שהתחילה בכלל ברדיו ב-1937 וב-1952 עברה לטלוויזיה ושודרה שם בקצב של ארבעה פרקים בשבוע במשך 57 שנים. כלומר, רק לראות את כל הפרקים של הסדרה הבודדת הזאת היה לוקח לכם 8 וחצי חודשים. אז אנחנו לא מדברים על הדברים האלה עכשיו. נזיז את הטלוויזיה לצורך העניין, אנחנו מדברים אך ורק על סרטים. אז מספר הכותרים בימדב שמוגדרים סרטים - feature films - הוא 437,137. בסך הכול פחות מחצי מיליון. זה הכול. אז השאלה היא האם את ליפז ואתה עמית, אם אתם יכולים לראות את כל הסרטים בעולם, כל הסרטים האלה? התשובה קודם כל היא לא. את לא יכולה לראות את כל הסרטים האלה כי אי אפשר להשיג את כולם. יש שם סרטים אמריקאים שזמינים בנטפליקס, זה לא בעיה, אבל גם סרטים מבנגלדש ומניגריה שלהשיג אותם יהיה יותר קשה. אבל יותר מזה, אפילו אם נניח ותשיגו את כל הסרטים העולם, יש שם גם המון סרטים שפשוט אינם כבר. הם רשומים בימדב כי הם היו קיימים, אבל הם לא קיימים יותר. הם אבדו או שהם נשרפו. למשל, יש סרט של צ'רלי צ'פלין מ-1914, קוראים לו 'החבר של השודד', ויש הרבה ראיות לזה שהסרט הזה היה קיים, אבל הוא אבד. לא קיים היום אף עותק שלו בשום מקום. עותקים שלו נשרפו או שהלכו לאיבוד וזה חבל, כי סרטים של צ'רלי צ'פלין נוטים להיות טובים. או למשל אם אתם רוצים לראות את באטמן נגד דרקולה, סרט שנעשה בפיליפינים בשנת 1967. ואתם רוצים, כן, אתם רוצים לראות את באטמן נגד דרקולה. או לפחות אני רוצה לראות את הסרט הזה. יש פוסטר של הסרט הזה, רואים שם את שני הלוחמים, מצד אחד עומד דרקולה, עכשיו הוא מחזיק בידיים אישה מעולפת, כמקובל, מה שקצת מוזר כי הוא כאילו הולך להילחם בבאטמן, הוא הולך להילחם בבאטמן עם האישה הזאת ביד? הוא הולך להרביץ לבאטמן עם האישה המעולפת? לא ברור מה הולך לקרות שם. בצד השני עומד באטמן, כלומר עם המסכה של באטמן ואוזניים של באטמן, ויש לו סמל על החזה. עכשיו, לבאטמן בכל הגרסאות של באטמן תמיד יש לו איזה סמל של עטלף מקדימה, נכון? עכשיו, לבאטמן הזה אין ציור של עטלף, יש לו ציור של איש. כלומר, זה באטמן שמחובר יותר ל-man מאשר ל-bat שלו. אני באמת לא יודע מה זה מנסה להגיד הבאטמן הזה, זה בהחלט לא היה באטמן רשמי. אז אני מאוד הייתי רוצה לראות את הסרט הזה, אבל אני לא יכול כי אין. כי ככל הנראה, אלא אם כן מישהו יגלה פתאום איזה עותק במרתף או משהו כזה, פשוט לא קיימים עותקים של הסרט הזה היום. אז יש סרטים שאי אפשר לראות. אבל נגיד שכן הייתה לנו דרך לראות את כל הסרטים שנוצרו מעולם. אז השאלה הבאה היא כמה זמן ייקח לנו לראות אותם? בשביל זה צריך לדעת מה האורך הממוצע של סרט. וגם זה לא ממש פשוט. לסרטים שמוקרנים בקולנוע היום אני יודע פחות או יותר מה הסטנדרט של אורך של סרט, אבל מי אמר שזה נכון לגבי כל הסרטים בכל המקומות בכל הזמנים? למשל, אני יודע שסרטים הודים נוטים להיות מאוד ארוכים, אבל אולי סרטים ניגרים הם קצרים יותר. ואולי סרטים פעם היו קצרים יותר או ארוכים יותר ממה שהם היום. לכו תדעו את זה. בקיצור, גם זה לא ממש פשוט, אבל בשביל זה יש ימדב ומישהו צלל לתוך מסד הנתונים של ימדב כדי לחלץ את כל האורכים של הסרטים ואחרי חישובים ארוכים הוא מצא שהאורך הממוצע של סרט הוא 106 דקות. כלומר שעה ו-46 דקות. שזה נשמע הגיוני. על כל סאגה של שלוש וחצי שעות יש איזה שני סרטים מצוירים באורך של 89 דקות. אז בממוצע זה יוצא 106 דקות. נשמע סביר. אז כאן זה נשאר יותר רק שאלה בחשבון. אז לפי הנתונים האלה, זה אומר שהאורך הכולל של כל הסרטים שהופקו הוא 46,336,522 דקות. שזה 772 אלף שעות. שזה 88 שנים וחודש. והאמת שציפיתי ליותר. חשבתי שזה יהיה איזה אלף שנה או משהו כזה. אבל לא, 88 שנים זה הרבה זמן, אבל זה תקופת חיים של בן אדם, אמנם קצת אופטימי. תוחלת החיים של אדם בישראל היא 82 שנים היום, אבל אם אתם מהמרים על חיים ארוכים יחסית, אז בן אדם אחד יכול לראות את כל הסרטים שנוצרו אי פעם. כלומר לא באמת. בגלל שאנחנו מדברים על הרצף, על האורך של כל הסרטים אחד אחרי השני. זה אומר שזה היה עובד אם אתם מתחילים לצפות בסרט בשנייה שאתם נולדים ולא מפסיקים עד שאתם מתים בשיבה טובה בגיל מאוד מכובד. ולא ישנים אף פעם באמצע, ולא אוכלים אף פעם באמצע, אלא אם כן זה מול המסך, ולא עושים שום דבר אחר, רק צופים בסרטים. בקיצור, זה לא מאוד מאוד פרקטי. זה 88 שנים, אבל בוא נפריס אותם על משהו יותר נורמלי. אם אתם עושים את זה בצורה קצת יותר סבירה, את המרתון הזה שלכם, כלומר נגיד שאם שינה ואוכל ועבודה וכל זה, עדיין פנויות לכם 6 שעות ביום כדי לראות סרטים, ואתם מתחילים את הפרויקט הזה בגיל 10, זה אומר שתסיימו לראות את כל הסרטים בעולם עד גיל 363. והרעיון שתגיעו לגיל הזה מצריך קצת יותר אופטימיות. אבל גם אז יש עוד קצת בעיה. אני דיברתי עד עכשיו על כל הסרטים שנעשו עד היום, אבל יכול להיות שעד שתגיעו לגיל 363 ייעשו כבר עוד איזה שניים-שלושה סרטים חדשים ויהיה צריך להשלים אותם. כלומר, בזמן שאנחנו יושבים כאן ורואים סרטים, אנשים אחרים עובדים ועושים סרטים. השאלה אם אנחנו יכולים לעקוף אותם. אם עושים סרטים בקצב יותר גבוה מכפי שאפשר לראות אותם. אז בואו נבדוק, שוב, לא את כל הסרטים אי פעם, אלא רק כמה סרטים עושים בשנה. אז לפי ימדב, בשנת 2019 יצאו 11 אלף סרטים. ומספר מאוד דומה היה בשנת 2018 ו-2017. בשנת 2020 יהיה פחות בגלל שיש קורונה אז כולם לקחו כמה חודשים הפסקה, אבל זה עניין אחר. אז נגיד בממוצע יש לנו 11,500 סרטים בשנה. שזה 19 אלף שעות. שזה 798 ימים. שזה שנתיים. וזאת בעיה. זה אומר שלוקח שנתיים לצפות בסרטים שנעשים בעולם במשך שנה. זה אומר שאף פעם לא נצליח. אף פעם לא נוכל לסגור את הפער הזה. כל עוד אנשים עושים סרטים בקצב דומה, אי אפשר יהיה אף פעם לגמור לראות את כל הסרטים. ומה אם לראות את כל הסרטים זה לא מספיק לכם? אתם רוצים לקחת פרויקט יותר גדול. אתם רוצים לראות גם את הסדרות, גם את הסרטים הקצרים, את הכול. אז זה ייקח לנו בחישוב פשוט וגס לכל הפחות 375 שנים. אבל מי רואה סדרות היום בכלל? מה שיש לנו דבר יותר חשוב - יוטיוב. ביוטיוב יש הרבה דברים. עכשיו אי אפשר לספור את זה. לי אין שום דרך לקבל את המידע הזה, אני צריך לסמוך על מה שיוטיוב בעצמה אומרים. ב-2019 יוטיוב דיווחה שלאתר הזה מועלים 500 שעות של תוכן כל דקה. כלומר, כדי לראות את כל הסרטונים שמועלים ליוטיוב במשך יום אחד, תצטרכו 82 שנים. כלומר בערך אותו האורך של כל הסרטים שנוצרו אי פעם - זה האורך של דברים שמועלים ליוטיוב כל יום. אז אם תרצו לראות את כל יוטיוב זאת משימה הרבה יותר קשה ותכלס גם קצת פחות מעניינת. אני מוכן לראות כמעט כל סרט עם ניקולס קייג' מאשר עוד מישהו משחק מיינקראפט במשך 7 שעות. אבל אם כבר אנחנו מדברים על זה, למה שתעצרו שם? אולי תקראו משהו? למה אתם כל היום רק יושבים ורואים דברים? תקראו קצת ספרים. לפי הערכה של גוגל מ-2010, כלומר גם זה מזמן, פורסמו בעולם 130 מיליון ספרים. זה אומר שאם אתם רוצים לקרוא את כולם ואתם קוראים ספר אחד ביום, זה יוצא שייקח לכם 350 אלף שנה. אז אתם לא יכולים לראות את כל הסרטים שנוצרו אי פעם ואולי גם לא כדאי. אני דיברתי כבר פעם על זה שאני הייתי פעם מבקר סרטים. במשך שנים אני ראיתי כמעט את כל הסרטים שיצאו, לא כל הסרטים בעולם, אבל כל סרט שיצא בקולנוע בארץ אני ראיתי כמעט את כולם. זה היה הרבה וכתבתי ביקורות על הרבה מהם. והיום כשבדקתי בארכיון אז אני מצאתי ביקורת שכתבתי בשנת 2009 על סרט שקוראים לו 'עד שתאהב אותי'. באנגלית השם שלו הוא Serious Moonlight. ולפי מה שכתבתי בביקורת זה על עם מג ראיין והיא חוזרת הביתה ומוצאת את בעלה שעומד לעזוב אותה ולכן היא תופסת אותו וקושרת אותו במסקנטייפ לכיסא. זה כנראה לא סרט טוב במיוחד, אני נתתי לו שני כוכבים. אבל הנה העניין - אני לא זוכר את הסרט הזה. כלומר לא רק שאני לא זוכר את העלילה, אני לא יכול להגיד לכם מה קרה בסוף. אני לא זוכר את השם של הפרק הזה, אני לא זכרתי עד שמצאתי את הביקורת הזאת שאי פעם שמעתי על הסרט הזה, ולא שראיתי אותו ובטח שלא שכתבתי עליו ביקורת. אבל עובדה כתבתי. אבל זה כאילו רגע אחר כך מחקו לי את הזיכרון עם המכשיר הזה מ'גברים בשחור', שהוא סרט שאני כן זוכר. עכשיו זה הגיוני שאני לא אזכור אותו. אני ראיתי המון סרטים ויש לי דברים יותר טובים לזכור מאשר סרטים של שני כוכבים. יש עוד סרטים כאלה שאני רואה שכתבתי להם ביקורת ואני פשוט לא זוכר את זה בכלל, ורובם סרטים של אתם יודעים, שני כוכבים, סרטים זניחים, סרטים שלא עשו עליי שום רושם. סרטים שאני זוכר הם סרטים יותר טובים, סרטים של חמישה כוכבים או סרטים של כוכב אחד, סרטים שעשו לי משהו, סרטים שהשפיעו עליי באיזושהי רמה. בקיצור, סרטים טובים אתם זוכרים, סרטים בינוניים - לא. אז אם מישהו ייקח על עצמו נגיד פרויקט כזה של לראות את כל הסרטים בעולם, סביר להניח שכבר בשלב של הסרט ה-5000 נגיד, יהיו סרטים שהוא בכלל לא יזכור שהוא ראה. אז אם יש סרט שראיתי אבל אין לי שום זיכרון שראיתי אותו, זה נחשב שראיתי אותו בכלל? או שאולי אני צריך לראות אותו עוד פעם? אז כאן אולי זאת השאלה המעניינת באמת - לא כמה סרטים בן אדם יכול לראות אלא כמה סרטים בן אדם יכול לזכור. כמה זיכרון אפשר להכניס למוח. לפי מקור מוסמך, שזה הסרט 'ג'וני נמוניק' עם קיאנו ריבס, שגם הוא סרט שאני זוכר למרות שהוא לא סרט טוב, בסרט הזה אנשים מאחסנים מידע במוח שלהם ונאמר לג'וני שהיכולת שלו לאחסן מידע לא מקווץ היא 80 ג'יגה בייט. כשיעשו את הסרט הזה 80 ג'יגה בייט נשמע כמו הרבה. היום לא. אז כמה באמת אפשר לאחסן במוח? זאת שאלה מאוד מסובכת. אני חיפשתי כל מיני הערכות לזה בקשר למספר הנוירונים שיש במוח וכמה קשרים יש לכל אחד מהם. אז קיבלתי כמה תשובות שונות. היה מישהו אחד שהעריך את זה ב-74 טרה-בייט, כלומר אלף ג'יגה בייט, והיה מישהו שהעריך את זה ב-2.5 פטה-בייט, כלומר מיליון ג'יגה בייט. אלה שני מספרים מאוד שונים. עכשיו אם אנחנו מדברים על פטה-בייט, אז פטה-בייט אחד זה די ויותר ליותר ממיליון סרטים בהיי-דפינישן. אז אמור להיות לי מקום לזכור מיליון סרטים. איך זה ששכחתי משהו אי פעם? האמת היא שזה פשוט לא עובד ככה. המוח לא עובד בבייטים. המוח הוא לא הארדיסק, הוא לא מאחסן דברים באפסים ואחדים וגם כשאני זוכר דברים אני לא זוכר אותם בפיקסלים. זה לא שאני זוכר כל פיקסל של סרט שראיתי, אני זוכר רעיונות. אז זה פשוט לא נכון לשאול כמה מגה בייט יש במוח של בן אדם. מה שבטוח זה שהמוח שלנו אוהב לזכור דברים חשובים ונוטה לדלג על דברים פחות חשובים. כמו שאתם זוכרים את היום שבו התחתנתם או את הבר מצווה שלכם, אבל סביר שאתם לא זוכרים מה קרה לכם ב-14 באפריל 1998, כי כנראה לא קרה שום דבר חשוב באותו זמן. אז הנה הצעה - מה אם במקום לראות את כל הסרטים בעולם, נראה רק את הסרטים הטובים? עכשיו ברור שזה לא אובייקטיבי, בגלל שסרט טוב בעיני בן אדם אחד הוא לא טוב בעיני בן אדם אחר. אבל לצורך העניין אנחנו ניכנס לימדב כרגיל ואנחנו נבחר משם לא את כל הסרטים אלא רק את הסרטים שהדירוג שלהם הוא 7 ומעלה. אני לא בטוח שכולם יצירות מופת, אבל 7 ומעלה זה אמור להיות לפחות סרטים ששווים משהו. ושוב, יכול להיות שאני לא אסכים עם זה ויכול להיות שיש סרטים שמדורגים פחות שאני דווקא אוהב, אבל זה המדד שיש לי. אז מספר הסרטים שמדורגים 7 ומעלה הוא 38,677, שזה הרבה, אבל זה הרבה פחות ממספר הסרטים בעולם. זה משהו כמו עשירית מהם. מתברר שרוב הסרטים בעולם הם פשוט לא כל כך טובים. לקחת את הסרטים הסבירים ומעלה כבר מגדיל לנו את המספר, ואם אני רוצה לראות רק את הסרטים האלה, זה ייקח לי שבע שנים ותשעה חודשים. או אם אתם מקדישים לצפייה רק שש שעות ביום, אז רק 31 שנה. זה הכול. זה כל מה שאתם צריכים בשביל לראות את כל הסרטים הטובים שנוצרו אי פעם. אז מה אמרנו שהייתה השאלה? כמה זמן ייקח לי לראות את כל הסרטים בעולם? אם אתם מגבילים את עצמכם רק לסרטי קולנוע רשמיים ואתם רואים את כל הסרטים שיצאו אי פעם ברצף, זה ייקח לכם בערך 88 שנים. וזה יהיה מיותר. יש דברים אחרים יותר טובים לעשות. אל תראו את כל הסרטים בעולם. תראו רק את מה ששווה צפייה. זאת הייתה התשובה. אחרי הפרסומת אני אספר לכם על הסרט הכי משעמם בעולם. זה מאוד מושך, אני בטוח. ערן לוי 17:11 שלום, אני ערן לוי ואני מזמין אתכם להאזין לפודקאסט החדש בהגשתי בשם 'לעומק הרפואה', שירות לציבור של חברת סאנופי. פודקאסט שמביא לקדמת הבמה מחלות ובעיות רפואיות מרתקות ולא מוכרות. בואו נשמע קטע קצר מתוך הפרק על מחלת העור אטופיק דרמטיטיס. במשך שנים ניטש בקרב הרופאים ויכוח לגבי מקורה של האטופיק דרמטיטיס. בוויכוח הזה היו בגדול שני מחנות: מחנה ה'מבחוץ פנימה' ומחנה ה'מבפנים החוצה'. תיאוריית ה'מבחוץ פנימה' גורסת שהאטופיק דרמטיטיס נגרמת כתוצאה מפגיעה כלשהי בעור, פגיעה שמאפשרת לכל מיני גורמים חיצוניים - מחיידקים שחיים באופן טבעי על העור שלנו ועד חלקיקי אבק - לחדור אל השכבות הפנימיות של העור. החדירה הזו מעירה לחיים את מערכת החיסון שלנו שמתניעה תהליך דלקתי שגורם לפריחה, גרד וכל שאר התסמינים המוכרים של המחלה. תיאוריית ה'מבפנים החוצה', לעומתה, משרטטת תהליך הפוך: מערכת החיסון היא הבעייתית ומפעילה את התהליך הדלקתי גם כששום דבר רע באמת לא קרה. עודף התגובה הדלקתית הוא זה שגורם לפגיעה במחסום העור ומאפשר לאותם גורמים חיצוניים לחדור פנימה. היום אנחנו יודעים, כמו הרבה דברים, שהאמת היא באיזשהו מקום באמצע. בנקודה נתונה אתה כבר לא יודע מי התחיל את התהליך, כי המחסום פגום והתהליך הדלקתי תגובה. הדלקת פוגעת במחסום והמחסום פוגע בדלקת, וזה חיזון חוזר שמעצים את עצמו. חפשו את 'לעומק הרפואה' בכל אפליקציות הפודקאסטים, באפליקציה של רשת עושים היסטוריה וגם בדף הבית שלנו רן לוי דוט קום. דורון פישלר 18:31 כשרואים את כל הסרטים בעולם, אז מן הסתם נתקלים בין השאר בסרטים מאוד מאוד ארוכים. ושאלה מתבקשת שעולה כאן היא מה זה הסרט הכי ארוך בעולם? אבל זה גם מסובך, בגלל שזה שוב מעלה את השאלה מה זה בעצם סרט. יש סרט מפורסם יחסית של אנדי וורהול שנקרא Empire, שמה שרואים בו זה תמונה של האמפייר סטייט בילדינג, וזהו. אתם רואים את הבניין, וזהו. זה מצלם את הבניין והאורך של הסרט הזה הוא 8 שעות ו-5 דקות. זה בהחלט לא הסרט הכי מעניין בעולם, אבל זה אשכרה סרט. הסרט הזה הוקרן, לא לעיתים קרובות, הוא לא היה שובר קופות באופן מפתיע, אבל כן עשו לו הקרנות בבתי קולנוע ויכולתם ללכת ולראות אותו אם מסיבה כלשהי רציתם לעשות את זה. ככה שזה סרט. אני די בטוח שאני מגדיר את זה בתור סרט, וזה לא הסרט הכי ארוך בעולם. יש פרויקטים אחרים שהם הרבה יותר ארוכים, רק שההגדרה שלהם כסרט היא עוד פחות ברורה. אפשר לקרוא לזה וידאו-ארט, אפשר לקרוא לזה מיצג, אפשר לקרוא לזה פלצנות טהורה, אבל סרט - זה לא. יש גם דברים שהם אשכרה עלילתיים, כלומר סרטים, ועדיין אפשר להתווכח אם להגדיר אותם בתור סרט. למשל הסרט התיעודי 'OJ: Made in America' מ-2016, סרט שנחשב לממש טוב. הסרט הזה זכה באוסקר לסרט התיעודי הטוב ביותר, והאורך של הסרט הזה הוא 7 שעות ו-47 דקות. אבל אף אחד לא ראה את הסרט הזה כסרט. הוא הוקרן בכמה חלקים, ומאוחר יותר הוא הוקרן בטלוויזיה על תקן סדרה. אז בהחלט יש בסיס לטענה שהדבר הזה הוא אולי אחלה דבר, אבל סרט הוא לא - זאת סדרה שהוקרנה בקולנוע כדי לאפשר לה לקבל אוסקר. אז יש סיפורים כאלה והרבה פעמים זה לא ברור מה זה בדיוק סרט, אבל אחד הסרטים המאוד ארוכים היותר מעניינים - ואני משתמש במילה מעניין במובן הכי לא מדויק אי פעם כי זה מאוד מאוד מאוד לא מעניין - זה סרט מאותה שנה, סרט משנת 2016, באורך של 10 שעות ו-7 דקות, שנקרא 'צבע מתייבש'. עכשיו, מה שרואים בסרט הזה - זה צבע מתייבש. היוצר של הסרט הזה הוא בריטי שקוראים לו צ'ארלי ליין, ויש סיבה לזה שהסרט הזה קיים. צ'ארלי ליין היה במאי סרטים עצמאי בריטי, ובכל פעם שהוא עשה סרט הוא היה צריך להגיש אותו לוועדה הבריטית לדירוג סרטים, הצנזורה, כי זה החוק. כל פעם שעושים סרט, הוא צריך לקבל אישור, צריך להגיש אותו לוועדה כדי שתצפה בו ותאשר אותו ותיתן לו ציון במובן של אם יש בו אלימות או סקס והאם צריך להגביל אותו בגיל. וצ'ארלי ליין שאל למה? אותו זה עצבן. אנחנו חיים במדינה עם חופש דיבור. למה אני צריך לקבל אישור להקרין סרט? מי הם שיגידו לי אם מותר לי להקרין את הסרט הזה או לא? ולמה אני צריך לשלם על זה? משום שהוא היה צריך לשלם לוועדה הזאת. זה עצבן אותו. ובשביל קולנוענים עצמאיים זה יקר, זה מעיק וזה מיותר. אלא מה? הוא קרא שהוועדה הזאת שמדרגת את הסרטים, היא מחויבת לראות את כל הסרטים שמגישים להם, כמובן. וכמובן מחויבת גם לראות את כל הסרט, כל דקה ודקה, כדי לדעת שאין פתאום איזה פרץ של אלימות באמצע. אז היה לו רעיון בתור מחאה. אתם מכירים את זה שאתם אומרים 'הסרט הזה היה כל כך גרוע שאני מעדיף לראות צבע מתייבש'? אז הוא צילם סרט שנקרא 'צבע מתייבש', ובו בתחילת הסרט הוא צובע קיר בלבן, שלא תגידו צבע מעניין כמו כחול או משהו - לא, זה היה לבן. ואז רואים את הצבע מתייבש לאורך 10 שעות. לא קורה שם שום דבר. ב-Empire הייתה יותר עלילה מאשר בסרט הזה. והוא גייס כסף בקיקסטארטר כדי לשלוח את הסרט הזה לוועדה הבריטית לדירוג פשוט כדי לגרום להם לשבת ולצפות במשך 10 שעות בצבע מתייבש. וזה קרה. זה היה מצחיק. אבל בסופו של דבר הוועדה לא התפרקה. הסרט פשוט קיבל אישור. אם זה מסקרן אתכם, הוא בלי הגבלת גיל. מותר לכם לראות אותו לא משנה באיזה גיל. אבל למה שתרצו? זאת הייתה התשובה. הפרק הזה הוקלט בלייב מול קהל של צופים דרך המחשב. את כל הפרקים של הפודקאסט אתם יכולים למצוא בכל אפליקציית פודקאסטים, אבל בעיקר באפליקציה של עושים היסטוריה או באתר ranlevy.com. עדכונים על עוד אירועים שאנחנו עושים, כמו הרצאות בלייב ופרקים שמשודרים בלייב וכאלה דברים, בשביל כל זה תיכנסו לעמוד הפייסבוק דורון פישלר נגד העולם. גיא בינון מפיק ועורך, אביב שם-טוב ייעץ ותמך מורלית. רן לוי העורך הראשי - לא היה פה היום אבל אנחנו עדיין איתו. דני תימור המנהל העסקי וניסה לשווא לנהל את כל העסק פה של הלייב. צרה סילבצקי גם כן באה לבקר, היא מנהלת הקהילות שלנו. ואני דורון פישלר, אז יאללה ביי. תיהנו מהמשך הסגר, אין סגר יותר, נכון? תיהנו בכל מקרה. עד גיל 363. הגיעה הרכבת, הגיעה הרכבת... דורון, אתה יכול לעשות את הקול של הזומבי מהפרק של הוירוס? אני לא יודע, זה היה משהו כמו... אם זבובים לא רוצים שנגלה אותם, למה הם מזמזמים? עכשיו בואו תוציאו את עצמכם מ-mute כמה אנשים שרוצה. מה קרה? שקט בבקשה. אוי ואבוי מה עשיתי פה. שקט בבקשה. קריינות 36:59 לפודקאסטים נוספים ולהצטרפות לרשימת התפוצה של התוכנית, בקרו באתר הבית של רשת עושים היסטוריה בכתובת ranlevy.com. או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] איך להאט את הזמן?</title>
        <link>https://mat-mo.github.io/podtext/episodes/htshvbh/htshvbh-yk-lht-t-hzmn.html</link>
        <guid>https://mat-mo.github.io/podtext/episodes/htshvbh/htshvbh-yk-lht-t-hzmn.html</guid>
        <pubDate>25 במאי 2020</pubDate>
        <description>Transcript for [התשובה] איך להאט את הזמן? from התשובה</description>
        <content:encoded><![CDATA[
            רשת עושים היסטוריה 00:00 רשת עושים היסטוריה. רשת עושים היסטוריה. רשת עושים היסטוריה. דורון פישלר 00:12 היי, זה דורון. יש לי הודעה למאזיננו שבספוטיפיי. שלום, מה שלומכם? אם אתם מנויים לפודקאסט בספוטיפיי, אז אתם מקבלים הודעה על כל פרק חדש שיוצא ואתם מקשיבים לו כל פעם שהוא יוצא והכל סבבה. לא השתנה שום דבר. מה שכן, אם אתם מחפשים את הפרקים הישנים של הפודקאסט, יכול להיות שגיליתם שהם כבר לא שם. משום שהמצב כרגע זה שבספוטיפיי יש לנו בכל פעם רק את שלושת הפרקים החדשים ביותר. כדי לשמוע את שאר הפרקים, הכל בסדר, הם לא נעלמו, הם לא הלכו, אתם לא צריכים לשלם עליהם שום דבר. אתם יכולים לעשות את זה כמו שאנחנו תמיד אומרים בכל האופציות האחרות, זאת אומרת, בכל אפליקציית פודקאסטים אחרת כמו האפליקציה של עושים היסטוריה או פודקאסט אדיקט או פוקט-קאסט או כל אחד מהאחרים או באתר. בספוטיפיי יהיו רק הפרקים החדשים. זה המצב כרגע. סליחה על אי-הנוחות אם זה לא נוח ואם אתם לא מאזינים בספוטיפיי בכלל אז סתם בזבזתי לכם את הזמן עכשיו, אז חבל שהקשבתם. אנחנו מתחילים תכף. ביי. או לא ביי, לא ביי. אנחנו מתחילים תכף. תכף נחזור אחרי הפרסומת, תכף נחזור. אוקיי. דורון פישלר 01:00 מהי המנה הפופולרית ביותר בישראל בהזמנות של ארוחת צהריים? יכולים לנחש? תכף אגלה לכם את התשובה, אבל קודם אספר לכם ש-Just Eat Takeaway, ענקית הפוד-דליברי הבינלאומית, ותן ביס, חברת הבת שלה בישראל, מגייסות מפתחים למרכז הפיתוח בתל אביב. Just Eat Takeaway עובדת עם הטכנולוגיות החדשניות ביותר בשוק, מ-React ו-Angular ועד NET Core ו-Elastic. לרשימת המשרות הפתוחות בקרו ב-careers.takeaway.com או הקליקו על הבאנר שמופיע לכם כעת על המסך באפליקציית רשת עושים היסטוריה. אה, וארוחת הצהריים? התשובה היא סלט, חזה עוף או שילוב של שניהם. בערב, אגב, ישראלים אוהבים להזמין דווקא המבורגר וצ'יפס. ככה הלכה הדיאטה. דורון פישלר 02:16 היי, אני דורון פישלר, זאת התשובה. מה שלומכם? בריאים? כולם? הכל סבבה? יופי. לפני די הרבה זמן קיבלתי שאלה מרותם והיא שאלה 'למה כשכיף לנו הזמן עובר מהר וכשמשעמם לנו הזמן לא זז והאם זה יכול להיות הפוך?'. והאמת שקיבלתי עוד כמה שאלות שהם ניסוח שונה של אותה שאלה. איילה שאלה למה הזמן טס כשנהנים, ונעמה שאלה למה כשמשעמם הזמן עובר לאט וכשכיף הזמן עובר מהר. וקיבלתי שאלה מים - למה כשמשעמם מרגיש שהזמן זז לאט. בקיצור, זאת אחת השאלות האלה שדי הרבה אנשים שואלים ובהחלט סימנתי לעצמי אולי להתייחס לשאלה הזאת באיזשהו שלב. אבל זו הייתה שאלה אחרת שפתאום גרמה לי להתייחס לנושא הזה. מישהו בטוויטר צייץ: 'כולנו מסכימים שמרץ היה באורך של שש שנים ואפריל נמשך שש דקות, נכון? אנחנו יכולים לקבל איזה הסבר בקשר לזה?'. ועל זה לי רטווטה את זה וכתבה 'כן, למה?'. והמעניין הוא שהרבה אנשים מסכימים שזה היה ככה. עכשיו אני צריך להבהיר למען מאזיננו בעתיד, אנחנו מדברים לא על כל חודש מרץ ולא על כל חודש אפריל, אנחנו מדברים על שנת 2020. ואני יודע שתחושת זמן יכולה להשתנות ולפעמים אני מרגיש שהקיץ עבר נורא מהר או ששבוע מסוים היה נורא ארוך או משהו, אבל זה עניין אישי שלי. אנשים אחרים מן הסתם מרגישים אחרת. אבל במקרה הזה נראה כאילו כולם מסכימים. המון אנשים שונים במקומות שונים בעולם מסכימים משום מה שמרץ 2020 היה נורא נורא ארוך, וחודש אפריל עבר נורא מהר. ציוץ אחר של סם ספנסר, הוא כתב 'אני חייתי כבר בשישה עשורים - שנות ה-80, ה-90, ה-2000, ה-2010, ה-2020 ומרץ'. 35,000 אנשים שיתפו את הציוץ הזה, כך שאפשר להניח שהרבה אנשים מזדהים עם התחושה הזאת. עכשיו שוב, למען מאזיננו בעתיד, החודשים האלה, מרץ ואפריל 2020, זו הייתה תקופת הקורונה. ולכן ניחוש מושכל יהיה שמה שזה לא יהיה שקרה לזמן בתקופה הזאת, זה היה קשור לקורונה, כי כל דבר שקרה בתקופה הזאת היה קשור לקורונה. אבל איך? איך מגפה עולמית משפיעה פתאום על תחושת הזמן של כולם? אז בואו ניתן כמה תשובות מתבקשות ולא נכונות. תשובה ראשונה - יש השפעה פחות ידועה של הוירוס הזה שגורמת להאטת ולהאצת הזמן. לא? לא, אוקיי, משהו אחר. תשובה שנייה - זה בגלל ה-5G, זה בגלל פריסת אנטנות ה-5G זה גורם לשינוי... אוקיי, לא משנה, זה טיפשי מדי. אוקיי, תשובה נוספת. בטח שמעתם על זה שחורים שחורים מעוותים את הזמן. ככל שמתקרבים לחור שחור, הזמן עבורכם זז לאט יותר. זה נכון, זו עובדה מדעית. עכשיו, בדרך כלל כל עוד אתם על כדור הארץ זה לא צריך להטריד אתכם, אבל זה לא פורסם בתקשורת כדי למנוע פאניקה בציבור, אבל היה חור שחור קטן שנקרא DX14006 שחלף בקרבת כדור הארץ לאורך חודש מרץ 2020. ואמנם זה עבר בשלום, הוא לא התנגש בכדור הארץ, אבל זה הספיק כדי להאט את הזמן בכדור הארץ לאורך החודש הזה באופן מורגש. וזאת הסיבה... אוקיי, זאת תשובה די מגניבה אבל לא נכונה. זה לא באמת דבר שקרה, אין חור שחור כזה. אז למה כן קרה הדבר הזה ולמה כל כך הרבה אנשים מסכימים על זה שהזמן ב-2020 התנהג מוזר? זה קשור לשאלה למה הזמן רץ כשנהנים, ולמה הזמן עובר לאט כשמשעמם, ולמה כל כך קשה להרוג יתושים, ומתי אפשר לזרוק אנשים מבניינים בשם המדע. אז בואו נדבר קצת על תפיסת זמן. לפעמים אנחנו מרגישים שהזמן עובר מהר, לפעמים אנחנו מרגישים שהזמן עובר לאט, וכל הנושא הזה של תפיסת זמן הוא סובייקטיבי כמובן. כלומר, כל אדם חווה אותו אחרת. אני יודע שהזמן לא באמת עובר יותר מהר או יותר לאט, זה עניין של הרגשה. אז קודם כל, שום דבר מזה לא נכון לגבי כולם. על כל דוגמה שאני אתן כאן יהיו אנשים שיגידו 'כן, אבל אצלי זה בכלל לא ככה'. אוקיי, בסדר, יכול להיות, אני לא אתווכח. יכול להיות שאתם בכלל לא הרגשתם את הקטע הזה שמרץ היה ארוך ואפריל קצר, אולי אצלכם זה היה הפוך. כל העניין זה דברים שקורים אצל אנשים לעיתים קרובות, לא בהכרח תמיד. ואלה לא עובדות חד-משמעיות בשטח. כל הדברים שאני מדבר עליהם הם תיאוריות שנתמכות במחקרים מסוימים, ולפעמים יש מחקרים אחרים שטוענים אחרת. זה נושא שכל כך קשה לחקור אותו בגלל שהוא עוסק בחוויות סובייקטיביות, וגם מזה שיש כמה דרכים שונות שבהן אנחנו תופסים ומודדים את הזמן, שלפעמים הפוכות לגמרי. כלומר, אנחנו יכולים לחוות את הזמן עובר מהר מאוד ולאט מאוד בו זמנית. אבל יש דברים מסוימים שעליהם רוב האנשים יסכימו. למשל, מה אם הייתי רוצה להאט את הזמן? לגרום לזמן לנוע כמה שיותר לאט. יש כמה דרכים ידועות לגרום לזמן לנוע לאט יותר. גם אם נתעלם מן הקושי המושגי של מטרות מנוגדות, רשאי גם כאן הקונה הנפגע... כולם מסכימים שבשיעורים משעממים הזמן עובר ממש לאט. כן, לפעמים זה מרגיש כמו שנים שעוברות במשך שיעור אחד. ויש מחקרים שנעשו שגילו שכשאנשים משועממים הם חווים את הזמן כאילו עובר יותר לאט. דה, ברור. כל אחד יודע ש... פישלר. כן, כן, סליחה, סליחה. התוצאה היא... כל אחד יודע שכשיש משעמם זה נראה כאילו הזמן עובר לאט. אבל יש דרך שבה אני יכול לגרום לזמן לעבור עוד יותר לאט, וזה אם אני פשוט אפסיק לדבר. כמה זמן זה היה? כמה זמן הייתה ההפסקה הזאת עכשיו? זה היה עשר שניות. אבל אני חושב שתסכימו איתי שאלה היו עשר שניות ארוכות. ארוכות הרבה יותר מאשר השניות שבהן אני מדבר. זה משום שבמשך זמן מסוים לא היה לכם משהו אחר לחשוב עליו. אתם רק חיכיתם שמשהו יקרה, ובמשך כמה שניות שום דבר לא קרה. הזמן עובר לאט כשמחכים, כי לחכות זה לשים לב לזמן. יש לנו סוג של שעון פנימי אבל הוא לא עובד בפני עצמו, הוא נמדד לפי דברים שקורים, לפי מספר השינויים שאנחנו שמים לב אליהם. אם באמצע שיעור משעמם אתם מסתכלים בשעון והוא מראה 9:34, ואחר כך אתם מסתכלים שוב בשעון והוא מראה 9:34, וכשאתם מסתכלים בשעון שוב, השעה היא 9:34, זה בהחלט נראה כאילו הזמן עובר לאט. אבל אם אתם עושים משהו מעניין, אם אתם רואים סרט מרתק או משחקים כדורגל, אתם פשוט לא מסתכלים בשעון. יש לכם דברים יותר מעניינים לעשות. ובפעם הבאה שתסתכלו בשעון השעה תהיה 11:46 ואתם כבר מאחרים ואתם חייבים לזוז עכשיו. המדד שאנחנו שמים לעצמנו זה כמה זמן עבר בין בדיקה אחת של השעון לשנייה. ואם בין בדיקה אחת של השעון לשנייה עבר הרבה זמן, זה מרגיש כאילו הזמן עבר מהר. זמנים שבהם הזמן עובר לאט הם זמנים שבהם לא קורה שום דבר אחר. אם אתם בשמירה בצבא או בחדר המתנה ושכחתם את הטלפון באוטו, כשאין גירויים אין משהו אחר לשים לב אליו, אנחנו נאלצים פשוט לספור את הזמן שעובר. זה משעמם. כשמקדישים תשומת לב לזמן, הזמן עובר לאט. ואנחנו לא עושים את זה אם יש לנו משהו אחר לשים לב אליו. אז עד כאן דיברתי על דברים שנראה לי שכולם יודעים. עכשיו יש דרך אחרת לגרום לזמן לעבור לאט, והיא כמה שזה נשמע מוזר, הפוכה בדיוק. נגיד יש לכם עבודה. וביום ראשון אתם נוסעים לעבודה ובערב חוזרים. וביום שני אתם נוסעים לעבודה ובערב חוזרים. וביום שלישי אתם נוסעים לעבודה וחוזרים. וביום רביעי אתם נוסעים לעבודה וחוזרים. וביום חמישי אתם יוצאים לסוף שבוע בחו"ל. אז אתם אורזים את הכל לילה לפני ומחפשים את הדרכון שפתאום נעלם ואז מוצאים אותו ברגע האחרון באיזה מגירה ואז ב-4 בבוקר אתם קמים כי הטיסות הן תמיד בשעות מאוד מוזרות ואתם יוצאים מהבית ב-4 בבוקר ונוסעים לשדה התעופה וככה נראים הרחובות ב-4 בבוקר, וואלה אין פה אף אחד, זה כזה מוזר. ואז מגיעים לשדה התעופה ויש תור ובדיקות דרכונים ודיוטי פרי ומחכים ועולים לטיסה וטסים ויורדים במקום שבו כולם מדברים בשפה מוזרה ומחכים למזוודה בגלל שהיא תמיד האחרונה ונכנסים לסאבוויי והאיש הזה בסאבוויי היה נורא נורא מוזר, מה היה הקטע שלו, איזה זומבי או משהו כזה, ומחפשים את המלון שלכם בכל מיני רחובות מוזרים כי הכתובת שקיבלתם הייתה לא נכונה. ואז אתם נכנסים למלון ומתארגנים שם ואז אתם יוצאים למצוא מקום לאכול אבל בכל האזור יש רק מסעדות תאילנדיות, מה הקטע שלהם עם מסעדות תאילנדיות במקום הזה? ובסוף מוצאים משהו ואז יוצאים לאיזה מוזיאון, ואן גוך הזה הוא משהו, או הופעה, ומחפשים איך מגיעים לשם במפה ובסוף אתם מוצאים ואז אתם חוזרים ואז אתם צריכים למצוא את המברשת שיניים שארזתם רק היום בבוקר ואז אתם אומרים 'זה היה היום בבוקר? זה מרגיש כל כך מזמן. היום הזה היה כל כך ארוך'. השבוע שהייתם בעבודה הרגיש כמו יום. היום שהייתם בחו"ל הרגיש כמו שבוע. למה? לא היה משעמם, להפך. אז מה הסיפור? אתם לא חוויתם את הזמן ארוך יותר, אתם זוכרים אותו ארוך יותר. המוח שלנו עובד קשה כל הזמן, הוא צריך לשמור עלינו שלא נפסיק אף פעם לנשום בטעות ולהבין מה אנחנו רואים ומה אנחנו עושים, ובנוסף לכל חלק מהעבודה של המוח היא לאחסן זיכרונות. כל דבר שאנחנו עושים מתויק בזיכרון, אבל גם לתייק בזיכרון זאת עבודה קשה, זה דורש אנרגיה. כשאנחנו עוברים חוויה חדשה, משהו שלא עשינו אף פעם, אנחנו רואים מקום שלא ראינו אף פעם, המוח שם לב לכל דבר. מכניס את הפרטים, מקפיד לכתוב הכל, אז יש תיק גדול ושמן במוח שכולל את כל הפרטים על הדבר החדש הזה שעשיתם. אבל אם אתם עושים משהו שעשיתם כבר 1,000 פעם, אתם מכירים את זה, אז המוח מעדיף לחסוך באנרגיה. אין ממש טעם לכתוב שוב את כל הפרטים שכבר יש לכם, אז המוח מתייק את הכל בתור דף אחד שכתוב עליו 'כנ"ל'. אז אחר כך כשאתם נזכרים מה קרה ביום מסוים, יש לכם יום אחד שהוא תיק עבה ומפורט מלא בזיכרונות, ואחד קטן כי זה פשוט אותו דבר כמו תמיד. אז יכול להיות שבזמן אמיתי, בזמן שעברתם אותו, היום הזה עבר לכם נורא מהר, אבל כשאתם מנסים להיזכר בדיעבד, זה נראה ארוך. זה נראה כמו הרבה זמן. בזמן שיום שבו עשיתם משהו שגרתי נראה קצר. ולכן לפעמים מקבלים את ההרגשה המאוד מוזרה שהזמן עובר לאט ומהר בו זמנית. לפעמים השעות ארוכות אבל הימים קצרים, או להפך. עכשיו כל זה לא יעבוד אם אתם נוסעים לחו"ל כל הזמן, כן? אם אתם רגילים, במסגרת העבודה אתם פעם בשבוע נוסעים לחו"ל, טיסות בשבילכם זה שגרה, זה לא יהיה יום מיוחד, זה יעבור לכם מהר. כמו כל דבר אחר. גם אם תצאו לספארי רכיבה על קרנפים, בפעם הראשונה זאת תהיה חוויה לא שגרתית וזה ירגיש כמו משהו שלקח הרבה זמן, אבל אם תקבלו עבודה ברכיבה על קרנפים ותעשו את זה כל יום במשך שנה, זה יפסיק להיות מיוחד, זה שגרה, ולכן זה יעבור מהר. אין שום דבר בקרנף שמאט את הזמן. אם כבר אנחנו מדברים על זה, אז הנה עוד שאלה - איך הקרנף חווה את הזמן הזה? באופן כללי חיות, שהמוח שלהן שונה משלנו, יכול להיות שהן מרגישות את הזמן אחרת? יותר מהר, יותר לאט? ואיך אפשר למדוד דבר כזה בכלל? יש תופעה שבאנגלית קוראים לה Flicker Fusion. אם אתם רואים הבהוב של אור, ומיד אחריו עוד הבהוב של אור, ועוד אחד, וההבהובים האלה נהיים יותר ויותר מהירים, עד שבשלב מסוים אתם כבר לא רואים את זה כהבהוב, אתם לא רואים את האור מהבהב, אתם פשוט רואים אור אחד דלוק כל הזמן. הנקודה שבה הפסקתם לראות את ההבהוב והתחלתם לראות אור יציב אחד, זה סף ההפרדה שלכם. אם הייתם רואים את זה עכשיו בהילוך איטי, אז הייתם יכולים לראות שהאור הוא לא באמת רציף אלא הוא הבהוב, אבל אנחנו לא, אנחנו חיים בקצב מסוים. אז ההנחה, שאתם יכולים להתווכח עם זה, אתם לא חייבים להסכים שזה נכון, אבל הרעיון הוא שככל שסף ההפרדה שלכם גבוה יותר, שאתם יכולים להבחין באור מהבהב יותר מהר, זה אומר שהמוח שלכם בעצם עובד בקצב מהיר יותר ולכן לגביכם העולם, הזמן, זז יותר לאט. אתם חווים את העולם כאילו הוא עובר בהילוך איטי. אז עשו את הניסוי הזה על תרנגולות. הראו להן אורות מהבהבים בכל מיני תדרים כדי לבדוק באיזה שלב הן מפסיקות לראות את ההבהוב ורואות את זה כאור יציב, משום שרק כשיש אור יציב מקבלות אוכל. והמסקנה הייתה שתרנגולת יכולה להבחין באורות מהבהבים יותר מהר מאיתנו. מה שלנו נראה כאור רציף, תרנגולת יכולה לשים לב שהוא לא באמת רציף. זה אומר שתרנגולת חווה את הזמן ברזולוציה יותר גבוהה מאיתנו. כלומר היא כנראה מרגישה את הזמן בהילוך איטי. עכשיו בדקו את זה על עוד כל מיני חיות וגילו שזה נכון לגבי הרבה חיות, מה שמסביר בין היתר למה כל כך קשה להרוג יתושים. אם יש יתוש על הקיר ואתם רוצים למעוך אותו, אתם מנחיתים עליו את היד במהירות עצומה ועדיין כמעט תמיד הוא יצליח לזוז בשנייה האחרונה. למה? היתוש הזה לא גאון, כן? הוא יתוש. יש לו מוח במשקל של פחות ממיליגרם. אבל תפיסת הזמן שלו היא יותר מהירה משלנו. הוא חווה את הזמן ברזולוציה גבוהה יותר ולכן לגביו העולם זז בהילוך איטי. היתוש הוא בייסיקלי ניאו מהמטריקס. הוא יכול לנוע בין הכדורים. היד שלכם שמתקרבת אליו מבחינתו זה הילוך איטי, אין לו שום בעיה להתחמק ממנה. בדקו את זה על הרבה חיות וגילו שבאופן כללי, בדרך כלל, זה נוטה להיות נכון לגבי חיות קטנות עם מטבוליזם מהיר - ציפורים, סנאים שנראים תמיד כאילו הם זזים בהילוך מהיר במהירות בלתי אפשרית, אז זה נכון, אצלם סף ההפרדה הוא מאוד גבוה, כלומר כנראה הם חווים את העולם בהילוך איטי. לעומת זאת, חיות גדולות יותר שהמטבוליזם שלהן איטי יותר כמו פיל, צבים גדולים, ההפרדה, סף ההפרדה שלהם הוא נמוך יותר והן כנראה מרגישות את הזמן עובר יותר מהר. אז זה מאוד מעניין בקשר לחיות. מה אפשר ללמוד מהניסוי הזה לגבי בני אדם? אחד המצבים שבו תחושת הזמן יכולה להשתנות באופן הכי קיצוני זה כשעוברים חוויות קיצוניות. למשל, אנשים שעברו משהו מאוד מפחיד כמו תאונת דרכים, הרבה פעמים הם אומרים שהרגע של התאונה הרגיש כאילו זה היה בהילוך איטי. אשכרה הם זוכרים את הכל קורה בהילוך איטי, הכל זז לאט. אז יכול להיות שבן אדם שנמצא במצב קיצוני, מצב מאוד מסוכן, המוח מעלה הילוך ואשכרה עובר ל-Bullet Time? כלומר הבן אדם אשכרה חווה את הדברים בהילוך איטי? ואיך לבדוק את זה בלי פשוט לרסק אנשים בתוך מכוניות? יש מדען שקוראים לו דייוויד איגלמן שעסק בין היתר בנושא של תפיסת זמן והוא תכנן ניסוי שנועד לבדוק האם אפשר באמת לגרום לאנשים לחוות את הזמן יותר לאט. למתנדבים לניסוי שלו הוא שם על היד מכשיר שדומה לשעון, אבל הוא לא מראה את השעה, הוא מראה איזשהו מספר אקראי והוא מראה אותו בהבהובים כל כך מהירים שבן אדם לא יכול לראות אותם. זה נמצא טיפה מתחת לסף ההפרדה של בן אדם. סנאי שהיה מסתכל על המכשיר הזה היה יכול לראות את המספר אבל בן אדם לא. אוקיי, עכשיו השאלה היא הבן אדם הזה אם הוא פתאום נמצא במצב רגשי מאוד קיצוני, כלומר נגיד אם הוא מאוד מפחד, האם יכולת הפרדת הזמן שלו פתאום תעלה כך שהוא באמת יחווה את העולם בהילוך איטי ואז הוא יצליח לראות את המספר הזה? אז השאלה הייתה האנשים שמתנדבים לניסוי, איך מפחידים אותם? אז איגלמן זרק אותם מגובה 50 מטר. זה בסדר, הייתה רשת למטה. יש מתקן כזה לאנשים שבנג'י לא מספיק קיצוני בשבילם, שבו אתם תלויים באוויר מחבל מעל רשת ואז מנתקים את החבל. ואתם פשוט נופלים. זאת נפילה חופשית, אתם לא מחוברים לכלום במשך איזה 50 מטר. יותר מזה, אתם לא עושים את זה כשאתם מסתכלים למטה על הרשת, אתם מסתכלים למעלה כך שאתם אפילו לא רואים לאן אתם נופלים. עכשיו אישית לא ניסיתי, אבל זה נשמע מפחיד רצח. כלומר במשך שנייה-שתיים אתה די מרגיש שאתה הולך למות. אז איגלמן, שהוא חוקר וסופר וקצת סדיסט מתברר, לקח את הנסיינים שלו למתקן כזה ואמר להם 'בזמן שאתם נופלים, תסתכלו במכשיר ותראו אם אתם רואים איזה מספר הוא מראה'. השאלה היא האם במצב קיצוני כזה ההפרדה של אנשים תעלה, הם יחוו את העולם בהילוך איטי והם יצליחו לראות את המספר שבמצב רגיל הם לא יכולים? והתשובה היא לא. גם בזמן שהם נפלו, גם בזמן שפחדו, אנשים לא הצליחו לראות את המספר הזה. אז המסקנה היא שאנשים גם כשהם מפחדים לא באמת מרגישים את הזמן עובר לאט יותר. הם זוכרים אותו לאט יותר. כי להיות במצב כמו תאונת דרכים זה בהחלט מצב חדש ומעניין, והמוח נכנס לפאניקה ומקטלג כל פרט באופן אובססיבי. עכשיו יכול להיות שבמציאות זה נמשך כמה שניות, אבל המון המון פרטים נרשמים ולכן זה נראה בדיעבד כאילו עבר זמן מאוד ארוך. אז מה הייתה השאלה? לא רגע, זאת לא הייתה השאלה. אז איך כל זה קשור לקורונה? בדצמבר 2019 התגלה בפעם הראשונה נגיף קורונה בסין. ובחודשים הראשונים של השנה הייתה מגפה בסין, והרבה מאיתנו עקבו אחרי מה שקורה בחדשות. זה היה מעניין, אבל זה היה דבר שקורה בסין, רובנו לא נמצאים שם, זה לא השפיע על החיים שלנו באופן אישי. מרץ 2020 היה הזמן שבו הדבר הזה הפסיק להיות חדשות והפך להיות דבר שמשפיע לנו על החיים, משום שהמגפה הגיעה לישראל, לארצות הברית, לאירופה, להרבה מקומות. ופתאום התחילו לפרסם הנחיות בקשר לזה. אנשים פחדו לצאת מהבית כדי לא להידבק, ואז אמרו להם 'אוקיי, נסיעות לחו"ל אין יותר'. אז אם היו לכם תוכניות אז תבטלו. ואסור יותר לעשות פגישות של יותר מ-100 איש, ואחר כך 50 איש. אז גם לצאת למסעדות, לפאבים, למה שלא יהיה, אין יותר. אז ביטלו את כל הספורט, ביטלו את כל אירועי התרבות. ואז אמרו 'אסור להיפגש יותר מעשרה אנשים', בתי ספר בוטלו, ואז אמרו 'אל תצאו מהבית'. וכל הדבר הזה לא קרה בבת אחת, אלא כל יומיים מוסיפים עוד איזושהי הנחיה. כל יומיים אנחנו צריכים לשנות את איך שאנחנו חיים. אנחנו עוברים משגרה למצב שבו אנחנו פשוט נמצאים בבית כל הזמן, ואם הורים אז מבלים 24 שעות עם הילדים. זה היה מצב חדש שאנחנו לא חווינו אף פעם משום שלא קרה דבר כזה לפני זה. המקום אולי היה אותו מקום, אנחנו לא היינו בשום מקום חדש, אבל כל פעם החיים שלנו השתנו. ולכן זה נראה כמו דבר שלוקח הרבה זמן. כשהגיע אפריל, אנחנו עדיין היינו תקועים בבית. אבל בשלב הזה אנחנו גילינו שלהיות תקוע בבית 24 שעות ביממה זה ממש משעמם. כאילו זה הכי שגרה שיש, שום דבר לא משתנה, אפילו לימי השבוע כבר לא הייתה משמעות. אנשים שכחו איזה יום היום כי למי אכפת אם יום שבת היום או יום שני היום, היום זה היום שאני נמצא בבית כמו כל יום אחר. ודבר שהוא שגרתי שחוזר על עצמו הרבה מרגיש כאילו הוא עובר מהר בדיעבד. ולכן מרץ הוא דבר שהרבה אנשים חוו בתור משהו שעבר מאוד לאט ואת אפריל הם עברו בצ'יק. זה כמובן אישי, לא כל אחד הרגיש את זה ככה, אבל לגבי הרבה אנשים זאת הייתה החוויה. ומה למדנו מכל העסק הזה? שאם אתם רוצים לחיות יותר זמן, אז לא יודע, תעשו כושר או משהו כזה, אבל אם אתם רוצים להרגיש כאילו אתם חיים יותר זמן, תעשו דברים שעדיין לא עשיתם. תהיו במקומות שעדיין לא הייתם. תעשו דברים חדשים, ובזיכרון שלכם אתם תחיו יותר זמן. זאת התשובה. אחרי הפרסומת - למה הזמן עובר יותר מהר ככל שאנחנו מזדקנים. רן לוי 26:31 תשמעו, יש לי רק 100 מילים לספר לכם על המזרנים של פנדה, אז אני אהיה זריז. וואו, כבר בזבזתי 20 מילים, זה ממש מלחיץ. מה, 23 מילים? לא חשוב. פנדה מציעה מגוון של מזרנים איכותיים מספוג זיכרון ויסקו-אלסטי, וגם טופר, שכבת נוחות דקה שמשדרגת כל מזרן קיים בקלות. לכל המוצרים יש תקופת ניסיון כדי שלא תצטרכו לצאת מהבית. משלוחים והחזרות ללא עלות. בקרו באתר הבית של פנדה, pandazzz.co.il והזמינו מזרן, טופר, כרית או מצעים במחירים משתלמים במיוחד. 5% הנחה למאזיני הרשת. הזינו OSIM באנגלית, O-S-I-M בעת ההזמנה באתר. אין כפל מבצעים. פיו, זה היה קרוב. כבר הייתי בטוח ש-100 מילים לא יספיקו לי בשביל... דורון פישלר 27:26 אחד הדברים המעניינים בקשר לתפיסת זמן הוא הרעיון שככל שאנשים מתבגרים, או במילים פחות מנומסות - מזדקנים, הזמן עובר מהר יותר. שוב, זה לא נכון לגבי כולם, זה לא שכל אחד מרגיש ככה, אבל זה בהחלט דבר שהרבה אנשים מרגישים. שכאילו, אוקיי, כשהייתי ילד ההרגשה הייתה כאילו כל שנה היא נצח. ועכשיו השנים עוברות ככה, כאילו איך יכול להיות בכלל שעכשיו 2020? לפני חמש דקות היה 2012. הרבה אנשים מרגישים את זה ושוב, זה לא דבר שקל לבדוק כי זאת תחושה סובייקטיבית. אבל יכולים להיות לזה כמה הסברים שקשורים לשתי השיטות שדיברנו עליהן לחוות את הזמן. אחד מהם זה דבר שקשור לזיכרון. פשוט כשאתם ילדים, כל דבר שאתם עושים אתם עושים בפעם הראשונה. העולם הוא חדש. אתם רואים וחווים הרבה דברים חדשים, וכל נסיעה לסבתא היא הרפתקה. וכשאתם עולים מכיתה ג' לד', זה עולם חדש לגמרי והכל... ולכן הכל נחקק בזיכרון יותר ונראה כאילו הוא לוקח הרבה זמן. אבל ככל שאתם מתבגרים אתם יותר מכירים את העולם, אתם יותר רואים איך הוא עובד, לא כל דבר הוא סופר מרגש ולכן דברים עוברים יותר מהר. זה הסבר אחד, אבל יש הסבר אחר. המבחן הזה של סף האבחנה בהבהובים של אור שדיברתי עליו קודם בקשר לבעלי חיים, כשעושים אותו על בני אדם, אז מגלים שסטטיסטית, בדרך כלל, ככל שבני אדם יותר מבוגרים, ככה סף האבחנה שלהם הוא יותר נמוך. כלומר מספר ההבהובים לשנייה שהם יכולים להבחין בו הוא יותר נמוך. עכשיו יש לזה כל מיני השפעות, זה יכול לנבוע מהורמונים כמו דופמין שמופרשים פחות כשאתם זקנים, אבל בכל מקרה אם אתם מקבלים את זה שיש קשר בין ההפרדה הזאת לבין תחושת הזמן, אז מה שזה אומר זה שאנשים מבוגרים אשכרה מרגישים את הזמן עובר מהר יותר. לא בכאילו. זה דבר שכנראה קורה. גם כשמבקשים מאנשים באיזשהו ניסוי אחר שאתם יכולים לעשות אחרי שהפודקאסט ייגמר - תמדדו דקה אבל בלי למדוד אותה. זאת אומרת תגידו 'מעכשיו', חכו, אל תספרו, אל תעשו 1, 2, 3 אלא פשוט תחשבו על משהו אחר, תעשו משהו אחר, עד שנראה לכם שעברה דקה ותגידו 'סטופ' ותראו כמה זמן באמת עבר. באופן כללי, ככל שאנשים יותר מבוגרים הם נוטים להעריך דקה בתור זמן יותר ארוך. זאת אומרת הם יגידו 'סטופ' אחרי שעברה כבר דקה וחצי או אולי שתי דקות. כלומר חוויית הזמן שלהם היא יותר מהירה. יכול להיות שאשכרה הזמן עובר יותר מהר כשאנחנו מזדקנים. אז תעשו כמה שיותר דברים ככל שאתם צעירים או משהו כזה. אני לא יודע. כמה זמן עבר לדעתכם מתחילת הפרק הזה? אין לי שום מושג, אני מקליט את זה בחלקים. כמה זמן זה? גיא, כמה זמן זה? 31 דקות בול. וואי, אני זקן. דורון פישלר 31:02 זאת התשובה. את כל הפרקים של הפודקאסט אתם יכולים למצוא באפליקציה של רשת עושים היסטוריה או בכל אפליקציית פודקאסטים אחרת או באתר ranlevi.com/theanswer. ושאלו אותי למה בעצם אני אומר בכל פעם בסוף כל פרק איפה אתם יכולים למצוא אותי, הרי אתם כבר יודעים איפה אתם שומעים אותי, אבל אולי אתם שומעים אותי ברדיו לרכב של מישהו שלקחתם איתו טרמפ? או אתם שומעים, מישהו חטף אתכם והשמיע את זה וזה היה מעניין ואתם רוצים... בקיצור, לא יודע, אולי אתם רוצים את המידע הזה. בכל מקרה, אם אתם רוצים עדכונים למתי מתפרסמים פרקים חדשים או על הרצאות שאני עושה לילדים, מבוגרים, כל מיני, זה בעמוד הפייסבוק 'דורון פישלר נגד העולם'. אם אתם שואלים את עצמכם מי הפיק וערך את הפרק הזה, אז זה גיא בן נון. אביב שם טוב ייעץ ותמך מורלית. רן לוי העורך הראשי, דני תימור המנהל העסקי ואני, אם שאלתם את עצמכם, דורון פישלר. ביי. אה, כן, זהו, ביי. יש לי בעיה עם סיומים. רשת עושים היסטוריה 32:14 לפודקאסטים נוספים ולהצטרפות לרשימת התפוצה של התוכנית, בקרו באתר הבית של רשת עושים היסטוריה בכתובת ranlevi.com. ranlevi.com. או הורידו את אפליקציית רשת עושים היסטוריה מחנות האפליקציות של אנדרואיד.
        ]]></content:encoded>
    </item>
    
</channel>
</rss>