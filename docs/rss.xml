<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
    <title>פודטקסט</title>
    <link>https://mat-mo.github.io/podtext</link>
    <description>Transcripts for my favorite podcasts</description>
    <language>en-us</language>
    <atom:link href="https://mat-mo.github.io/podtext/rss.xml" rel="self" type="application/rss+xml" />
    <lastBuildDate>Wed, 28 Jan 2026 02:30:14 -0000</lastBuildDate>
    
    
    <item>
        <title>[עושים היסטוריה] 335: כבל הטלגרף הטרנס-אטלנטי הראשון, חלק ב'</title>
        <link>https://mat-mo.github.io/podtext/episodes/vshym-hystvryh/vshym-hystvryh-335-kbl-htlgrp-htrns-tlnty-hrshvn-khlq-b.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-335-kbl-htlgrp-htrns-tlnty-hrshvn-khlq-b.html</guid>
        <pubDate>22 בנובמבר 2020</pubDate>
        <description>Transcript for [עושים היסטוריה] 335: כבל הטלגרף הטרנס-אטלנטי הראשון, חלק ב' from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] מארחת: טיפולים נפשיים באמצעות סמים פסיכדליים - ד"ר קרן צרפתי</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-typvlym-npshyym-bmts-vt-smym-psykdlyym-d-r-qrn-tsrpty.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-typvlym-npshyym-bmts-vt-smym-psykdlyym-d-r-qrn-tsrpty.html</guid>
        <pubDate>30 בנובמבר 2020</pubDate>
        <description>Transcript for [עושים היסטוריה] מארחת: טיפולים נפשיים באמצעות סמים פסיכדליים - ד"ר קרן צרפתי from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין "רגע, אבל אם הוא עשה ככה..." תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריין 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים "נבחרות ישראל במדעים", בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה מהרצפה, והפעם טיפולים נפשיים באמצעות סמים פסיכדליים עם דוקטור קרן צרפתי. רשת עושים היסטוריה. עושים היסטוריה עם רן לוי. רן לוי 03:00 שלום. השבוע התבשרנו כי הממשלה אישרה שתי הצעות חוק להסדרת שוק הקנאביס בישראל, והחוקים צפויים לעבור את אישור הכנסת בקרוב. עושה רושם שהמהלך הזה לא התרחש בוואקום. הוא חלק ממגמה ברורה בעולם המערבי של אי-הפללה של השימוש בסמים קלים. כחלק מהתזוזה הטקטונית הזאת, גם סמים אחרים שעד היום היו אסורים לשימוש עוברים תהליך של אבולוציה מחודשת לגבי המסוכנות שלהם והתועלת הרפואית הפוטנציאלית שלהם. בפרק הזה אנחנו נתמקד בסם אחד מסוים שעובר תהליך שכזה בשנים האחרונות, ה-MDMA, או אקסטזי בשם הרחוב שלו. האורחת שלי לפרק היא דוקטור קרן צרפתי, שאציג אותך מיד, ותודה מיוחדת ליהב ארז שחיברה בינינו. אתם מוזמנים להאזין לפודקאסט של יהב שעוסק כולו בסוגיות שקשורות לסמים פסיכדליים, ושמו "תודעה רבה". מילה אחת לפני שנתחיל בפרק. סמים זה לא צחוק. למרות שהטון של השיחה ביני ובין דוקטור צרפתי הוא חיובי, והשיחה עוסקת בעיקר בפוטנציאל החיובי של ה-MDMA, אל תשכחו שהשימוש בסמים ובמיוחד כשהוא אינו תחת פיקוח רפואי עשוי להיות מסוכן ואפילו מסוכן מאוד. אם אחרי שתאזינו לשיחה הזאת אתם מרגישים של-MDMA יש פוטנציאל טיפולי גם בחיים האישיים שלכם, אל תנסו אותו בעצמכם. פנו לדוקטור צרפתי או למומחה אחר לייעוץ מקצועי. זה הכל. האזנה נעימה. קריין 05:01 תרצו או לא, אוכל במשלוח הוא אחד הדברים הכי מדוברים בשנה האחרונה, ולא רק אצלנו. בפורטוגל למשל אוהבים להזמין המון המון בשר, מדינה של קרניבורים אפשר להגיד. בבולגריה אוהבים הרבה פסטה, והולנד היא בכלל מדינה של נשנושים. איך אפשר לדעת את כל הדברים האלה? זה חלק מהדברים שאתה יודע כשאתה עובד בצוות הפיתוח המרכזי של Just Eat Takeaway. אגב ישראל היא גם כן קרניבורית לא קטנה, אבל אצלנו מזמינים גם הרבה סלטים וירקות טריים. Just Eat Takeaway היא אחת החברות המובילות בעולם בתחום העולה של משלוחי אוכל, עם פריסה של 23 מדינות ומעל 200,000 מסעדות. כעת, לאחר שרכשה את תן ביס הישראלית, Just Eat Takeaway הקימה בתל אביב מרכז פיתוח חדש אשר יהווה את חוד החנית של הפיתוח הטכנולוגי של החברה. לשם Just Eat Takeaway מגייסת מנהלי צוותים במגוון תחומים. בקרו באתר הבית שלנו, osimhistoria.com, לחצו על הבאנר של Just Eat Takeaway ושלחו קורות חיים עוד היום. ושיהיה בתיאבון. רן לוי 06:21 שלום לדוקטור קרן צרפתי. אציג אותך בפני המאזינים שלנו. תואר שני בפסיכולוגיה סומטית, גוף ונפש, ודוקטורט בפסיכולוגיית מזרח ומערב. מייסדת שותפה של מכון הקומי בישראל, מנהלת שיתופי הפעולה של ארגון MAPS, הארגון למחקרים ולימודים מולטי-דיסציפלינריים של סמים פסיכדליים, ולבסוף חוקרת במחקר הבודק את השפעת התרפיה המבוססת MDMA על פגועי טראומה, PTSD, שאנחנו נסוחח על המחקר הזה בהרחבה בהמשך השיחה שלנו. אז קרן, תודה רבה שהצטרפת לשיחה איתי. קרן צרפתי 06:56 בשמחה רבה. רן לוי 06:58 אז אני ארצה להתחיל דווקא ברמה הכי גבוהה של הדיון שלנו. הסמים הפסיכדליים שאנחנו מדברים עליהם, סליחה, שאת מתעסקת בהם, MDMA, LSD, פטריות הזיה וכדומה הם מה שהיינו קוראים להם סמים משני תודעה. מה זה בעצם לשנות תודעה? מהי תודעה בהקשר הזה? קרן צרפתי 07:26 תדע, אנחנו רגילים לתפוס את עצמנו ולתפוס את העולם דרך איזושהי פרספקטיבה מסוימת, שכוללת את החושים שלנו, את המחשבות, את הרגשות, את התחושות הפיזיות, הרמה האנרגטית של הגוף, עולם פיזיולוגי מסוים, כן? כל המאפיינים שלנו בעצם בתור בני אנוש, בנות אנוש. ובעצם מה שעושים חומרים משני תודעה זה שהם משנים את אמצעי הידע האלה. אנחנו בדרך כלל יודעים את עצמנו, את האחרות, את האחרים ואת העולם דרך כל אלו שהזכרתי, ובעצם חומרים כאלה הם משנים את האמצעים שבהם אנחנו חווים את עצמנו ואת האחרות והאחרים ואת העולם. אז החומרים האלה מה שהם יוצרים, הם יוצרים חוויה זמנית שבה הקוגניציה שלנו משתנה, העולם הרגשי שלנו משתנה, הצורה שבה אנחנו תופסים את המציאות משתנה מכל מיני צורות, הגוף שלנו משתנה, החוויה הסובייקטיבית שלו, גם כמובן המדדים הפיזיולוגיים משתנים. אז בעצם לאיזשהו זמן מוגבל אנחנו מקבלים את ההזדמנות המיוחדת לחוות ולדעת את העולם ואת עצמנו מאמצעי ידע אחרים מאלו שרגילים להם. המוח שלנו מאוד מאוד משתנה, הקשרים שלו משתנים, נוצרים המון קשרים חדשים שלא קיימים בלי החומר. ולכן התודעה במובן הזה, אותה חוויה יודעת הייתי אומרת שהיא גם של עצמי אבל היא גם מעבר לעצמי, כן, אני יכולה לחוות גם דברים שהם מחוץ למי שאני, משתנה. היא מתרחבת, היא מעמיקה, היא מתגמשת. זה גם אני אגיד שהשאלה שלך זאת שאלה מסתורית, מה זאת תודעה. יענו עליה בכל מיני דרכים, אין תשובה אחת נכונה. נכון? משהו מסתורי במרחב שבו אנחנו יודעים, יודעים את עצמנו, יודעים את האחרות האחרים ואת העולם. רן לוי 09:20 זה בהחלט מוביל אותי לשאלה הבאה שכל המונחים שהשתמשת בהם ומונחים שאנחנו רגילים לשמוע כשמדברים על סמים משני תודעה כמו הגברת הקישוריות במוח והגברה של אולי גמישות מחשבתית וכדומה. עד כמה מדע מודרני יודע באמת להעריך ברמת הפיזיולוגיה של המוח מה באמת קורה לנו כשאנחנו משתמשים בסמים פסיכדליים? קרן צרפתי 09:47 אז יש יותר ויותר מחקרים. גם היו מחקרים בשנות החמישים, ככה מחקרי נוירוסיינס מוח, וגם בטח ובטח בשנים האחרונות שבהן יש רנסנס של מחקר פסיכדלי, ויש הרבה אמצעי בדיקה כמו fMRI ועוד כל מיני ככה אמצעי בדיקה של המוח שלא היו בעבר. אז אפשר לגלות כל מיני דברים. אז מדברים על כל מיני רצפטורים ויש בהחלט ידע שהולך ונחשף. אבל אם אתה שואל אותי, זה קצה הקרחון, כן? אנחנו לא באמת יודעים מה קורה שם. רן לוי 10:18 נגיד בין אחת אנחנו לא יודעים כלום על מה שעושים סמים פסיכדליים למוח, לבין עשר אנחנו מבינים את המנגנונים האלה בצורה מושלמת, איפה לדעתך אנחנו נמצאים היום? קרן צרפתי 10:32 אני אתן לך רגע קונטקסט לבין אחת לעשר הזה. אני אקח אותך רגע בזום אאוט ואני אגיד השאלה שלך קודם כל בוא נשים אותה בקונטקסט יותר רחב: מה אנחנו בכלל יודעים על המוח לפני שאנחנו יודעים מה פסיכדליה עושה למוח? והתשובה שבין אפס לעשר היא נוטה בעיני לסביבות האחד. אנחנו כל כך הרבה לא יודעים על המוח, וזה דבר שכל חוקר מוח אני דרך אגב ממש לא חוקרת מוח, אבל כל חוקרת מוח תגיד לך שאנחנו יודעים מעט מאוד. ולכן התשובה השנייה לגבי מה אנחנו יודעים על פסיכדליה, אם אנחנו לא יודעים את המוח בצורה עמוקה ומלאה, איך אנחנו יכולים לדעת מה פסיכדליה עושה למוח? אז אנחנו ממש ממש כמו שאמרת בקצה הקרחון. אבל מה שתיארת בעצם על הרחבת התודעה נשמע על פניו כהזדמנות מדהימה של אדם לחוות משהו שונה ולצמוח מהחוויה הזאת. אבל בעולם המערבי יש התנגדות סוחפת לסמים פסיכדליים, זאת אומרת מחוץ לחוק ובמידה מסוימת עושים להם אפילו דמוניזציה בצורות כאלה ואחרות. למה לפי דעתך מאין מגיעה ההתנגדות הזאת? קרן צרפתי 11:43 אני חתונה שאני חושבת שההתנגדות כל כך גורפת הזאתי היא מאוד השתנתה. זאת אומרת אני לא חושבת שהקביעה הזאת נכונה באותה מידה לשנים האחרונות. אבל אבל אני בהחלט מסכימה, החומרים האלה הם לא חוקיים, ואני חושבת שהסיבה היא ככה רב-ממדית, כמו כל דבר שקשור בפסיכדליה, כן? אחד, הפריחה של החומרים האלה במערב בעצם קרתה בשנות השישים, ויחד עם הפריחה הגדולה של שימוש בחומרים גם השתמשו בעוד חומרים שהם סמים שהם לא חומרים פסיכדליים, סמים שהם הרבה יותר מסוכנים, למשל הרואין, כן? חומרים שהם פיזית מאוד מסוכנים, הם מאוד ממכרים. רוב החומרים הפסיכדליים, חומרים שיודעים איך להשתמש בהם בצורה בטוחה מאוד הם לא חומרים ממכרים. זאת אומרת אנחנו מדברים בעצם על איזושהי תת קבוצה של מה שנקרא סמים, שאני פחות אוהבת את השם הזה בהקשר של חומרים משני מעמיקי או מרחיבי תודעה, כי באמת זה משייך את החומרים האלה לעולם הסמים המסוכנים היותר רגיל, ובעיני זה שני סוגים שונים של חומרים. כי באמת עם הפסיכדליה אנחנו יודעים לעבוד בצורה בטוחה, מועילה, ובעלת פוטנציאל להתמרה של כל מיני תופעות קשות שנרחיב עליהן בהמשך. אבל אני חושבת שאחת הסיבות זה החיבור הזה. יש באמת חומרים שהם חומרים סמים מסוכנים שכדאי להתרחק מהם נקודה. סיבה שנייה הייתה פתיחה מאוד גדולה בשנות החמישים, שנות השישים, לתוך שנות השבעים, שבעצם הפחידה הרבה מהתנועות היותר מיינסטרימיות, כן? וכל התנועה של חופש וההיפים אנטי המלחמות השונות, ספציפית וייטנאם, אהבה חופשית, מי ישמע אוי ואבוי לנו ועוד כהנה וכהנה, בעצם זה הרתיע הרבה מהממסד האמריקאי בזמנו. ושוב פעם בשילוב ככה של חיבור לא נכון בעיני בין החומרים המרחיבי מעמיקי תודעה לסמים באמת מסוכנים נוצר נוצרה איזושהי דמוניזציה שהיא לא מדויקת ככה לזרוק את התינוק עם המים. ואני רוצה להגיד ולהיות מאוד ברורה ששימוש לא מדויק ולא מושכל בחומרים מרחיבי תודעה הוא יכול להיות מסוכן. צריך לבוא לזה בזהירות ובדיוק ומתוך תבונה. רן לוי 14:11 באיזה מובן מסוכן? זאת אומרת אני יודע שאי אפשר לקבל overdose על LSD למשל, אבל מה כן הסכנות? קרן צרפתי 14:19 קודם כל זה נורא תלוי בחומר. יש חומרים שכן אפשר לקבל overdose מהם, אני לא אכנס לזה יותר מדי. אני אגיד יש חומרים המושג הזה חומרים פסיכדליים הוא מושג רחב והוא מורכב מהרבה חומרים ולכל חומר יש את היתרונות והחסרונות שלו, את הסיכונים גם הפיזיולוגיים שלו. למשל סתם, MDMA לא טוב לחולה לב, הוא יכול להיות מאוד מסוכן עבורם. וגם אז יש כל מיני מדדים פיזיולוגיים שצריך ככה לעשות איזושהי סינון בדיקה של למי כן זה מתאים ולמי לא מתאים. ויש פשוט שימוש לא מדויק, למשל MDMA שאנחנו יותר ויותר רואים שהוא חומר שכשהוא משולב בפסיכותרפיה, ושים לב מה אני אומרת, כשהוא משולב בפסיכותרפיה שהוא חלק מטיפול פסיכותרפויטי שבמהלך הנטילה וההשפעה של החומר אנחנו עושים פסיכותרפיה, כן? אנחנו יודעים היום או מתקרבים לידיעה ככה ברורה יותר, אנחנו באמצע המחקר, אבל עדיין, שהוא מצוין לעבודה עם פגיעה טראומטית חריפה. אם אדם עם פגיעה טראומטית חריפה יקבל MDMA במסיבת טראנס ותעלה לו הפגיעה הטראומטית ולא יהיו זוג תרפיסטים מוכשר לעניין הזה כדי לעבד איתו את הפגיעה הזאת שעולה, זה יכול להזיק לו. זאת אומרת שיש עולם מורכב של עם מי, עם מי לא, איך כן, איך לא. שלא לדבר על זה שהרבה פעמים במסיבות חומרים הם לא באמת החומרים שאומרים לנו שהם. נמכרים חומרים באצטלה של MDMA אבל זה בעצם לא. רן לוי 15:53 אז אני שומע מהסאבטקסט שאת אומרת בעצם שאולי לא כדאי להפוך את החומרים האלה לחוקיים בצורה גורפת, הם עדיין דורשים מומחה פיקוח של מומחה? קרן צרפתי 16:09 תראה זאת שאלה מאוד מאוד מעניינת. למה? אני אתחיל אולי מהסוף. אני חושבת שכחברה התודעה שלנו כחברה מערבית עוד לא לגמרי שם. אני גם לא חושבת שאנחנו מאוד מאוד רחוקים משם, אבל אנחנו לא בדיוק שם. הפחד עוד גדול, השאלות אנחנו עדיין במהלכם של מחקרים אפשר לחכות עם זה ובעיני כדאי. אבל אני כן אשים כאן שאלה סכין חד מסוכן הוא צריך להיות חוקי או לא? רן לוי 16:38 שאלה יפה. קרן צרפתי 16:41 נכון? שאלה יפה. אני חושבת שפסיכדליה בסופו של דבר זה ככה זאת שאלת הסכין. האם אנחנו רוצים שזה יהיה זמין לכולנו או לא? כי בפסיכדליה צריך לדעת להשתמש גם בסכין. אפשר לגרום איתו נזק חמור ואפילו מוות, ואפשר להשתמש בו לניתוחים עדינים מצילי חיים או להכנת ארוחת גורמה, כן? אז אני חושבת שכרגע, כרגע רמת הידע שלנו של המיינסטרים על איך משתמשים בפסיכדליה היא עוד בבדיקה, היא עוד בשאלות, היא בחקירת עומק יפהפייה. וכדאי לחכות שהידע הזה ככה יגיע ושנלמד יותר. צריך הרבה חינוך, הרבה psychoeducation על איך להשתמש ואיך לא, כמו שיש לנו עם סכין, כן? זאת יותר התפיסה שלי, אבל אני לא חושבת שזה זמן טוב כרגע להגיד כל הפסיכדליה צריכה להיות חוקית. אני לא חושבת שזה נכון במקום שבו אנחנו נמצאים מבחינת הכרות, חינוך וכו' וכו'. רן לוי 17:33 אולי קצת למישור הטיפה יותר אישי. אני מניח שכחלק מהחוויות האישיות שלך התנסית בחומרים כאלה ואחרים גם במסגרת אני מניח במקומות שביקרת בהם ברחבי העולם. ספרי לנו קצת על החוויה של שימוש בחומרים כאלה, החוויה האישית שלך. איך זה איך מרגיש טריפ כזה? קרן צרפתי 17:58 זאת שאלה שגם היא מסתורית, כי כל מה שאתה קורא טריפ או מסע, כן? כל מסע שבו מתנסים בחומר היא מאוד תלויה באיזה חומר אתה משתמש ובסט ובסטינג שלו, שאלו מושגים מאוד ככה נפוצים ועמוקים מהותיים בעולם של הפסיכדליה. רן לוי 18:18 תסבירי לנו קצת סט וסטינג. קרן צרפתי 18:21 אוקיי, אז הסט זה המיינדסט, הכוונה, כן? איזו כוונה אנחנו ככה מניחים? איזו כוונה הנחתי כשאני עברתי מסע עם פטריות, כן? תכף אני גם אספר לך איפה ואיזה כיף זה לעשות את זה חוקי במקום מסוים במקסיקו, אבל וכמה נכון זה לעשות את זה בצורה חוקית. אבל הכוונה הכוונה הזאת של מה אני רוצה ללמוד, איך אני רוצה לחקור, איזו חוויה אני רוצה להזמין או כמה אני מתמסרת לחוויה שעולה גם אם זה לא נראה לי מה שהזמנתי. אז זה הסט. והסטינג זה יותר באמת המקום שהוא בטוח, שהוא שקט, שהוא בעצם מזמין חקירה פנימית. כי העבודה הפסיכדלית עמוקה שמביאה איתה ריפוי וגדילה, ריפוי של פגיעות וגדילה למי שאנחנו היא בעצם מבקשת התבוננות פנימה. שאותם אמצעי ידע שהזכרנו בתחילת השיחה שלנו, אותה משקפת טובה שמשתנה ומתגמשת תכוון פנימה אל מי שאני, אל העולם הפנימי. ופה אפשר לפגוש כל מיני גם מקומות מוגבלים ולעבוד איתם, וגם מקומות מופלאים ולתת להם ככה להיות יותר מוכרים ויותר חלק. אז אני יכולה להגיד באופן אישי שהמסעות המשמעותיים שלי ככה הם מסעות שערכתי במקסיקו בכפר קטן שנקרא וואוטלה במחוז וואחאקה, ששם המסורת של עבודה עם הפטריות נשמרה מזה אלפי שנים. ועבדתי ככה עם איך נקרא לה מורה או שמאנית, היא לא תקרא לעצמה ככה, גם זו מסורת שמצד אחד מסורת של המזאטק ומצד שני גם מאוד מאוד קתולית. שילוב מעניין שהספרדים הביאו איתם את הנצרות הקתולית והשבטים שם הקהילות שם באו מתוך המזאטק ועוד. אז אני יכולה להגיד שבשבילי החוויות המשמעותיות היו שפגשתי חלקים בתוכי כמו פחדים או כמו כיווצים, מקומות שככה יותר היו בצל מבחינתי, הייתי פחות ערה להם. אז ככה היה מעניין לפגוש אותם וגם ככה איזה משהו אקזיסטנציאלי בעצם ככה לפגוש את עצמי לא רק כקרן אינדיבידואלית שחיה עם המחשבות שלה, הרגשות שלה, הגוף שלה, הסיפור שלה, מאיפה היא באה אליה, כככה מישהי שהיא חלק ממשהו גדול יותר, כן? גם מהאנושות וגם מהפלאנט מכדור הארץ וגם מרבדים שונים של הרוח הייתי אומרת ככה איזושהי איזשהו כוח שהוא גדול יותר מהאינדיבידואל. אלו היו המקומות שלי היה משמעותי לפגוש. רן לוי 21:05 מה שאת מתארת, החיבור הזה למשהו גדול יותר, מזכיר לי מאוד מונח שקראתי עליו בשם מות האגו, Ego death בלעז. זה מה שאת מה שאת מתארת זה באמת מה שאני מכוון אליו ומה זה בכלל מות האגו בואי ספרי לנו אם כבר. קרן צרפתי 21:26 אתה יודע, רובנו בחברה המערבית חיים וחיות בהזדהות עם מי שאנחנו בגוף נפש הזה. קרן שכביכול למדתי להיות היא קרן שזה הגוף שלה וככה היא מתלבשת וזה מה היא עשתה בחיים וזאת אמא שלה וזה אבא שלה וזה הסיפור חיים שלה וככה אני מרגישה וזה מה אני חושבת. ובעצם מה שעבודה פסיכדלית מדויקת ועמוקה מלמדת אותנו שאנחנו הרבה מעבר. ההזדהות שלנו ההזדהות התודעתית אנחנו חוזרים כאן לעניין של תודעה, אבל ההזדהות התודעתית של מי שאני הנוכחות שלי מתחילה להדהד גם עם הגוף נפש של מי שאני, זה על הכיפאק, כן? אבל זה חלק אחד, זה חלק אחד. ובעצם מה שעבודה פסיכדלית יקרת ערך עושה היא שהיא מאפשרת איזושהי התמוססות של המקום הזה, לא היעלמות שלו. אני לא חושבת שזה מות האגו, הייתי אומרת שזה איזושהי התמוססות שלו למקום שיותר מותאם למקום הראוי, כן? שזה טוב מאוד שיש לי את הגוף הנפלא הזה שנושא אותי ממקום למקום ויוצר איזה בית ככה למי שאני וזה יופי שאני יכולה לחשוב ולתכנן ולהתארגן ונפלא שאני יכולה להיזכר בדברים שקרו לי והזהות המשפחתית או הכל דברים נפלאים אבל הם פשוט חלק, הם חלק אחד מעולם תודעתי רחב יותר שאני חלק ממנו או הוא אני אני הוא שקשור באמת למהעבר לאני. רן לוי 22:53 זה נשמע כאילו עברת חוויה מאוד עמוקה בתהליך הזה. את מרגישה שקרן שנכנסה למסע הזה יצאה ממנו שונה? קרן צרפתי 23:04 אני לא הייתי מגדירה את זה כל כך בלפני ואחרי ואני גם לא כל כך מרגישה שזאת חוויה אחת. אתה יודע, זה ככה גם אני אגיד שזה מסע מאוד אישי כל אחד ככה בא אליו מהמקומות שמהם הוא בא ולמקומות. אבל בגדול אני מרגישה שזה נכון לגבי ועוד המון אנשים שמתנסים במסע מחויב של חקירה פנימית עם פסיכדליה או בלי, כן? זה לאו דווקא תרגול הבודהיסטי מציע דברים דומים, זאת אומרת יש המון המון המון אפשרויות. תרגול בודהיסטי הוא רק דוגמה אחת נוספת. כל אלו הם כלי ידע וכלי חקירה של מי אני. ומי אני ומה זה האגו שלי ומה זו התודעה הרחבה יותר שלי ומה זו ההוויה שלי, כן? ואנחנו יכולים אני חושבת שהכלים הפסיכדליים הם נפלאים. אני בהחלט לא חושבת שהם היחידים, אני גם לא חושבת שמתאימים לכל אחד אבל הם מתאימים להרבה. כשזה נעשה בצורה מדויקת ומוכלת ועם טיפול טוב שמלווה מכין וכן, אני חושבת שהחקירה הזאת והלמידה הזאת והמחויבות לחקירה והלמידה הזאת מאפשרת בעצם התרחבות וגדילה להייתי אומרת הווית חיים רחבה. רן לוי 24:20 חווית רגעים יותר אפלים במהלך המסע? קרן צרפתי 24:23 בוודאי ובוודאי. בוודאי ובוודאי. אתה יודע, לפעמים יש ככה איזה בדיחה כזאת על נשים בלידה ששוכחים את הכאב כי הילד והחיים אתה יודע, כזה מין פלא כזה ללדת. זאת אומרת אתה לא יודע, אבל אני אספר לך. רן לוי 24:39 אני יודע שאני ראיתי את אשתי מהצד שלוש פעמים, אחרי הפעם הראשונה כבר האמנתי שיותר היא לא תעשה בחיים ילדים. אבל כנראה שכמו שאמרת, שוכחים. קרן צרפתי 24:51 בדיוק. אז אותו דבר בלידה לא לכולם, אבל יש הרבה פעמים רגעים שאת אומרת אני לא יכולה, אני לא אעשה את זה עוד פעם. אז אותו דבר מבחינתי יש לפעמים מסעות, עוד פעם אני מאוד הקונטקסט במקסיקו הוא מאוד מדויק בעיני כי באמת העבודה שם היא חוקית. אז מסעות שאני אומרת רגע למה עשיתי את זה עוד פעם? עוד פעם לפגוש את הסיפורי ילדות הקשים ועוד פעם את הצל ועוד פעם את הפחד ועוד פעם את הזה ועוד פעם כל מיני. רן לוי 25:15 לא רגע, תרחיבי טיפה על החוויה, זאת אומרת מה הרגשת? פחד ממשהו או מה? קרן צרפתי 25:21 סטן גרוף, סטן גרוף אמר שהחוויה הפסיכדלית היא כמו היא המהפכה שהיא עשתה שכמו שהמיקרוסקופ הומצא והגדיל לנו את כל ה כן? אז זה בעצם מיקרוסקופ של הנפש. את כל דבר וכולנו בני אנוש אני בטח מכירה פחד, כעס, קנאה, שנאה, תזרוק עוד דברים, מה עוד? כל העולם הזה של קושי ושל סבל ו כן? אז כמו שהחוויה הפסיכדלית מגדילה את האור ואת היופי ואת ההוויה ככה העמוקה והאינסופית היא גם מגדילה את היא לא הכל שם, השלם של מי שאנחנו, כן? אז זו בהחלט חוויה שיכולה להיות מאוד מאוד מאוד קשה, מפרקת, אינטנסיבית. לחוות בצורה ככה של זום אין את הקושי. אספר לך סתם דוגמה יותר קונקרטית שככה לחוות מה זה לעבור מלחמה, כן? אבל בהארד קור של זה לאורך שעות. האדם פוגש אדם ומזיק לו מתוך אידיאולוגיה כזאת או אידיאולוגיה אחרת, מתוך צדק או אי צדק, לא משנה בכלל. הדבר הזה שאדם בא לאדם אחר ובא לפגוע בו, בא להורגו, כן? לחוות את החוויה הזאת בכל אחד מהצדדים. בצד הצודק ואז בצד הלא צודק ואז הצד הלא צודק שחושב שהוא צודק אל הצד הצודק ההוא שחושב שהוא לא כל הדבר הזה שהוא כל כך הרבה רעיונות, כן? ולחוות את זה. ולהבין את המשמעות של מלחמה. של כמה נזק וכמה קושי, כן? להבין את זה מבפנים לאורך כמה שעות. אז בוודאי ובוודאי שאנשים שחוו מלחמה, כן? יודעים את זה בצורות אחרות שהן לא פסיכדליות לצערי. אבל זו רק דוגמה אחת, זה לחוות כל מיני סוגים של פגיעות שסשן פסיכדלי יכול להזמין אותך לחוות. קריין 27:14 לך יש מזרן פנדה, לאשתך יש מזרן פנדה, אפילו לכלב שלך יש מזרן פנדה. ומה עם הילדים? להם לא מגיע? פנדה ג'וניור הוא המזרן לילדים ולנוער. הוא עשוי משתי שכבות נוחות, שכבת ויסקו ומתחתיה שכבת ספוג צפופה לתמיכה מרבית. ויותר מזה, יש לו גם שני צדדים שמתאימים לשלבים שונים בהתפתחות הילד: צד קשה לילדים עד גיל ארבע, וצד רך יותר לילדים מגיל ארבע ומעלה. פנדה ג'וניור עומד בכל דרישות תווי התקנים האמריקאי והישראלי, והוא אינו מכיל או פולט רעלים מסוכנים. יש לו גם כיסוי בד שניתן להסיר בקלות ולכבס במקרה של אתם יודעים, פספוסים פה ושם. ואם בטעות תירדמו עליו בעצמכם בזמן שאתם מרדימים את הילד, לא תרגישו בהבדל. בקרו בפנדה זי-זי-זי.סי.או.איי.אל, הזינו את קוד ההטבה osim (o-s-i-m) ותזכו ב-5% הנחה על הקנייה. פנדה זי-זי-זי.סי.או.איי.אל, שדרגו את השינה שלכם. רן לוי 28:23 השיחה עם דוקטור צרפתי עומדת להיכנס לעובי הקורה של טיפולים נפשיים באמצעות ה-MDMA, אז אני חושב שזה זמן טוב לתת לכם מעט רקע מסודר יותר על הסם הזה ועל ההיסטוריה שלו. ה-MDMA פותח ב-1912 על ידי חברת התרופות מרק, וכמו במקרה של ה-LSD, גם כאן מדובר היה בטעות. החוקרים של מרק חיפשו תרופה לעצירת דימומים וה-MDMA נתגלה כתוצר ביניים של תהליך הייצור של התרופה הזו. מרק רשמה פטנט על ה-MDMA אבל לא היה להם מה לעשות איתו במשך כמה עשרות שנים. בשנות ה-60 וה-70, עם עלייתה של תרבות ההיפים והפריחה של השימוש בסמים פסיכדליים כמו ה-LSD, הפסיכיאטרים גילו מחדש את ה-MDMA וכמה עשרות מהם השתמשו בו לטיפולים ניסיוניים. הפוטנציאל של ה-MDMA נראה מבטיח מאוד, מכיוון שמעבר ל"סתם" במירכאות תחושות נעימות של כיף, אושר וכדומה, הוא משרה על מי שמשתמש בו גם את היכולת לאמפתיה גדולה יותר ופתיחות שמעודדת את המטופל לשוחח בגילוי לב על זיכרונות טעונים ורגשות כלואים. בנוסף הם גילו של-MDMA יש יתרון מסוים על ה-LSD מכיוון שהוא לא גורם להזיות ויזואליות בעוצמה גבוהה, כך שקל יותר להתמקד בטיפול עצמו. כך תיאר אחד הפסיכיאטרים את השפעותיו הטיפוליות של ה-MDMA. ציטוט: "מקום ההשפעה של הסם הוא בעיקר בלב וברגשות. הוא אינו יוצר חזיונות או הזיות, אבל גורם להרגשה כללית של נינוחות. תחושות של פחד וחרדה נעלמות. אתה מרגיש שאתה יכול לבחון את המוטיבציות והפעולות שלך ושל אחרים באופן רגוע ואובייקטיבי יותר עם קבלה וחמלה. כתלות בחומר שעולה מהתת מודע, המטופל יכול להתמודד עם כל סיטואציה, מטראומות ילדות דרך חוסר ביטחון ועד רגשות מודחקים." סוף ציטוט. הנה לדוגמה קטע מתוך עדותה של מטופלת שעברה טיפול ב-MDMA בעקבות טראומה נפשית קשה שהיא חוותה. ציטוט: "לקחתי את זה מספר פעמים ובכל פעם הרגשתי קצת פחות מפוחדת. בפעם הראשונה הייתי מסוגלת להיישיר מבט אל החוויה הטראומטית שעברתי, לחזור אחורה ולהיזכר במה שקרה. כיוון שהתמודדתי עם זה במקום להדחיק את זה, הצלחתי להשתחרר לאט לאט מהאימה ששיתקה אותי. הסם סייע להחזיר לעצמי מידה כלשהי של שלווה ושקט נפשי ואפשר לי לחזור לחיים נורמליים." סוף ציטוט. בשנות ה-70 ה-LSD הוצא מחוץ לחוק. למרות שה-MDMA בשלב הזה היה עדיין חוקי, פסיכיאטרים רבים הבינו שזו רק שאלה של זמן עד שגם השימוש ב-MDMA ייאסר, ולכן למרות שכמה עשרות פסיכיאטרים בארצות הברית המשיכו לחקור אותו, מעט מאוד מחקרים מסודרים התפרסמו אודותיו בתוך רצון שלא למשוך אליהם תשומת לב. אבל זה לא ממש עזר להם. ב-1985 הוצא גם ה-MDMA מחוץ לחוק והמחקר הפסיכיאטרי בו הצטמצם עד לכמעט אפס. אבל השימוש ב-MDMA לא נעלם ואפילו להפך, הוא הפך לסם שכיח מאוד במסיבות וקיבל את השם אקסטזי. בשלב הזה נתגלו גם הצדדים הפחות נעימים של השימוש ב-MDMA. אחת התכונות השליליות הבולטות שלו היא שהוא פוגם ביכולת של הגוף לשמור על טמפרטורה קבועה. אם משלבים את התופעה הזו עם הריקודים והקפיצות של מסיבה, הוא עלול לגרום למכת חום מסוכנת. רוב האנשים שמתו בעקבות השימוש ב-MDMA נפלו קורבן למכת חום שכזו, או לסכנה של שתיית יתר של מים בעקבות הרצון להימנע ממכת חום. עוד תופעות לוואי שליליות של ה-MDMA הן עלייה בלחץ הדם, התקפי חרדה, התעלפויות, בעיות שינה, כאבי שרירים, בעיות שיניים ועוד, ובשימוש ממושך הוא יכול גם לגרום לדיכאון, לירידה ביכולת הקוגניטיבית, מחלות לב ותופעות נוספות. ה-MDMA הוא לא ממכר כמו סמים קשים, אבל הוא בהחלט יכול ליצור תלות פסיכולוגית אם משתמשים בו לאורך זמן. בואו נחזור לשיחה עם דוקטור קרן צרפתי ונגלה מה עושים המטפלים היום בעזרת ה-MDMA. רן לוי 33:14 אז זה באמת מביא אותנו למחקר המאוד מאוד מאוד מעניין שאת חלק ממנו. אני חושב שזה אולי שזה פוטנציאל אפילו באמת לשנות את המציאות בעתיד, ממש אחד הדברים הכי מרתקים שאני נתקלתי בהם בשנים האחרונות. ואנחנו מדברים על המחקר שבעצם משתמש ב-MDMA לטפל באנשים שהם פגועי PTSD, פגועי טראומה. אז בואי נתחיל בהתחלה בלנסות להבין מה קורה במוחו של אדם, עד כמה שאנחנו יודעים לומר כשהוא חווה טראומה כמו מה שתיארת, קרבות מלחמה, פציעות קשות, רגעים מאוד טראומטיים. אנחנו יודעים איך זה משפיע עלינו ברמה הפיזיולוגית? קרן צרפתי 33:56 כן, כן, אנחנו יודעים אילו אזורים מתעוררים יותר ואקטיביים יותר במוח. אנחנו יודעים איך זה משפיע על לחץ דם, על כל מיני ככה מחלות שונות ומשונות שמגיעות ביחד עם האבחנה הזאת, הפגיעה הזאת של PTSD. שאני אגיד שטראומה יש פגיעות טראומטיות בכל מיני ווליומים ו-PTSD זה הווליום הגבוה של פגיעה טראומטית. זה אומר סימפטומים קשים של דיכאון, חרדה, התקפי זעם, כאבים פיזיים. רן לוי 34:28 אנחנו יודעים למה יש בן אדם שחווה טראומה אבל לא יחווה בסוף PTSD, ובן אדם אחר שעל פניו נראה באותה רמה בסיסית כמוהו דווקא כן יחווה פגיעה כל כך קשה? קרן צרפתי 34:45 אנחנו לא יודעים בוודאות אבל יש כמה השערות שנבדקות במחקר שהן make sense כזה, כן? החוסן החוסן בעצם של האדם הוא מאוד מאוד משפיע, resilience. על הפגיעות לטראומה, לפגיעה טראומטית. והחוסן קשור גם למה עבר לנו בילדות, כמה הטראומה היא מוקדמת או מאוחרת, מרכיבים גנטיים, אישיותיים, זה עולם שלם, אני לא אכנס אליו יותר מדי. יש כל מיני השערות מעניינות והגיוניות גם. גם יש קשר לתגובה שלך באירוע, איזה תפקיד לקחת באירוע, כל מיני. רן לוי 35:20 אבל אנחנו לא יכולים לא נמצאים במצב שאנחנו יכולים לצפות אולי שבן אדם X יחווה ככה ובן אדם Y יחווה משהו אחר. קרן צרפתי 35:28 אנחנו דווקא כן. אנחנו דווקא כן. אנחנו יכולים לראות אנשים שהמאפיינים גם הגנטיים וגם עוד פעם אפשר לראות שאלות של באמת איזה סוג של התקשרות של attachment, האם היחסים בבית, המודל המודל של מערכות יחסים בבית שנבנה ונלמד הוא מודל בטוח או מודל פחות בטוח, כן? זה למשל דרך אחת לחשוב על זה. רן לוי 36:03 מעניין, זאת אומרת אפילו דברים שקרו לנו בילדות יכולים להשפיע על התגובה שלנו בעתיד. קרן צרפתי 36:08 על החוסן שלנו, נכון נכון נכון. אנחנו גם יכולים לראות למשל איזה סוג של תפקיד אנשים נוטים לקחת במצבים לא טראומטיים אבל הוא בעצם גם התפקיד שהם יכולים לקחת או יש סיכוי גבוה שהם ייקחו במצבים טראומטיים, למשל אנשים שהם יותר יזמים, יותר מנהיגים, אפשר לנחש אולי, וזה ניחוש שלא תמיד מוסכם, שהם ייקחו ככה תפקידים יותר כאלה גם בזמן טראומה ולפעמים זה מוריד את הסיכוי לפגיעה טראומטית. דוגמה אחת עוד לא מבוסס מחקרית בצורה ראויה אבל כבר יש ניצנים של אפשרויות טובות. רן לוי 36:45 אז המחקר שלכם אני ככה אגיד לסכם למאזינים, המחקר שלכם בעצם בודק את האפשרות שלטפל באנשים בעלי PTSD שעד היום הרפואה הקונבנציונלית לא הצליחה לתת להם פתרון תרופתי או פתרונות פסיכותרפויטיים כאלה ואחרים, ולנסות לטפל בהם באמצעות טיפול עם MDMA. תארי לנו איך נראה טיפול שכזה. קרן צרפתי 37:13 אוקיי, אז אני קודם כל אגיד שהמחקר הוא מחקר שבודק את ההשפעה של תרפיה, פסיכותרפיה משולבת MDMA. אז אנחנו לא בודקים MDMA, אנחנו בודקים את השילוב של פסיכותרפיה עם MDMA. וזה חוזר למה שאמרתי לך לפני כן, מה שאמרתי לכולנו לפני כן שצריך להיות שימוש מדויק, כן? כמו אותה סכין, אנחנו רוצים להשתמש נכון ב-MDMA כדי שהוא ייטיב. ובאמת אנחנו אספר לכם על הפרוטוקול של של MAPS. רן לוי 37:41 רק לפני זה, מהי פסיכותרפיה בכמה משפטים קצרים לטובת מי שפחות בקיא? קרן צרפתי 37:47 פסיכותרפיה זה תהליך פסיכולוגי שחוקר את החוויה הפנימית, את ההתנהגויות, את הדפוסים המחשבתיים, רגשיים, בודק מה באלו מגביל ומה באלו מרחיב ומטפל. רן לוי 38:00 זאת אומרת זו שיחה, נכון? שיחה עם המטפל. קרן צרפתי 38:03 פסיכולוג כן זה יכול להיות שיחה, המודל הקלאסי העתיק התבסס על שיחה והוא עדיין כאן חי ונושם. למשל השיטה שממנה אני מגיעה ואותה אני גם משלבת במחקרים, שיטת האקומי היא פסיכותרפיה שכמובן גם משלבת שיחה אבל היא פסיכותרפיה חווייתית שבעצם מתבססת על הקשבה למה קורה בחוויה הפנימית כשאנחנו מתקשרים. או אפילו עכשיו אני, אתה, המאזינים והמאזינות שלנו, הן מקשיבות ומקשיבים למילים ואנחנו בשיחה אבל יש גם חוויה פנימית. ככה אם אני אזמין אותם עכשיו לשים לב מה קורה פנימה זה רגע לשים לב מה קורה להם בזמן שהם מקשיבים לנו, בזמן שהן מקשיבות לנו. רגשות, דברים בגוף אולי, נעים להם או אולי דווקא מתעוררת התנגדות וזה לא משנה מה עולה, זה על הכיפאק. זאת התחלה של פסיכותרפיה חווייתית, של הקשבה במיינדפולנס בתשומת לב למה קורה לחוויה הפנימית שלי בזמן שאני מדברת או בזמן שאני נוכחת, לעומת רק שיחה. ואני חושבת שלפסיכותרפיה החווייתית שאנחנו גם כל הזמן בעצם מאפשרים במחקר של הפסיכותרפיה המשולבת ב-MDMA יש בעצם פוטנציאל התמרה מאוד גבוה. אני חושבת שזה הדבר הבא של פסיכותרפיה. רן לוי 39:22 מה ה-added value של ה-MDMA בתהליך הפסיכותרפי הזה? זאת אומרת במה מניסיונך אצל מטופל כשהוא מספר על החוויה שלו ללא MDMA ומתאר מה שהוא עבר שבגללה הוא קיבל את הטראומה, ועם MDMA, מה משתנה אצלו? קרן צרפתי 39:26 זאת שאלה מעולה והיא יושבת בבסיס המחקר. עוד אין לנו תשובות מדויקות אבל אני אתן לך את ההשערה שלי. מה אני חושבת שקורה. מה שקורה עם אנשים עם PTSD ופה באמת העולם של פסיכולוגיה סומטית של גוף נפש הוא מאוד משמעותי. כי טראומה היא בעצם פגיעה פיזיולוגית. בעצם מה קורה בטראומה? בטראומה יש אירוע טראומטי שהוא מסכן חיים, יכול להיות באמת מסכן חיים או לא, זה לא משנה, המערכת חוותה את האירוע כסכנת חיים. אז יש את האירוע הטראומטי, זה יכול להיות נחש שתוקף אותי ואני בטוחה שזהו אני מתה, והמערכת נכנסה לתגובה טראומטית. האזורים במוח, מערכת העצבים, כל הגוף נפש מתגייסים להתמודדות עם אירוע טראומטי. יכול להיות שנגלה אחרי זה שזה היה נחש לא ארסי או צעצוע, זה לא משנה. עדיין מבחינת המערכת זה אירוע סובייקטיבי של סכנה לחיים וזה מה שקובע לנו אם זה אירוע טראומטי או לא. אז אירוע טראומטי ואז יש תגובה טראומטית. מה שקורה עם התגובה הטראומטית היא מאוד מאוד בריאה, היא נפלאה, היא מתמודדת עם טראומה עם אירוע טראומטי, היא מאופיינת בלרוץ או בלהילחם או בלקפוא. אם המערכת מעריכה שהיא לא יכולה לברוח או לתקוף להילחם עדיף לה לקפוא כי אז לא מרגישים לא חווים את כל הקושי. מה שקורה בפגיעה טראומטית שפה PTSD, פגיעה טראומטית המערכת לא חוזרת לעצמה. אצל רוב האנשים המערכת תחזור לעצמה בגלל החוסן בגלל כל מיני. אצל האנשים שנשארים עם PTSD היא לא חוזרת לעצמה ואז הם נשארים תקועים באותה תגובה כאילו האירוע עדיין חי. האירוע נגמר כבר לא קיימת סכנה יותר, זהו הנחש הלך. אבל המערכת יודעת אנחנו יודעים את זה בראש אבל אנחנו לא יודעים את זה בחוויה, המערכת כל פעם שהיא רואה חבל זה נחש, כל פעם שיש איזו שריקה של קומקום הופ זה נחש. היא כל הזמן חיה כאילו עדיין יש אירוע טראומטי. הפגיעה הזאת היא מאוד מאוד קשה אם היא בלבל של PTSD עם סימפטומים מאוד גבוהים. למה? כי בעצם תחשוב שמערכת פיזיולוגית כל הזמן חיה בתחושה של סכנה הורמונים, חומרים, שרירים, כל הדבר הזה הוא בעצם באקטיבציה מאוד מאוד קשה. ויש המון רגשות שנשארו כלואים: כעסים, פחדים, יגון, תחושת אימה, המון המון דברים שנשארו כלואים והם לא משתחררים. חוויה מאוד קשה. בגלל שהחוויה הזאת כל כך קשה, המערכת באופן אוטומטי מתנתקת. אנשים לא יכולים להישאר נוכחים עם הפגיעה הטראומטית. זה נורא ואיום זה פשוט גיהינום עלי אדמות. כל זה כדי להגיד שבגלל שזה כזה גיהינום אי אפשר לעבד את זה בצורה מיטבית. הבנאדם לא שם כדי לעבד את זה הוא מתנתק. אנשים אומרים אנחנו לא כאן אנחנו מחוץ לגוף, הם לא בקשר עם המופע של הפגיעה הטראומטית ובצדק כי זה פשוט way too much. מה ה-MDMA עושה? ה-MDMA הוא בעצם יש לו פרופיל פרמקולוגי מאוד מאוד מורכב, אני לא אכנס אליו, אבל אני רק אגיד שהוא מגביר את הכמות של האוקסיטוצין הורמון האהבה, דופמין תחושה של סיפוק ומלאות, סרוטונין כל אותם חומרים שגורמים לנו להרגיש טוב. החוויה היא של קשר, של אהבה, של well-being, של אמפתיה, חוויה מאוד מאוד טובה שבעצם מאפשרת לאותו מטופל או מטופלת לחזור ולהיות נוכחת שוב פעם בגוף הזה עם הרגשות עם הנשימה, פתאום להסתכל בעיניים ולהרגיש שאני רואה אותך שאתה רואה אותי, להרגיש את הקשר, נהדר. החומר מאפשר את כל זה. ואז לנו אחרי שאנחנו מאפשרים כמובן את החוויה המאוד מיטיבה הזאת שהיא בדיוק האנטידוט ככה לחוויה הטראומטית, אחרי שהדבר הזה מאופשר אז אנחנו נבקש מהמטופלת או מטופל אם זה מתאים להם להעלות את הטראומה והם כבר נוכחים, הם כבר פה, הם יכולים להתבונן בזה ואז בעצם נפתח לנו חלון הזדמנויות של לעבד את הטראומה לכך וכך זמן, מה שלא היינו יכולים לעשות בלי ה-MDMA. רן לוי 52:24 זה אצלי בראש מצטייר כאילו המטופל בעצם מקבל עם ה-MDMA איזושהי מעטפת הגנה מסוימת שעוזרת לו להתקרב מחדש לטראומה הזאת כשהוא יותר מוגן ממה שהוא היה בלעדיו אולי, הסרוטונין והאוקסיטוצין. מעניין. מה המסקנות מסקנות הביניים של המחקר הזה עד כה? באמת ההשפעה של ה-MDMA על הטיפול? קרן צרפתי 52:53 התוצאות של phase 2 של שלב 2 של המחקר היו יוצאות דופן. 68 אחוז מהאנשים שקיבלו MDMA כבר לא הוגדרו כסובלים מ-PTSD שנה אחרי המחקר. סליחה, שנה אחרי סוף הטיפול. זאת אומרת שנה מאז שהסתיים הטיפול הם היו בלי PTSD. לא רק זה, 54 אחוז היו בלי PTSD מיד בסוף הטיפול והאחוז הזה עלה ל-68 אחוז שנה אחרי. רן לוי 53:35 זאת אומרת יש השפעה גם אחר כך כביכול. קרן צרפתי 53:39 כן, השנה שאחרי בעצם אפשרה להם להמשיך ולעבד. הם קיבלו הרבה כוחות במחקר והמשיכו לעבד, אז גם האנשים שעדיין היו על הגבול של PTSD בסיום הטיפול, שנה אחרי חלקם כבר היו בלי PTSD. וגם ב-32 אחוז שנותרו, ה-32 אחוז שלא השתפרו, גם שם ראינו שיפור, אבל זה פשוט לא ירד מתחת לקו האדום שיוגדר PTSD. רן לוי 54:15 ואלה שקיבלו פלצבו במחקר, זאת אומרת אלה שעברו רק טיפול פסיכוסומטי ללא MDMA, מה אחוז השיפור אצלם? קרן צרפתי 54:27 אתה יודע מה, אני לא זוכרת. אז אני מקווה שאני מדויקת, אבל נראה לי שסביב ה-15 או 20 אחוז משהו כזה של שיפור. רן לוי 54:39 זאת אומרת ה-MDMA על פניו נדמה כמשנה בצורה מהותית מאוד אפילו את ה-outcome של הטיפול. מעניין מאוד. קרן צרפתי 54:51 בטח ובטח ולכן ה-FDA הכריז עלינו כעל מחקר פורץ דרך. ואני אגיד ששלב 3 אצלנו מתחלק לשניים, וסיימנו את אנחנו לקראת סיום של החלק הראשון שלו ובדיוק קיבלנו את ה-internal analysis, את הבדיקה הראשונית ואנחנו גם רואים שמתחילות להיות תוצאות מאוד טובות. אנחנו בתחושה מאוד טובה לגבי זה. אנחנו כמו שאמרת לא מבינים עד הסוף את המנגנונים שבעצם החומרים משני התודעה מפעילים על המוח. איך אתם כמטפלים מתמודדים עם מצב שאולי עכשיו תוך כדי הטיפול קורה משהו עם המטופל שלא צפיתם, אולי חוויה דווקא הרבה יותר קשה ממיקודם, משהו שהוא בלתי צפוי. הרי הוא כבר לקח את ה-MDMA אין דרך עכשיו להוציא אותו מהחוויה הזו בצורה פיזיולוגית, הנה קח כדור נגד ועכשיו חזרת חזרה להיות לא בטריפ, לא במסע. מה עושים במצב כזה? קרן צרפתי 55:30 תראה זה לא בעייתי מבחינתנו שהחוויה קשה. מזכירה לך גם סיפרתי ככה בהתחלה זה חלק מהטבע של החוויה. פוגשים גם את היופי ואיכויות ככה יותר נעימות ויפות של החיים והבריאה הזאת וגם את האיכויות הקשות והלא נעימות וזה חלק מהריפוי. אז אני לא ארצה בכלל להפסיק שום דבר, אני מאוד אבטח במה שהאינטליגנציה המאוד עמוקה של נפש המטופל הביא לי ואם היא הביאה מה זה לי? לנו לתהליך, אליו אליה. זאת אומרת ואם משהו עולה זה קושי ואז עם זה נהיה ואת זה נלמד. וכמובן שמדובר פה ב אנחנו אנשי מקצוע ככה שיודעים עם ארגז כלים מאוד מפותח ומיטיב, אנחנו יודעים איך לעזור להחזיק את הדבר הזה בצורה טובה. רן לוי 56:22 סיפרת לנו אפילו איפשהו בתחילת הריאיון שבעצם בשנים האחרונות בעשורים האחרונים יש תנועה חזרה של המטוטלת מהתנגדות גורפת לסמים משני תודעה לאיזשהו עכשיו ניסיון לראות אוקיי מה אפשר לעשות עם החומרים האלה. התחושה האישית שלי למשל כשזה מגיע לדברים כמו גראס למשל, שגם פה במשך המון המון שנים הייתה שלילה מוחלטת של הגראס, פתאום המטוטלת כשהיא זזה לצד השני אנחנו שומעים שגראס זה תרופה נגד כל דבר פחות או יותר, מטיפול בסרטן ועד למכאובים כאלה ואחרים. זאת אומרת האם יכול להיות שגם באיזשהו מקום אנחנו קצת מגזימים עכשיו לצד השני שאם מקודם זה היה מקור כל הרוע פתאום סמים משני תודעה יכולים נתפסים כמשהו שהם בעצם לא יודעים לתת לנו באמת? קרן צרפתי 57:17 אני חושבת שאנחנו לא כאן ולא כאן. במקרה של הקנאביס זה מקרה מורכב בעיני כי יש המון וגם בטח יהיו גם ב-MDMA ופסילוסיבין כל אלה גם יגיעו לשם המון המון אינטרסים כלכליים. אני כן אגיד שההתרחבות הזאת של הקנאביס לכל מיני היא מבוססת מחקרים, כן? והיא בעיקר עובדת עם סימפטומים שונים. כן עם סימפטומים זאת אומרת עם דיכאון עם החרדה עם כל מיני סימפטומים ולא עם הדבר עצמו שיוצר את הסימפטומים. זה כמו דלקת בשן אז הקנאביס ודרך אגב הרבה תרופות פסיכיאטריות מערביות יודעות לעבוד עם הבצקת ועם החום להוריד את החום ולעזור בשינה ונגד החרדה ונגד הכאב וכל זה אבל לא יודעים לרפא את הדלקת. עם MDMA assisted psychotherapy ופסילוסיבין assisted psychotherapy כל הפסיכותרפיות האלה המשולבות חומרים, פסילוסיבין זה החומר הפעיל של הפטרייה אנחנו רוצים לרפא את הדלקת ואז מטבע הדברים ברגע שנרפא את הדלקת כל שאר הסימפטומים ייעלמו. אני גם אגיד כאן שאנחנו בעצם ב-MAPS אנחנו חברת תרופות שהיא non-profit. אנחנו בתרגום לעברית פחות או יותר אנחנו ארגון ללא מטרת רווח. אז זה לא חברת תרופות ש זאת אומרת יש לנו אינטרס אין לנו אינטרס כלכלי חזק פה של ולכן יותר קל לנו לבדוק איזשהו מוצר שבעצם אומר שהוא חד פעמי, כן? MDMA זה לוקחים אותו פעמיים או שלוש בפרוטוקול, זה לא טיפול כרוני כמו הקנאביס או כמו התרופות הפסיכיאטריות. אז זה מציב גם איזה מראה מעניינת לעולם התרופות. רן לוי 58:52 האמת שזה שיקול מאוד מעניין שלא חשבתי עליו העובדה ש-MDMA זה טיפול כמו שאמרת חד פעמי מעניין אם זה יתברר כטיפול מועיל איך חברות התרופות יתמודדו עם האתגר הכלכלי הזה, שזה מעניין. קרן צרפתי 59:06 מעניין מאוד מאוד נראה. אני כן יכולה להגיד אבל רגע בחזרה לציון הזה שההתנגדות שהופכת ליותר ויותר מדויקת מתי נכון להתנגד ומתי לא נכון ההפך מתי נכון לתמוך, ואני אגיד שבעבודה שלי באופן אישי ושלנו ב-MAPS באופן כללי עם משרד הבריאות הישראלי ובתי החולים פה, אנחנו פוגשים מקצועיות מאוד מאוד רצינית ובחינה מדוקדקת של איך כן ואיך לא ופתיחות למקומות הפוטנציאליים של כן ובדיקה שלם. ואני ממש חושבת שככה צריך לעבוד עם החומרים האלה בדיקה עניינית וטובה ורצינית מבוססת אמפירית ושל איך נכון להשתמש בזה. כי למשל בישראל החבר'ה עם ה-PTSD זה וואי וואי עולם שלם של גם דרך אגב משאבים אם אנחנו מכניסים פה גם דיון כלכלי כן מערכת הבריאות ומוציאה כספים אדירים על כל אותם קשיים גם זה מעניין לחשוב על זה כן. רן לוי 01:00:12 יש פה פוטנציאל אני חושב שמה שאתם עושים זה מדהים זאת אומרת אני מכיר את הסבל האנושי שאנשים האלה חווים ויש פה פוטנציאל לעשות טוב לאנשים בצורה שכאילו מעולם לא יכולנו לעשות טוב כל כך. קרן צרפתי 01:00:30 נכון ואני גם אגיד ש-MAPS מאוד מתמקד ב-MDMA assisted psychotherapy אבל עכשיו אני גם פותחת מחקר ביחד עם דוקטור ערן אראל ובאר יעקב של פסיכותרפיה משולבת פסילוסיבין לדיכאון עמיד, דיכאון שאנחנו לא מצליחים לרפא אותו בעולם הפסיכולוגיה והפסיכיאטריה בתרופות או בטיפול. כן נראה מה שם נגלה בארצות הברית זה כבר מחקר שהוכרז כפורץ דרך גם באירופה קיצור יש פה פוטנציאל מאוד מאוד מעניין ששווה נבדוק. רן לוי 01:01:16 אז שאלה אחרונה לסיום. הדוקטורט שלך כפי שציינתי בפתיח הוא בפסיכולוגיית מזרח מערב. מה הרפואה המודרנית לדעתך מפספסת ברעיונות של הרפואה המזרחית שעדיין אנחנו לא משלבים אותה בפנים וחשוב לשלב. קרן צרפתי 01:01:16 תראה אני קודם כל לא אני לא רופאה, כן? אני דוקטור לפסיכולוגיה, אז אני ככה אגיד את הדברים שאני אומרת בזהירות ואני גם לא מבינה כלום ברפואה מזרחית מעבר ללהיות פציינטית מסורה וכד' לכל מיני, אבל אני כן אגיד מהמקום של העקרונות, עקרונות שהתפיסה העקרונית שברפואה המערבית אנחנו מאוד מאוד מפרידים, יש מחלקת אורתופדיה ומחלקת כן דרכי השתן וכליות ומוח ואתה מבין הכל הכל מופרד. והרפואה המזרחית או התפיסה המזרחית של תרפיה אני אגיד היא בעצם מאפשרת התבוננות על האדם כשלם על בת האדם כשלמה כן? ואני חושבת שזה דבר שהוא נורא נורא נורא חשוב. וב-PTSD בדיכאון בכל ההפרעות הפסיכיאטריות או הפגיעות הפסיכיאטריות האלה שאנחנו פוגשים במחקרים בעצם אנחנו ממש רואים איך כל הממדים של מי שאנחנו בטח הפיזיולוגיים הרגשיים נפגעים נפגעים ואנחנו רוצים לעבוד עם הממדים האלה בצורה שלמה לא להזניח אף חלק כן? אז בהקשר של הפסיכיאטריה אני חושבת שהעולם הזה של חומרים משני תודעה מציע איזושהי תפיסה אחרת הסתכלות על האדם כשלם ככה הסתכלות שהיא גם על הפתולוגיה אבל גם על כוחות ריפוי גדולים עבודה גם עם הגוף וגם עם הנפש ככה עולם שיש בו משהו יותר שלם אפשר לומר פחות מפוצל שלם בדיוק. רן לוי 01:02:42 מרתק דוקטור קרן צרפתי את עושה עבודה שיכולה לעשות הרבה הרבה אנשים הרבה יותר מאושרים אני חושב שאין עבודה יותר חשובה מזאת תודה רבה היה מרתק. קרן צרפתי 01:02:56 בשמחה תודה לך שאירחת אותי. קריין 01:03:08 In this house, we obey the laws of thermodynamics!
        ]]></content:encoded>
    </item>
    
    <item>
        <title>[עושים היסטוריה] 337: הרנסנס של הדינוזאורים</title>
        <link>https://mat-mo.github.io/podtext/episodes/vshym-hystvryh/vshym-hystvryh-337-hrnsns-shl-hdynvzvrym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-337-hrnsns-shl-hdynvzvrym.html</guid>
        <pubDate>20 בדצמבר 2020</pubDate>
        <description>Transcript for [עושים היסטוריה] 337: הרנסנס של הדינוזאורים from עושים היסטוריה</description>
        <content:encoded><![CDATA[
            Ran Levi 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי זה אומר שהפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Ran Levi 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran Levi 02:29 שלום וברוכים הבאים לעושים היסטוריה, פרק 337: הרנסנס של הדינוזאורים. 'פארק היורה', סרטו שובר הקופות של הבמאי סטיבן ספילברג. קלאסיקה קולנועית במלוא מובן המילה. אולי אתם זוכרים שתיים מהסצנות היותר מפורסמות ממנו. למשל, הסצנה שבה גיבורי הסרט לכודים בתוך שתי מכוניות, בעוד שטי-רקס ענק מפיל את הגדר החשמלית שעוטפת את מתחם הדינוזאורים, טורף איזו עז מסכנה שעומדת שם, ואז - לא עושה כלום. הוא עוצר, קפוא במקומו במשך שלוש שעות תמימות, בזמן שהוא מעכל את העז. הגיבורים המשועממים מסתלקים מהמקום והולכים לאכול ארוחת ערב. או אולי הסצנה האלמותית שבה שני ולוצירפטורים תרים אחר שני ילדים בין שורות של מדפי מתכת במטבח תעשייתי. הדינוזאורים מרימים את ראשם, נחיריהם רוטטים, בעוד הילדים המפוחדים מסתתרים מאחורי אחד השולחנות. ואז, אחד הולוצירפטורים מפנה את ראשו בחדות ומתקדם במהירות אל תנור. אחד התנורים במטבח נשאר דולק, והולוצירפטורים נשכבים לידו, סופגים את החום שבוקע ממנו כמו חרדון בשמש. הילדים קמים והולכים החוצה, אחד מהם נשרט במקרה מסכין שנפלה מאיזה מדף. הו, האימה. טוב, אז ברור שזה לא נכון. בסצנות המקוריות הטי-רקס הופך את המכונית בפראות והולוצירפטורים כמעט מצליחים לטרוף את הילדים שניצלים בנס. אבל זה יכול היה להיות ככה. אם פארק היורה היה מצולם בשנות השישים למשל, ובהנחה שספילברג היה נצמד לקונצנזוס המדעי של אותה התקופה, כך כנראה הוא היה כותב את הסצנות המדוברות. מדוע? מכיוון שבשנות השישים, ולמעשה בכל מאה השנים שקדמו להן, האופן שבו תפסו המדענים, ובעקבותיהם הציבור הרחב, את דמותם ותכונותיהם של הדינוזאורים, היה שונה מאוד מהאופן שבו אנחנו תופסים אותם היום. והתפיסה הזאת הייתה עשויה להיות תקפה גם בימינו, אלמלא מה שמכונה 'הרנסנס של הדינוזאורים'. אבל אני מקדים את המאוחר. בואו נחזור אחורה בזמן. Ran Levi 05:59 הכירו את חברת Soulmate, החברה שמביאה בשורה אמיתית לכם ולחברים הכי טובים שלכם בבית. סולמייט היא מיזם צרכני של לוחמים, יוצאי יחידת עוקץ, שהחליטו שנמאס להם מהמחירים הגבוהים של המזון שיש בישראל לכלבים ולחתולים. סולמייט עקפו את כל המתווכים באמצע, והם מייצרים מזון לכלבים וחתולים איכותי, טעים ובריא, בהולנד ובגרמניה, שמגיע עד אליכם הביתה וחוסך לכם כ-50% מהמחיר הממוצע בשוק. בסולמייט מוכיחים שאפשר לספק לחברים הכי טובים שלנו מוצרים באיכות הגבוהה ביותר במחירים נמוכים ובשירות אדיב ומקצועי ברמה שלא הכרתם. חפשו Soulmate בגוגל, ראו את הסיפור המרגש של המותג הזה שבאמת עושה כאן מהפכה אדירה, ואל תשכחו להגיד שהגעתם דרכנו. בקוד קופון H5 תקבלו גם חמישה אחוזי הנחה על הקנייה. Ran Levi 07:05 אנשים נתקלו במאובנים - שרידים של יצורים חיים שתבנית גופם נשתמרה בתוך סלע - לכל אורך ההיסטוריה, פחות או יותר. לעתים אלו היו מאובנים של קונכיות קטנות או צמחים, אבל פה ושם שרידים הרבה יותר משונים: עצמות ענקיות, גולגולות מפלצתיות, שיניים שכל אחת מהן הייתה גדולה יותר מכף יד. ההסברים שהעניקו האנשים לממצאים המוזרים האלה השתנו במקומות שונים ובזמנים שונים. היו תרבויות שראו ביצורים המאובנים האלה שרידים של עבר מיסטי, שבו אלים ומפלצות ענק מילאו את הארץ לפני שנברא האדם הראשון. אחרים חשבו שאולי מדובר בדרקונים שעדיין מסתתרים מתחת להרי געש. באירופה בימי הביניים היו מלומדים שהעריכו שאולי מאובנים הם בכלל לא שרידים של יצורים חיים, אלא בסך הכול סלעים בעלי צורה ייחודית, תוצרים של תהליכים גאולוגיים טבעיים כמו התהליכים שיוצרים יהלומים למשל. מעטים מאוד, אם בכלל, העזו להעלות על דעתם שמדובר בשרידים של מיני בעלי חיים שהיו בכדור הארץ בעבר ונכחדו. זה לא שאנשים בימי עבר היו טיפשים או עיוורים, ממש לא. הרעיון הזה לא עלה על דעתם בעיקר מכיוון שהוא לא עלה בקנה אחד עם תמונת העולם הקיימת שלהם, תמונת עולם שהייתה דתית בעיקרה. אף אחד לא שיער לעצמו שכדור הארץ הרבה יותר עתיק מכפי שכתוב בספר בראשית, והמחשבה על מינים רבים שנבראו רק כדי להיכחד ולהיעלם במרוצת השנים לא הסתדרה עם הרעיון של אלוהים טוב ורחום. מכיוון שכך, המלומדים נטו להעדיף תאוריות שהסתדרו טוב יותר עם תמונת עולמם. למשל, חוקר בריטי שבחן במאה ה-17 מאובן של עצם ירך ענקית, שיער שמדובר בעצם של פיל שהרומאים הביאו איתם כשהם כבשנו את האיים הבריטיים למעלה מ-1500 שנה קודם לכן. הדברים החלו להשתנות בראשית המאה ה-19. רוב רובו של כדור הארץ כבר נחקר ומופה באותם הימים, וחוקרים רבים החלו להגיע למסקנה שאם היצורים הכלואים במאובנים הם שרידיהם של בעלי חיים שחיים וקיימים היום בכדור הארץ, כבר היינו צריכים לגלות אותם מזמן, במיוחד אם מדובר בבעלי חיים בסדר גודל של פיל ויותר. ז'ורז' קיווייה, זואולוג צרפתי, היה מבין המדענים הראשונים שבחנו מאובנים באופן שיטתי ומסודר והשוו אותם לאנטומיה המוכרת של בעלי חיים מודרניים. הוא הבחין בעובדה שככל שהמאובן מגיע משכבה גאולוגית קדומה יותר, כך בעל החיים הכלוא בתוכו שונה יותר ממינים של בעלי חיים שקיימים בהווה. והתובנה הזאת הובילה אותו למסקנה שרבים מהיצורים הכלואים במאובנים הם שרידים של מינים קדומים שנכחדו ואינם עוד. המסקנה הזאת הובילה לשינוי עמוק באופן שבו תפסו החוקרים את המאובנים והשרידים שהם מכילים, ופתחה את השער עבור פרשנויות חדשות ורדיקליות לגבי תכולתם. השינוי המחשבתי העמוק הזה הוא זה שאיפשר לוויליאם באקלנד, כומר בריטי שהיה גם גאולוג חובב, להעניק פרשנות חדשה ורדיקלית כזו למאובן מעניין שהוא מצא ב-1824. באקלנד מצא שרידים של עצמות רגל, לסת וגב ענקיות, והסיק מהן שמדובר במין נכחד של לטאה ענקית, 20 מטרים אורכה. באקלנד נתן למין החדש הזה את השם 'מגלוזאורוס', מגה - גדול, זאורוס - לטאה, דהיינו לטאה ענקית. שנה לאחר מכן, ב-1825, קיבל לידיו רופא חובב מאובנים בשם גדעון מנטל מאובן שהכיל מספר עצמות ושיניים גדולות. השיניים בפרט הזכירו למנטל שיניים של איגואנה, ולכן הוא העניק ליצור החדש את השם 'איגואנודון'. הקרקע אם כן הייתה מוכנה למישהו שיבוא ויחבר את כל הנקודות האלה לכדי תמונת עולם שלמה וקוהרנטית, והאדם שהיה בזמן הנכון ובמקום הנכון היה ריצ'רד אוון הבריטי. אוון למד רפואה, אבל נמשך פחות לחולים ויותר ללימודי האנטומיה. בריבות השנים הוא הפך לאחד המומחים הגדולים ביותר בעולם באנטומיה, ובפרט הוא אהב לחקור בעלי חיים לא שגרתיים. למשל, הוא נהג לקבל לידיו את גופותיהם של בעלי חיים אקזוטיים שמתו בגן החיות של לונדון. ביומנה האישי של אשתו של אוון למשל, אפשר למצוא תלונות שלה על כך שבעלה הביא הביתה בשיא הקיץ חלקים מגופתו של פיל מת ועכשיו כל הבית שלה מסריח. אבל צרותיה של אשתו של אוון הן המזל שלנו, מכיוון שמומחיותו של אוון בחקר האנטומיה של חיות אקזוטיות הביאה אותו לקבל לידיו גם את המאובנים של ויליאם באקלנד וגדעון מנטל, והוא היה הראשון שהבין ששני המינים החדשים האלה מייצגים למעשה סוג חדש לגמרי של בעלי חיים שנכחדו. ב-1842 העניק אוון לסוג החדש הזה את השם שמלווה אותם עד היום: דינוזאורים. ריצ'רד אוון הוא גם זה שהיה אחראי להתעוררות של העניין הציבורי סביב הגילויים החדשים האלה. הוא שיתף פעולה עם פסל מוכשר בשם בנג'מין ווטרהאוס, שתחת הנחייתו של אוון יצר סדרת פסלים בגודל טבעי של המגלוזאורוס, האיגואנודון ועוד מספר מיני דינוזאורים שהתגלו עד אז. הפסלים הוצגו לקהל ב-1851 במסגרת תערוכת טכנולוגיה גדולה בשם 'The Great Exhibition', שבה הוצגו לציבור מיטב הטכנולוגיות החדשניות לצד תגליות מדעיות ומכשור מדעי פורץ דרך. הגרייט אקסיבישן הייתה הצלחה אדירה. כשישה מיליון איש, כמעט שליש מאוכלוסייתה של בריטניה כולה באותם הימים, ביקרו בה, והתגובות לפסלים של ווטרהאוס היו נלהבות מאוד. כשהסתיימה התערוכה הועברו הפסלים לפארק ציבורי גדול, פארק 'Crystal Palace', שם אפשר לראות אותם למעשה עד היום. דוגמה נוספת לאופן שבו עוררו אוון ווטרהאוס את העניין הציבורי בדינוזאורים היא ארוחת ערב חגיגית שהם ערכו בערב ראש השנה של 1854, ארוחה אליה הוזמנו שמנה וסלתה של החברה הלונדונית: ממדענים בכירים ועד עורכי עיתונים מובילים. שולחן ארוחת הערב הוצב בתוך המודל הענק של האיגואנודון שפיסל ווטרהאוס, כשאוון עצמו מנחה את הערב ממקומו בראש השולחן - מילולית, בתוך הגולגולת של הדינוזאור. הדיווחים על האירוע הבלתי שגרתי הזה מילאו את דפי העיתונים כמובן. אבל הסיבה האמיתית שבגללה אני מזכיר את הפסלים של ווטרהאוס היא לא בגלל העניין שהם עוררו בציבור, אלא בגלל מה שהם מלמדים אותנו על האופן שבו תפסו אוון ושאר החוקרים את תכונותיהם של הדינוזאורים. כאמור, ריצ'רד אוון נתן לבעלי החיים האלה את השם דינוזאורים: 'דינו' ביוונית זה איום או מפחיד, ו'זאורוס' זה לטאה. ואכן, הפסלים של ווטרהאוס הציגו את הדינוזאורים כמין גרסאות מנופחות, במירכאות, של הלטאות, התנינים וכל שאר הזוחלים המודרניים שאנחנו מכירים היום. למשל, הם מוצגים כהולכים על ארבע כשהגחון שלהם קרוב יחסית אל הקרקע, כמו תנינים. מעבר לצורה החיצונית, ההשוואה לזוחלים השליכה גם על תכונות נוספות של הדינוזאורים, כמו ההתנהגות שלהם. רוב הזוחלים למשל הם לא יצורים חברתיים שצדים בלהקות כמו זאבים ואריות, והם גם לא מגדלים את הצאצאים שלהם לאורך זמן כמו בני אדם וקופים. זוחלים הם גם בעלי דם קר, משמע חום הגוף שלהם תלוי בטמפרטורה של הסביבה. וזו הסיבה שלטאות ותנינים נוהגים לבלות שעות ארוכות ברביצה בשמש ללא תנועה כדי לספוג את החום שלה. רק כדי לסבר את האוזן, כשהייתי בן 15 עבדתי בקיץ בדולפינריום שבתל אביב כשומר בתצוגת התנינים. השאלה ששאלו אותי הכי הרבה פעמים, בפער ניכר על פני כל שאר השאלות, הייתה 'תגיד, התנינים האלה, זה אמיתי או שזה מפלסטיק?'. אני לא יכול להאשים את המבקרים, התנינים האלה יכלו לשכב בלי לזוז אפילו מילימטר במשך יום שלם. אפילו אני בשלב מסוים שאלתי את עצמי אם יכול להיות שהתנינים מתו במהלך הלילה ואף אחד לא שם לב. הפואנטה של העניין היא שאם תפיסת העולם הזו של הדינוזאורים כזוחלים ענקיים הייתה נותרת על כנה עד היום, לא היינו מכירים אותם כדינוזאורים הפראיים והמסעירים שאנחנו מכירים מסרטים כמו פארק היורה, אלא כיצורים איטיים, טיפשים ומשעממים, עם כריזמה של כוס קלקר. אבל אי אפשר להאשים את אוון ועמיתיו על האופן שבו הם פירשו את תכונותיהם של הדינוזאורים. בעוד מאובנים של קונכיות ויצורים ימיים הם שכיחים למדי, או לכל הפחות לא מאוד מאוד נדירים, מאובנים של דינוזאורים הם הרבה יותר נדירים. למה? נתן פוזניאק, איש התחקירים שלנו, הפנה את השאלה הזו לדוקטור שמוליק מאירי, גאולוג שעבודתו מתמקדת היום באופן שבו מוצגים דינוזאורים במוזיאונים. Nathan Pozniack 17:34 איך כל זה קורה בכלל? כלומר, הפגר של היצור נופל לאיזושהי סביבה... Dr. Shmulik Meiri 17:40 ביצה. ביצה זה האופטימלי. זה אופטימלי מפני שבקרקעית של ביצה הם בדרך כלל אנאירוביים, כלומר אין שם כל מיני כאלה שיטרפו את הפגר. הוא מתפרק לאט לאט בתהליך רקב איטי, יכול להתפחם אפילו אם הביצה היא מספיק עמוקה. בעיקר מנותק מהאטמוספירה ועובר תהליך איטי של כיסוי במשקעים אחרים ששוקעים בביצה ועובר תהליך התאבנות. ברוב המקרים זה לא קורה, זה הסיבה שדינוזאורים הם כל כך נדירים, מאובני דינוזאורים הם כל כך נדירים, כי הוא יצור יבשתי. גם אם הסתובב בביצות, ברוב המקרים לא. מה קורה ליצור שהוא מתפגר על פני השטח? יש מי שאוכל אותו בכל הרמות, החל מאוכלי נבלות גדולים כמו צבועים ונשרים, ואחר כך מגיעים הקטנים יותר, התולעים והזבובים והבקטריות והפטריות שצומחות עליו ולא נשאר ממנו כלום. גם מה שקורה אם הוא נגיד נמצא על פני השטח ואחר כך יורד גשם או יש שיטפון, שלד כזה שנותר על פני השטח מתפזר בצורה סלקטיבית. כלומר, עצמות הם לא באותו משקל, אין להם את אותה מסה או אותו מבנה ולכן בסחיפה, גשם סוחף אותם, את הקטנות הוא זורק רחוק ואת הגדולות משאיר מאחור, כך ששלד יכול להיות מפוזר על פני לפעמים קילומטרים. כלומר, הפרקי האצבעות נמצאים במורד הנחל והגולגולת או האגן, שהם העצמות הכבדות יותר, נותרו במעלה הנחל. עכשיו לך תמצא, נניח שמצאת את הכול, לך תקשר בין הדברים האלה. לכן הסיטואציות שבהן משהו נפל לתוך ביצה, או משהו נקבר באופן מאוד מאוד מהיר על ידי נגיד סופת חול או אפר געשי, שזה אופטימלי, מה שנקרא אופה אותם במקום ומשאיר אותם שם - הסיטואציות האלה מאוד מאוד נדירות. ולכן מאובנים של יצורים יבשתיים בכלל, לא רק של דינוזאורים, הם מאוד מאוד נדירים בהשוואה לאלה של יצורים ימיים. Ran Levi 20:14 באירופה בפרט נתגלו עד תקופתו של ריצ'רד אוון רק מעט מאוד מאובנים של דינוזאורים, וגם אלה שנתגלו היו ברוב המקרים מאובנים חלקיים מאוד: פה שן, פה עצם ושם גולגולת. אין פלא שחוקרי המאובנים, פלאונטולוגים בשמם המקצועי, בתקופתו של ריצ'רד אוון, עם מעט כל כך חומר גלם לעבוד עליו, התקשו ליצור תמונה שלמה ומפורטת של בעלי חיים שחיו לפני מאה מיליון שנה ויותר. רצה הגורל ובארצות הברית פרצו ממש באותה התקופה, אמצע המאה ה-19, שתי מלחמות. אחת אתם אולי מכירים, מלחמת האזרחים האמריקנית. אבל לא זו המלחמה שאני רוצה לדבר עליה. אני רוצה לדבר על מלחמה קטנה ואינטימית יותר במירכאות, אבל לא פחות אכזרית: מלחמת העצמות. ארצות הברית נכנסה לעולם חקר המאובנים הרבה אחרי אירופה. המאובן הראשון של דינוזאור נתגלה בצפון אמריקה רק ב-1854, 30 שנה אחרי המגלוזאורוס של ויליאם באקלנד הבריטי. הקהילה המדעית האמריקנית החלה להתעניין ברצינות בחקר הדינוזאורים רק ארבע שנים לאחר מכן בעקבות תגלית ראשונה מסוגה: השלד המלא הראשון של דינוזאור שנתגלה אי פעם בעולם. מקום הגילוי היה מחוז האדונפילד שבניו ג'רזי בחוף המזרחי. אזור האדונפילד היה עשיר במחצב ששימש באותה תקופה לדישון, והכורים שחפרו בקרקע כדי להוציא את המחצב הזה גילו מדי פעם בפעם שאריות של מאובנים עתיקים. עד אז הם נהגו להשליך את המאובנים האלה הצידה מחוסר עניין, אבל כששמעו המדענים האמריקנים על הממצאים המרתקים שהגיעו מאירופה, הם ביקשו מהחופרים ליידע אותם על כל ממצא מעניין. כך בא לעולם ה'הדרוזאורוס', דינוזאור ענק, משהו בסדר גודל של משאית, ששלד כמעט שלם שלו נתגלה באחת המחצבות. בחינת השלד המלא הזה העלתה שההדרוזאורוס הלך ככל הנראה על שתי רגליים, וזו הייתה הפתעה גדולה מכיוון שבימינו רק מעט מאוד זוחלים הולכים על שתי רגליים, וגם זה לפרקי זמן קצרים יחסית. התגלית הזו רמזה על כך שבכל מה שנוגע לדינוזאורים, עדיין רב הנסתר על הגלוי. שש שנים לאחר מכן, ב-1860, הגיע להאדונפילד פלאונטולוג צעיר בשם אדוארד דרינקר קופ. קופ היה כוכב עולה בתחום הצעיר של חקר מאובני הדינוזאורים, ופרסם את המאמר הראשון שלו כבר כשהיה כבן 18. התגלית בהאדונפילד גירתה את סקרנותו והוא החליט לעבור לגור בהאדונפילד עם אשתו ובתו כדי להיות קרוב ככל האפשר אל המחצבות בהן נתגלו חלקי המאובנים. ההחלטה הזו השתלמה לו ובגדול כשקופ חשף ב-1866 את השלד השני השלם שנתגלה בצפון אמריקה, דינוזאור הולך על שתיים שאורכו היה כשבעה וחצי מטרים. הגילוי הזה חיזק את ההשערה שגם המגלוזאורוס וגם האיגואנודון הלכו על שתי רגליים, בניגוד גמור לאופן שבו הציגו אותם הפסלים של אוון ווטרהאוס. הדיווחים אודות התגלית החדשה של אדוארד קופ הביאו להאדונפילד פלאונטולוג נוסף: עותניאל צ'ארלס מארש. מארש הוא סיפור סינדרלה אמיתי. הוא נולד למשפחה ענייה והיה צפוי כנראה לחיים של עוני ובורות, אלמלא העובדה שדוד שלו היה ג'ורג' פיבודי, אחד האנשים העשירים ביותר בארצות הברית. פיבודי מימן את לימודיו של מארש באוניברסיטת ייל, ובהמשך אף מימן את הקמתו של מוזיאון טבע באותה אוניברסיטה. עם או בלי קשר לתרומה, מארש מונה לפרופסור לפלאונטולוגיה של ייל, הפרופסור הראשון בארצות הברית בתחום המדעי החדש הזה. אדוארד קופ וצ'ארלס מארש היו בעלי אופי שונה מאוד, אפשר להגיד כמעט מנוגד. מארש היה שקט ומופנם וקופ היה נלהב ומהיר חימה. מארש גם היה מבוגר מקופ בתשע שנים, אבל למרות הבדלי הגיל והאופי, השניים האלה התיידדו כשהם למדו יחד אנטומיה בגרמניה. כל כך התיידדו עד שקופ קרא לאחד המינים שגילה 'קולסטיוס מארשי' על שמו של מארש, ומארש נתן למין אחר את השם 'מוזאזאורוס קופניוס' על שמו של קופ. אין פלא אם כן שכאשר מארש קפץ לביקור של שבועיים במחצבות של האדונפילד, קופ שמח מאוד לערוך לו סיורים מודרכים באזור שהיה המגרש הביתי שלו, ואפילו הכיר לו את הפועלים ומנהלי העבודה שחפרו באזור והביאו לקופ את המאובנים שמצאו. אבל אחרי שעזב מארש את המקום, קופ גילה שחברו במירכאות נפגש מאחורי גבו עם אותם פועלים ומנהלי עבודה והציע להם תשלום כדי שיעבירו לו את המאובנים המעניינים שימצאו במקום לקופ. קופ זעם על הבגידה המכוערת הזאת וכך נולדה אחת היריבויות הגדולות ביותר בהיסטוריה של המדע, יריבות שבמידה רבה תגדיר את עולם הפלאונטולוגיה במשך 40 השנים הבאות. Ran Levi 26:17 אפשר ליצור לחבילה החדשה של יאנדקס פלוס פרסומת מלאה באפקטים. או לכתוב טקסט שנון. או לרגש אתכם - 'Help me Obi-Wan'. אבל אולי פשוט אסביר לכם על אחד המבצעים הכי משתלמים שיש. בלי מוזיקה, בלי אפקטים, פשוט אני ואתם. תמורת עשרה שקלים לחודש תקבלו שירות סטרימינג של מוזיקה, 20 ג'יגה של זיכרון בענן ו-10% הנחה במשלוחי יאנגו. עשרה שקלים לחודש וכל זה שלכם. בחודשיים הראשונים החבילה בחינם, עשרה שקלים לחודש החל מהחודש השלישי. הקליקו על הבאנר של יאנדקס באתר או באפליקציית עושים היסטוריה ובעת ההרשמה הזינו את קוד הקופון ypodcast. יאנדקס פלוס, מקבלים יותר. Ran Levi 27:18 ארצות הברית באותם הימים הלכה והתרחבה מערבה, אל השטחים העצומים שבין נהר המיסיסיפי והאוקיינוס השקט. ב-1868 הצטרף מארש אל משלחת של גאולוגים שביקשו לסקור את האזורים הלא מוכרים האלה. הם נעו לאורכה של מסילת רכבת חדשה שחצתה את היבשת, ובאחת מתחנות הרכבת בנברסקה הבחין מארש בערימה של אפר שנחפר לא מזמן מתוך באר חדשה. הוא ניצל את ההמתנה לרכבת כדי לפשפש באפר ובתוך דקות ספורות מצא את עצמותיהם המאובנות של לא פחות מ-11 מינים של בעלי חיים קדומים. לפני שעזבה המשלחת את התחנה, מארש ביקש ממנהל תחנת הרכבת שיאסוף עבורו מאובנים נוספים אם ייתקל בהם. כשהמשלחת שבה חזרה מזרחה ועצרה שוב בתחנה בנברסקה, הגיש לו מנהל התחנה כובע מלא בעצמות. מארש הבין שבשטחים הבתוליים של מערב ארצות הברית ישנו פוטנציאל אדיר לגילויים של מאובנים חדשים, ובין השנים 1870 ו-1873 יצא לארבע מסעות מחקר בקולורדו, קנזס, נברסקה וויומינג עם קבוצות שונות של סטודנטים ופועלים שסייעו לו בחפירות. המשלחות האלה לוו ביחידות של הצבא האמריקני ששמרו עליהן מפני תקיפות של אינדיאנים מקומיים, אם כי בכל השנים לא נרשמה תקרית חריגה במובן הזה. האויב האמיתי של מארש מסתבר היה אדוארד קופ. השמועה אודות תגליות המאובנים במערב הגיעה כמובן לאוזנו של החוקר מפילדלפיה, והוא מיהר ליזום משלחות מחקר משלו. שניים מהפועלים ששכר קופ לצורך החפירות היו פועלים מהמשלחת של מארש. כששמע מארש שקופ גונב במירכאות את האנשים שלו, הוא רתח מזעם. הוא התעמת עם שני הפועלים שהתנצלו בפניו. אחד מהם טען שהוא קיבל את הג'וב אצל קופ רק כדי לחבל במשלחת שלו ולהסיט אותו ממציאת מאובנים טובים. סביר להניח שזה היה שקר. אחת החולשות הידועות של מארש הייתה הנטייה שלו לשכוח לשלם מדי פעם לאנשים שעבדו תחתיו, וגם בשנים שלאחר מכן לא מעט אנשים נטשו אותו ועברו למחנה של קופ בגלל הסיבה הזו. ב-1877 קיבל מארש מכתב משני מנהלי עבודה של הרכבת, ויליאם ריד וויליאם קרלין. הם סיפרו לו שהם גילו מאובן של חיה ענקית ליד אזור הקרוי Como Bluff בויומינג. בשלב זה מארש כבר לא הרבה לצאת למשלחות בעצמו, והעדיף להעסיק פועלים בשכר שתרו את מערב ארצות הברית לאורכה ולרוחבה, חפרו במקומות מבטיחים ושלחו אליו את הממצאים שלהם. הוא שלח את אחד מאנשיו לקומו בלאף וזה אישר את דבר התגלית, ובנוסף דיווח לו שגם אנשיו של קופ מרחרחים באותו האזור. מארש מיהר לסגור עסקה עם ריד וקרלין שבמסגרתה הוא שילם להם תשלום חודשי קבוע ובונוסים, והם חפרו עבורו בקומו בלאף ושלחו אליו את הממצאים שגילו. זו הייתה עסקה משתלמת מאוד עבור מארש, שקיבל מהם עשרות כרכרות מלאות במאובנים של דינוזאורים שהיו חדשים ובלתי מוכרים למדע. אדוארד קופ לא התכוון כמובן לתת ליריבו השנוא לפתוח עליו פער שכזה, ושלח גם את האנשים שלו לחפור בקומו בלאף. ויליאם קרלין, שהיחסים בינו לבין צ'ארלס מארש אף פעם לא היו מהמשובחים, החליט בשלב מסוים לערוק למחנה של קופ, ככל הנראה מכיוון שמארש שוב שכח לשלם גם לו על שירותיו. שתי הקבוצות היריבות פעלו זו לצד זו באותו האזור במשך מספר שנים, וכפי שניתן לצפות היחסים ביניהן היו טעונים ומתוחים. קופ שלח אנשים לגנוב מאובנים מהמחנה של מארש, ומארש מצידו הורה לפועלים שלו להרוס מאובנים קטנים או כאלה שנראו פגומים מדי רק כדי שלא יפלו לידיים של קופ. החפירות בקומו בלאף נמשכו כמעט 15 שנה והניבו לשני המדענים כמויות אדירות של מאובנים חדשים: טונות על גבי טונות של ארגזים מלאים בממצאים, בכמויות שלאף אחד מהם לא היה שום סיכוי להספיק ולחקור בימי חייו. קופ אפילו רכש בשלב מסוים בית נוסף רק כדי שיהיה לו מקום לאחסן את כל המאובנים האלה. המאמרים שפרסמו מארש וקופ על המאובנים שהם חקרו הפכו את השניים לשני הפלאונטולוגים הבכירים והמוכרים ביותר בקרב הקהילה המדעית האמריקנית, ובכל זאת אף אחד מהם לא התכוון להוריד את הרגל מהגז. החשש שמא המדען השני יגלה איזה דינוזאור חדש ומסעיר ובכך יאפיל על זוהרו של המדען הראשון היה חזק מדי. אבל למרוץ המטורף הזה אחר מאובנים חדשים היה גם חיסרון: העלות שלו. שני החוקרים הוציאו המון כסף שלהם ושל המוסדות שבהם הם עבדו על מימון משלחות המחקר והחפירות. מארש ספג ביקורת בייל על העלות הגבוהה של ארבע משלחות המחקר שהוציא למערב, אבל קופ היה זה שהיה בנחיתות ברורה בתחום הזה. כשג'ורג' פיבודי, דודו של מארש, הלך לעולמו ב-1869, הוא הוריש למארש חלק נכבד מהונו, כך שלמארש לא הייתה בעיה עקרונית לממן את החפירות בקומו בלאף מכיסו. לקופ לעומת זאת לא היה הון עצמי גדול, וכעבור מספר שנים הוא כבר לא היה יכול לשלם לפועלים, והיה מוכרח לצאת לשטח בעצמו, גם תחת האיום של תקיפות האינדיאנים. כדי לממן את המשך המחקר קופ נכנס להשקעה במכרות כסף בניו מקסיקו, אבל ההרפתקה הפיננסית הזאת הסתיימה בכישלון, וקופ נותר פחות או יותר חסר כול. אשתו ובתו עזבו אותו והוא חי בדירה קטנה בפילדלפיה, ישן על מזרן קטן על הרצפה כשהוא מוקף במאות רבות של ארגזי מאובנים. מארש לעומת זאת המשיך לעשות חיל. ב-1882 הוא מונה למשרה בכירה ב-US Geological Survey, הגוף הפדרלי האמריקני שאמון על ביצוע סקרים גאולוגיים. התפקיד הזה נתן בידיו של מארש המון כוח פוליטי והוא ניצל את הכוח הזה בין היתר כדי להמשיך ולחבוט בקופ. למשל, הוא ניסה לגרום לכך שהממשל האמריקני יחרים את אוסף המאובנים הענק של קופ בטענה שהאוסף הושג באמצעות מימון פדרלי. קופ, שהאוסף הזה היה מן הסתם הדבר הכי חשוב בחייו, נאבק בציפורניים ובשיניים ולבסוף הצליח להוכיח שמימן כמעט את כל החפירות הרלוונטיות מכיסו הפרטי. הנקמה, כמאמר הקלישאה, מתוקה יותר כשהיא מוגשת קרה, וקופ תכנן את הנקמה שלו במשך חמש שנים תמימות. למארש היו כמה וכמה עוזרי מחקר, וחלק מהם מאוד לא אהבו את הבוס שלהם. מארש, כפי שציינתי קודם, לא תמיד שילם להם בזמן, ובנוסף הוא מנע מהם גישה למאובנים מעניינים באוסף שלו כדי שיוכל לחקור אותם בעצמו, גם במקרים שבהם העוזרים הם אלה שחשפו את המאובנים בשטח. באחד הימים קופ הגיע לביקור בייל, לכאורה כדי לצפות במשחק פוטבול שהתקיים שם. מטרתו האמיתית של הביקור עם זאת הייתה פגישה חשאית עם כמה מהעוזרים המתוסכלים האלה, וקופ קיבל מהם מידע פנימי לגבי כל מיני כשלים ותקלות בתוך ה-US Geological Survey. קופ יצר קשר עם כתב של עיתון פופולרי בשם הניו יורק הראלד וזה פרסם סדרת כתבות ארוכה מאוד, 23 אלף מילים, שעסקה כולה בבזבוז והשחיתות לכאורה בתוך הארגון של מארש, בעיכוב המתמשך של משכורות, במאבקים האקדמיים הקטנוניים שלו מול העוזרים וכדומה. מארש הכחיש כצפוי את כל הטענות נגדו ונגד הארגון שלו, וטען שמדובר בכזבים שקופ מפיץ אודותיו כדי לפגוע בו. כדי להוכיח את טענתו הוא שיתף את קוראי העיתון בסיפור שהתרחש 20 שנה קודם לכן בסביבות 1870. ציטוט: 'פרופסור קופ תיאר במאמר שכתב מין נכחד של זוחל שנתגלה בקנזס בשם אלסמוזאורוס, ומתיאורו השתמע שזה אחד ממיני בעלי החיים המיוחדים ביותר בעבר או בהווה. השלד עצמו הוצב לאחר השחזור במוזיאון של האקדמיה למדעים בפילדלפיה, וכשפרופסור קופ הציג אותו בפניי והסביר לי על תכונותיו, הבחנתי בכך שהוא הרכיב את חוליות עמוד השדרה של היצור בצורה הפוכה. ציינתי בפניו בעדינות שהוא הרכיב את כל העסק הזה, דהיינו השלד של הדינוזאור, הפוך. קופ נעלב עמוקות וטען בשפה חזקה שהוא חקר את החיה הזו במשך חודשים רבים, וברור שהוא יודע להבחין בין החלק הקדמי של החיה ובין החלק האחורי שלה. אבל כנראה שהוא לא יודע, מכיוון שפרופסור ליידי, פלאונטולוג בכיר נוסף, בדרכו השקטה, נטל את החוליה האחרונה של הזנב היכן שקופ הניח אותה והרכיב אותה מחדש מתחת לגולגולת. כשהודעתי על כך לפרופסור קופ, גאוותו הפצועה מעולם לא התאוששה מהעלבון הצורב, ומאז הוא אויבי המר'. סוף ציטוט. הסיפור שגולל מארש הוא בבסיסו נכון. קופ באמת הרכיב את השלד המדובר באופן שגוי, ולא סתם שגוי אלא הפוך לגמרי, עם הגולגולת בקצה הזנב. ללא ספק פדיחה רצינית למי שאמור להיות אחד מחוקרי המאובנים המובילים בעולם. כשנתגלתה הטעות קופ ניסה לאסוף בחזרה את כל העותקים של המאמר שהוא פרסם ומאוחר יותר פרסם גרסה מתוקנת שלו. אבל מצד שני מארש שיפץ במירכאות חלק מהפרטים של הסיפור כדי שיתאימו לצרכים שלו. למשל, כמעט בטוח שלא מארש הוא זה שגילה את הטעות של קופ אלא דווקא פרופסור ליידי, ומארש למד על הטעות הזו רק מאוחר יותר. חשיפת הטעות הזו הביכה מאוד את קופ, אבל בסיכומו של דבר מארש היה זה שנפגע קשה יותר מהכתבה בעיתון. ה-US Geological Survey כבר עמד באותו הזמן בפני ביקורת נוקבת של הקונגרס על בזבוז יתר וניהול לא תקין של תקציבים, וחשיפת אי הסדרים מעל דפי העיתון הגיעה בעיתוי גרוע מאוד מהבחינה הזו. בסופו של דבר הג'אולוג'יקל סורוויי ספג קיצוץ קשה בתקציב ומארש פוטר ממשרתו. היריבות המכוערת בין מארש וקופ נמשכה פחות או יותר עד יום מותם, או אולי יותר נכון לומר עד יום מותו של קופ שהלך לעולמו שנתיים לפני מארש. אפילו במותו קופ תכנן נקמה אחת ואחרונה ביריבו המושבע. הוא ציווה בצוואתו שאחרי מותו יוציאו את מוחו, ישקלו אותו וישוו אותו למשקל מוחו של מארש. כך קיווה קופ להוכיח שהמוח שלו גדול יותר משל מארש ולכן הוא כנראה גם חכם יותר ממנו. אבל מארש מצידו סירב לשתף פעולה וכשהלך לעולמו נקברה גופתו מבלי שמוחו נשקל. כך נסתיימה לה מלחמת העצמות, סכסוך מכוער שנמתח על פני עשרות שנים. Dr. Shmulik Meiri 40:36 חלקים גדולים מהאזורים המדוברים, בעיקר המדינות קולורדו, נברסקה, ויומינג - הגאולוגיה נמצאת על פני השטח. כלומר, אנחנו רגילים לזה כישראלים, אבל זה לא המצב באירופה. באירופה גאולוגיה, פני השטח מכוסים בצמחייה, בקרקע מאוד עבה, כדי להגיע לגאולוגיה אתה צריך שמישהו יפרוץ לך את הדרך. אז זה יכול להיות תהליך טבעי כמו בצוקים של שולי בריטניה למשל, או פריצת מכרות ופריצת מסילות ברזל. אבל בארצות הברית זה לא המצב. המדינות המדוברות, ה-Badlands, הגאולוגיה על פני השטח. ומאובנים פשוט בוא ואסוף. בשנה אחת של חיפושי דינוזאורים ומאובנים מסוגם בארצות הברית מצאו מה שמצאו עד אז בכל העולם. כלומר, באמת השפע שם היה יוצא דופן. Ran Levi 41:43 ואל השפע הזה צריך להוסיף את הכישורים המקצועיים המעולים של קופ ומארש. Dr. Shmulik Meiri 41:47 הם היו מה שנקרא excellent dinosaur hunters. הם ידעו, הם הבינו שטח, הם ראו טוב, הם עבדו עם אנשים טובים, הם לא עבדו לבד. היו עוד אנשים שידעו את העבודה, והם הגיעו באמת לקרקע בתולה. אזור שאף אחד לפני כן לא חיפש, ומטבע הדברים לא מצא. וכן, הם הגיעו באמת למקומות שאף אחד לפני כן לא היה, וזה מבחינה זו אפשר להתייחס לזה כאל מזל שהם היו הראשונים. אבל אני לא חושב שהאספקט של מזל הוא שם הדומיננטי. הם ידעו טוב גאולוגיה, הם ידעו לעקוב אחרי שכבות. כלומר, זיהינו בשכבה מסוימת מאובנים, בוא נחפש באתר אחר באותה שכבה. הם היו מקצועיים מאוד, כלומר מזל הוא לא שם המשחק פה. Ran Levi 42:48 עבור כל שאר החוקרים בתחום הפלאונטולוגיה, הוויכוח הכמעט ילדותי בין מארש וקופ היה מביך מאוד. מדענים רבים סברו שמארש וקופ מוציאים שם רע למחקר האמריקני בפני עמיתיהם באירופה, במיוחד כשמדובר בכתבות עיתונאיות כל כך צהובות ומרשעות שאין בינן ובין המחקר המדעי שום קשר. אבל אם נתעלם לרגע מהנסיבות המכוערות שהובילו למלחמת העצמות, הייתה לה גם תוצאה חיובית, והיא הנפח העצום של מידע חדש שנוסף לפלאונטולוגיה בזכות המלחמה הזו. לפני קופ ומארש למשל, היו רק תשעה מינים ידועים של דינוזאורים בצפון אמריקה. Dr. Shmulik Meiri 43:37 השניים באמת היו פוריים בצורה בלתי רגילה. ביחד הם גילו סדר גודל של 130 מינים חדשים של דינוזאורים. התרומה שלהם למדע פשוט עצומה. חלק מהממצאים שלהם, אחרי שהם קצת נרגעו מהפרסומים החפוזים, חלק מהממצאים שלהם נפרקו מארגזים עשרות שנים אחרי מותם. והגדולה שלהם באיסוף הממצאים התגלתה או נחשפה במלואה מאוחר יותר. Ran Levi 44:12 ויליאם קופ פרסם במרוצת הקריירה שלו יותר מ-1400 מאמרים. כמות אדירה שרק מעט מאוד חוקרים זכו להגיע אליה מאז. הידע שנצבר בעקבות היריבות הזו הוביל לתובנה שהדינוזאורים הם הרבה יותר מאשר גרסאות עצומות וכבדות של בעלי חיים מודרניים. הממצאים הרבים הראו שהיו המון סוגים של דינוזאורים שונים, מביניהם גם דינוזאורים קטנים יותר. המאובנים הרבים שחשפו קופ ומארש הוצבו במוזיאונים ברחבי ארצות הברית וסייעו לעורר עניין בקרב הקהל בעשורים הראשונים של המאה ה-20. העניין הזה הוביל מוזיאונים רבים, בסיועם של תורמים נדיבים כמובן, להוציא משלחות מחקר למקומות נוספים בעולם כמו אסיה ואפריקה, והידע אודות הדינוזאורים הלך והתרחב. אבל החל משנות העשרים של המאה העשרים, ההתעניינות הציבורית והמדעית בדינוזאורים הלכה ודעכה. המשבר הכלכלי העולמי אחרי מלחמת העולם הראשונה, ולאחר מכן פרוץ מלחמת העולם השנייה, הסיטו את תשומת הלב מהעיסוק במאובנים עתיקים. וגם בקרב החוקרים, הדינוזאורים נראו פחות ופחות מעניינים. היו לכך שתי סיבות עיקריות. הראשונה היא שלמרות המגוון הרחב של מיני דינוזאורים שנתגלו במרוצת 50 השנים האחרונות, עדיין לא נמצא קשר מובהק בין הדינוזאורים העתיקים ובעלי חיים מודרניים יותר, כך שלמדענים לא הייתה מוטיבציה יתרה להמשיך ולחקור אותם. הסיבה השנייה היא שהדינוזאורים עדיין נתפסו כדומים מאוד לזוחלים המודרניים עם כל התכונות שאנחנו רגילים לייחס לזוחלים האלה: איטיים, כבדים, אולי קצת טיפשים. הניגוד ליונקים - הזריזים, המהירים והחכמים - היה כל כך גדול עד שנוצרה תחושה שהיונקים היו עליונים על הדינוזאורים בכמעט כל מובן, ומכאן שהדינוזאורים ייצגו מעין מבוי סתום בעץ החיים, ענף של האבולוציה שנדון מראש לכליה. ואף זה המצב, מה הטעם לחקור יצורים חסרי תוחלת שכאלה? אבל היו כמובן מדענים שבכל זאת המשיכו לחקור את הדינוזאורים, ואחד מהם היה ג'ון אוסטרום, פלאונטולוג אמריקני. אוסטרום, פרופסור באוניברסיטת ייל, נחשב לאחד המומחים המובילים בעולם בתחומו. ב-1964 ניהל אוסטרום חפירה במונטנה. זה היה היום האחרון של החפירה, כל חברי המשלחת שלו כבר ארזו את כלי העבודה שלהם והתכוננו להיכנס למכוניות שלהם ולנסוע הביתה. אוסטרום ואחד מעוזריו הסתובבו בשטח כדי לבחור את האזור שבו ימקדו את החפירות בעונה הבאה, כשפתאום הם הבחינו בקצה של מאובן בוקע מצלע של אחת הגבעות. זו הייתה זרוע של דינוזאור, שהסתיימה בטופר חד ומעוקל מאוד, סוג של ציפורן קשה ועבה עם שפיץ חד כמו להב של חרמש. אוסטרום תיאר את רגע הגילוי במאמר שפרסם מספר שנים לאחר מכן. ציטוט: 'מיד ברגע הגילוי היה ברור מתוך מעט פיסות המאובן שהיו חשופות על פני השטח שנתקלנו במשהו מאוד בלתי שגרתי, ולא דומה לשום דינוזאור שנתגלה קודם לכן'. סוף ציטוט. סקרנים, אוסטרום ועוזרו ירדו על ברכיהם והחלו חופרים את המאובן החוצה. לא היו להם כלי עבודה אז הם חפרו עם האצבעות ועם האולרים שלהם. לא רחוק מהזרוע שהם גילו, הם חשפו טופר מעוקל נוסף, אבל כשניסה אוסטרום לחבר את הטופר הזה אל הזרוע המאובנת, הוא גילה שהשניים לא מתחברים. מאין אם כן הגיע הטופר הנוסף? אוסטרום נאלץ להמתין עוד שנה שלמה עד שחזר עם המשלחת שלו אל אותו האזור במונטנה. הם המשיכו לחפור באותו האזור במשך שנתיים רצופות, ומצאו עוד כ-1000 שרידי עצמות שונות שהיו שייכות לשלושה עד חמישה פרטים שונים של אותו דינוזאור בלתי שגרתי. אוסטרום העניק לו את השם 'דיינוניכוס', שמשמעותו terrible claw, טופר איום. הממצאים שחשפו בחקירה פתרו את חידת הטופר המיותר במירכאות. הטופר הזה מסתבר היה שייך לכף רגלו של הדיינוניכוס. אבל התובנה הזו העלתה חידה חדשה וקשה יותר. מהמאובנים עלה בבירור שהדיינוניכוס עמד על שתי רגליים. הטופר בכף רגלו נועד בבירור לחיתוך ולא לאחיזה למשל. אבל איך יכול היה הדיינוניכוס לשסע את בשרו של הטרף שלו בעזרת הטפרים האלה בזמן שהוא עמד על רגליו? הדיינוניכוס נזכיר הוא לא ציפור, הוא לא היה יכול לתקוף את הטרף שלו מלמעלה, מהאוויר. ומכאן שכדי להשתמש בטפרים האלה הוא היה מוכרח לנתר באוויר. אוסטרום מתאר זאת כך. ציטוט: 'עושה רושם שהחיה הזאת תפסה והחזיקה בטרף שלה באמצעות זרועותיה, ושיספה אותו בעזרת הטפרים הגדולים שעל כפות רגליה. דבר זה כמובן חייב את הדיינוניכוס לעמוד, לפחות באופן זמני, על רגל אחת בזמן ששיספה את בשרו של קורבנו באמצעות הרגל הנגדית'. סוף ציטוט. אני לא צריך להגיד לכם שעמידה על רגל אחת, ובמיוחד תוך כדי קרב לחיים ולמוות, דורשת שיווי משקל מפותח. את היכולת הזאת מסתבר סיפק זנבו הארוך של הדיינוניכוס. חריצים עמוקים בעצמות הזנב לימדו את אוסטרום שהזנב הזה היה מחובר אל שרירים מסיביים שאיפשרו לדינוזאור הטורף להזיז את הזנב במהירות מצד לצד כדי לשמור על שיווי המשקל הזה. ולזנב המפותח של הדיינוניכוס היה כנראה תפקיד נוסף. כשאוסטרום בחן את עמוד השדרה של הדיינוניכוס, הוא הגיע למסקנה שהדינוזאור הזה הלך על רגליו כשגופו פחות או יותר מקביל לקרקע. דמיינו לעצמכם את האות האנגלית T. הרגליים הן הקו האנכי של ה-T והגוף הוא הקו האופקי. המנח הזה איפשר לדיינוניכוס לרוץ במהירות, כשהזנב הגמיש והשרירי מאפשר לו לשמור על שיווי משקל באופן דינמי, כמו לוליין שהולך על חבל כשהוא אוחז בידיו מוט ארוך ומזיז אותו ימינה ושמאלה. ואכן, בחינה של עצמות הרגליים המפותחות של הדינוזאור אישרו שהדיינוניכוס היה ככל הנראה רץ מרשים. אולי לא הכי מהיר מבין הדינוזאורים, אבל בהחלט חיה זריזה ומהירה. ולבסוף אוסטרום הגיע לעוד מסקנה מרתקת לגבי האופן שבו צד הדיינוניכוס את טרפו. ציטוט: 'הטופר הגדול בכף הרגל מרמז על כך שהדיינוניכוס לא הגביל את עצמו לטרף של בעלי חיים קטנים בלבד, אלא כנראה שתקף בעלי חיים באותו הגודל שלו ואולי אפילו פי כמה וכמה יותר גדולים ממנו, שכן הטופר המעוקל נועד בבירור כדי ליצור חתכים עמוקים במיוחד. העובדה הזאת מסבירה אולי את הגולגולת והלסת שהם גדולים במידה בלתי רגילה. נזכור ששרידיהם של לפחות שלושה ואולי חמישה פרטים של דיינוניכוס נתגלו בתא שטח קטן יחסית. שרידיהם נמצאו לצד שרידיו של עוד יצור אחד בלבד, דינוזאור בסדר גודל בינוני שכנראה שקל פי חמישה עד שישה ממשקלו של הדיינוניכוס. הממצאים האלה מרמזים שייתכן שהדיינוניכוס היה חברותי וצד בלהקות'. סוף ציטוט. התמונה המתקבלת אם כן הייתה של דינוזאור מהיר, זריז ופעלתני שצד את טרפו בלהקה. האם יש תיאור רחוק יותר מזה של זוחל טיפוסי כמו לטאה או תנין? אוסטרום אומר זאת במפורש. ציטוט: 'דיינוניכוס הוא ככל הנראה רחוק מאוד מהזוחלים בהתנהגותו, תגובותיו ואורח חייו. הוא היה חייב להיות טורף זריז, גמיש ופעיל מאוד, רגיש להמון אירועים מהסביבה ובעל תגובות מהירות. כל אלה מעידים על רמה בלתי שגרתית של פעילות עבור זוחל, ומצביעים על קצב גבוה של חילוף חומרים'. סוף ציטוט. במילים אחרות, הפרשנות של אוסטרום לגבי הדיינוניכוס סותרת לחלוטין את התפיסה הקודמת של הדינוזאורים. הדינוזאורים, טען אוסטרום, לא היו איטיים, כבדים וטיפשים כפי שהיה מקובל לראות בהם קודם. הם היו אקטיביים, מהירים מאוד, ידעו לרוץ ולקפוץ, וחלקם כמו הדיינוניכוס ניחנו באינטליגנציה מפותחת שאיפשרה להם לשתף פעולה עם חברי הלהקה שלהם, כמו זאבים ולביאות בהווה. במילים אחרות, הדינוזאורים היו פעילים וחכמים ולא נפלו במאום מהיונקים של ימינו. אוסטרום ידע שההשערה שהוא מעלה היא מהפכנית. הוא פתח את המאמר שלו במילים: 'למרות גודלו הצנוע, היצור הזה היה אחד הדינוזאורים הבלתי שגרתיים ביותר ומעניק לנו תובנות חדשות לגמרי לגבי תכונותיהם של דינוזאורים טורפים ויכולותיהם המתוחכמות באופן מפתיע'. המאמר הדרמטי של אוסטרום הצית ויכוח סוער בקרב קהילת הפלאונטולוגים, שרבים מהם לא היו מוכנים לקבל את הפרשנות הרדיקלית שלו. אבל כמו כל מחלוקת מדעית, הוויכוח הזה גם הצית מחדש את העניין המדעי בדינוזאורים, והפלאונטולוגים החלו בוחנים מאובנים ותיקים בכלים מודרניים. אחד מהם, רוברט באקר, פלאונטולוג בכיר שהיה תלמיד של אוסטרום ואחד מתומכיו הגדולים, כינה את העניין המחודש הזה בשם 'הרנסנס של הדינוזאורים'. ואכן, המחקרים המודרניים אישרו בזה אחר זה את כמעט כל השערותיו של ג'ון אוסטרום. מסתבר שלא רק הדיינוניכוס היה מהיר, פעיל ואינטליגנטי. ישנה קבוצה גדולה מאוד של דינוזאורים, ביניהם גם הטירנוזאורוס רקס והולוצירפטורים המפורסמים מפארק היורה, שהיו מתוחכמים וזריזים בדיוק כמוהו, אם לא יותר. המחקר המודרני גם אישש עוד השערה שהעלה אוסטרום: שהדינוזאורים כלל לא נכחדו. הציפורים שאנחנו רואים סביבנו הן צאצאיהם של אותה משפחה של דינוזאורים זריזים ומהירים שהצליחו לשרוד את ההכחדה הגדולה שהביא אסטרואיד שפגע בכדור הארץ לפני כ-60 מיליון שנה. במילים אחרות, הדינוזאורים לא היו מבוי סתום של האבולוציה, יצורים טיפשים ומגושמים שלא היה להם סיכוי להתמודד עם היונקים המהירים והחכמים. הם היו לא פחות מתוחכמים מהיונקים, ואולי אלמלא אותו אסטרואיד שחיסל אותם, יכול להיות שהיונקים לעולם לא היו עולים לגדולה כפי שעלו. לסיכום, האופן שבו אנחנו חושבים על הדינוזאורים השתנה מאוד ב-200 השנים האחרונות. מיצורים מיתולוגיים, דרך לטאות ענקיות וכבדות, ולבסוף יצורים חכמים, מהירים וזריזים. השינוי הזה נזקף לזכותה של השיטה המדעית שמאפשרת לאנשים כמו ג'ון אוסטרום לאתגר את הסטטוס קוו המדעי, גם אם הסטטוס קוו הזה החזיק מעמד במשך 80 שנה ויותר. ובמידה מסוימת, הוא גם נזקף לזכותם של האגו המנופח והילדותי של שני מדענים, שהתחרות הקטנונית והמכוערת שניהלו ביניהם העשירה את עולם הפלאונטולוגיה באינספור ממצאים חדשים. אגב, כשאני אומר שאוסטרום אחראי לאופן שבו הוצגו הדינוזאורים לציבור בסרט פארק היורה, אני לא מתכוון לזה בצורה מטאפורית. אני מתכוון לזה באופן מילולי. בוקר אחד בשנות השמונים צלצל הטלפון במשרדו של אוסטרום. 'פרופסור אוסטרום', אמר האיש בצידו השני של הקו, 'מדבר מייקל קרייטון. שמעתי על העבודה שלך לגבי דינוזאורים ויש לי כמה שאלות אם אפשר'. מייקל קרייטון היה אחד מסופרי המדע הבדיוני הגדולים של דורו. הוא ביקר את אוסטרום מספר פעמים ושמע ממנו על הדיינוניכוס ותכונותיו. כשניגש קרייטון לכתוב את הספר פארק היורה - הספר שעובד בהמשך לסרט המוכר - הוא נתן ליציר דמיונו את אותן התכונות שאוסטרום העניק להן שנים קודם לכן. השינוי היחיד שהכניס קרייטון הוא שהוא החליף את השם דיינוניכוס בולוצירפטור, מכיוון שהשם ולוצירפטור נשמע לו יותר דרמטי ומאיים. קרייטון התנצל בפני אוסטרום על אי הדיוק המדעי, אבל לאוסטרום לא ממש היה אכפת. בכל מקרה, הוא אמר, רוב האנשים לא מבינים יוונית. עד כאן לפרק הזה. תודה רבה לדוקטור שמוליק מאירי שהתארח בפרק, וכמובן לתחקירן שלנו נתן פוזניאק שראיין אותו. מיד נמשיך לתשובותיכם לשאלת עושים היסטוריה קודמת אודות פרויקטים הנדסיים כבירים שהייתם רוצים להוציא לפועל ועוד, אבל ראשית כפי שתמיד, חסות קצרה. Yotam 59:11 שלום, כאן יותם מעושים תנ"ך. מי שמואזין לפודקאסט שלי לרוב ימצא אותי מדבר על ההיסטוריה של המזרח הקדום, על אירועים שקרו לפני מאות ואלפי שנים. אבל עכשיו אני רוצה להזמין אתכם לעונה השלישית של הפודקאסט 'מטען חשמלי' של חברת החשמל בהגשתי. בואו נקפוץ אל העתיד, אל חזית הטכנולוגיה. איך מייצרים אנרגיה מהשמש ומסיליקון? איך רותמים את הרוח ליצירת חשמל? ומתי נעבור לרכב חשמלי ועל אלו סוללות הוא יפעל? כל זאת בעונה החדשה השלישית של הפודקאסט מטען חשמלי של חברת החשמל. האזינו באפליקציית רשת עושים היסטוריה או באפליקציית הפודקאסטים המועדפת עליכם. Ran Levi 59:59 בדרך כלל בנקודה הזאת אני מספר לכם על פרקים חדשים שעלו ברשת עושים היסטוריה בשבוע האחרון, אבל הפעם ברשותכם אני אחרוג ממנהגי ואמליץ לכם על כמה פרקים ספציפיים שאני חושב שהיו ממש יוצאי מן הכלל. לא בהכרח פרקים שעלו לאוויר בשבוע או בשבועיים האחרונים, אלא פרקים מרתקים במיוחד. הראשון הוא הפרק 'פנטזיות מיניות' בפודקאסט 'יחסינו לאן' של פאולה וליאון רוזנברג. פאולה וליאון מארחים את סמדר מילר וניסים לוי, מנחי סדנאות למיניות קשובה, ומשוחחים איתם על מה שמסתתר מאחורי הפנטזיות שלנו. פרק מרתק שמציג את הנושא המאוד ספייסי הזה בצורה שונה לחלוטין מבין בדרך כלל. ועל הדרך פאולה וליאון חושפים כמה פנטזיות אישיות שלהם, כולל איך ומתי מימשו אותם. מאוד מאוד מעניין. ב'עושים את המוות', הפודקאסט של בית הלוויות 'עלי שלכת', פרק תחת הכותרת 'טוב למות בעד ארצנו או בעד עצמנו'. אלון נתיב מארח את דוקטור טל מורס, חוקר תקשורת ומוות, לשיחה על האופן שבו השתנתה תפיסת המוות הטוב במירכאות בחברה הישראלית מאז קום המדינה ועד ימינו, כפי שהיא באה לידי ביטוי למשל דרך המורשת שהשאירו אחריהם טרומפלדור בעבר וענת גוב ועדי טלמור בימינו. פרק מאוד מעורר מחשבה שמביא דרך אחרת ושונה לבחון את התמורות בחברה הישראלית. ב'עושים כותרות', אטילה שומפלבי משוחח עם חיים רמון על ההתרסקות של גנץ והבחירות הקרובות. בין אם אתם אוהבים את חיים רמון ובין אם לא, הוא פוליטיקאי מבריק והאופן שבו הוא מנתח את השגיאות של כחול לבן במשא ומתן מול נתניהו הוא פשוט מרתק. למדתי יותר ב-20 דקות של האזנה לפרק הזה מאשר בשעות של קריאת מאמרי פרשנות בעיתונים. ואחרון חביב, שוב אטילה שומפלבי הפעם עם פרופסור עומר מואב בפרק של 'עושים חשבון', תוכנית הכלכלה שלנו. כותרת הפרק: 'בלדה לקיבוץ'. עומר ואטילה מנתחים את הכישלון הכלכלי של התנועה הקיבוצית. האם המודל הכלכלי של הקיבוץ נועד מראש לכישלון? מה גרם לאנשים לוותר על הכלכלה הסוציאליסטית? וכמה עלתה למדינה הצלתם של הקיבוצים? פרק מרתק שמתחבר לפרק של עושים היסטוריה שעשיתי לא מזמן על ההיסטוריה של הקומונות והקיבוצים העירוניים שחוזרים לאופנה בשנים האחרונות. כל אלה פרקים נהדרים ומעוררי מחשבה ואם מותר לי להיות קצת רגשני, פרקים שממש גורמים לי לחוש גאווה גדולה על כך שאני חלק מהדבר המדהים הזה שנקרא רשת עושים היסטוריה ועולם הפודקאסטים הישראלי בכלל. כל הפודקאסטים שלנו וכל הפרקים שסיפרתי לכם עליהם זמינים להאזנה באתר שלנו oshimhistoria.com ובאפליקציית הפודקאסטים שלנו באנדרואיד. חפשו עושים היסטוריה בחנות האפליקציות של גוגל וכמובן גם בכל אפליקציות הפודקאסטים באשר הן. לפני שבועיים בעקבות צמד הפרקים על סיפור הנחתה של כבל הטלגרף הטרנס-אטלנטי, שאלתי אתכם את השאלה הבאה: אם זמן וכסף לא מהווים בעיה, איזה פרויקט הנדסי כביר הייתם רוצים להוציא לפועל? כמיטב המסורת אני אחלק את התשובות שלכם לשניים: תשובות רציניות ותשובות פחות רציניות. התשובות הרציניות היו מרתקות ולצד רעיונות מוכרים וותיקים כמו מעלית חלל, הארצת מאדים, תיקון האקלים וכדומה, העליתם גם כמה רעיונות מקוריים מאוד שבחלק מהמקרים הובילו לדיונים מעניינים לגבי היתרונות והחסרונות של כל פרויקט כזה. למשל דורון סער רשם ציטוט: 'הפיכת כל הכבישים לתת-קרקעיים עם כלי רכב ללא נהג. בעומק 10 מטרים יהיו הכבישים ממזרח למערב ובעומק 20 מטרים הכבישים מצפון לדרום. כל כמה מאות מטרים מעבר לעלייה או ירידה'. סוף ציטוט. פרי שטרן, גיל אייזנר ויוסי רובינשטיין הציעו כל אחד בנפרד לסדר סוף סוף את הברדק בשקעים החשמליים ולצור סטנדרט אחד ויחיד לכל המתחים והשקעים בכל העולם. ליאור יוסוב כתב ציטוט: 'כביש רציף לאורך מספר קווי רוחב. כשמגיעים לאוקיינוס הוא הופך לתעלה שקופה, אז אפשר לנסוע מסביב לעולם ולראות הכול, ובונוס אם בונים מתחמים שמאפשרים לאנשים לחנות שם ללילה כדי ליהנות מהנוף'. סוף ציטוט. ההצעה הזו מצטרפת להמון הצעות נוספות באותה הרוח לגבי ההייפר-לופ של אילון מאסק, רשת של מנהרות ריקות מאוויר שאפשר לנוע בתוכן במהירות של כמה פעמים מהירות הקול. תחת הקטגוריה של הצעות פחות רציניות אבל לא פחות משעשעות מצאתי את ההצעה של יגיל הנקין: 'אתר ממשלתי נוח לשימוש'. נוגה המרמש כתבה לו בתגובה: 'ביקשו תשובות הגיוניות, לא מדע בדיוני'. ארנון אינגל הציע לבנות אומגה 100 חרמון לכנרת. ערן כהן ואופיר רוב רוצים מכונת כביסה שגם מייבשת וגם מקפלת, למרות שערן במחשבה נוספת אומר שכנראה פשוט ומהיר יותר להקים מושבות על המאדים. אריאל פרמן הציע לפרק את פתח תקווה ואולי הפעם גם לבנות אותה מחדש כמו שצריך, אבל יש לו ספקות אם האנושות מוכנה לאתגר בסדר גודל כזה. יובל בלוך מ'עושים רפואה' כתב: 'Wi-Fi אצלי בממ"ד. מסתבר שזה ברמה של פרויקט אפולו'. ולבסוף עמוס ססי הולך על הפרויקטים המסובכים באמת: פיתה שלא נוזלת, עגלת סופר בלי מטבע, ניילון בסופר שנפתח בלי רוק מהאצבע, סוללת טלפון לטווח ארוך של ימים וממשלה יציבה ל-4 שנים מלאות. ערן כהן הגיב לו: 'תוסיף גם גלאי שקר אלחוטי לשימוש על פוליטיקאים וזרת מחושמת ברגל'. תודה רבה לכל המגיבים. מוזמנים לבקר בעמוד הפייסבוק שלנו כדי לעיין בשרשור המלא. גם מעריב וגם גיקטיים השיקו השבוע, ממש כמעט באותה שעה, מצעדי או תחרויות פודקאסטים לסיכום שנת 2020. אני מודה שאני לא חובב גדול של מצעדי פודקאסטים כאלה כי זה נורא קשה לדרג תוכניות שונות ומשונות. אבל באותה נשימה, אם אתם אוהבים אחד הפודקאסטים ברשת עושים היסטוריה או אפילו יותר מאחד, לכו להצביע עבורם. זה מאוד מאוד חשוב לפודקאסטרים שלנו ונותן להם המון כוח ואנרגיה להמשיך בעבודה הלא קלה הזו. כנסו לגיקטיים ולמעריב והצביעו לפודקאסטים שאתם אוהבים ברשת עושים היסטוריה. ואם אתם ממש ממש מוכרחים, גם לפודקאסטים שלא ברשת שלנו. וכמובן אם אתם או מישהו שאתם מכירים שוקל לפרסם בפודקאסטים, ספרו לו על הרשת שלנו. רשת הפודקאסטים הגדולה ביותר בישראל עם למעלה מ-15 פודקאסטים מצליחים מאוד בעברית ועוד חמישה פודקאסטים באנגלית לקהל הבינלאומי, כולל הפודקאסט Malicious Life שלשמחתי נחשב לאחד הפודקאסטים המובילים בעולם בתחום אבטחת המידע. הפרסום ברשת שלנו הוא מקור הכנסה חשוב עבורנו ומאפשר לנו להמשיך ולהפיק את התכנים הנהדרים האלה כל שבוע. תודה על תמיכתכם ברשת עושים היסטוריה. עושים היסטוריה הם גיא זאורוס, איתמר עודון ובן אור הטופס בעריכה ובהפקה. שרה סילבסטריקס מנהלת הקהילות ואחראית על סיפור משפחתי. אביב אורפטור הוא מנהל המכירות, דני זאורוס רקס הוא המנהל העסקי שלנו ואני רן לוי, יונק קטן ומבוהל שמתחבא במחילה שלו ורק רוצה שיתנו לו לכתוב בשקט. אנחנו נשתמע בשבוע הבא. להתראות.
        ]]></content:encoded>
    </item>
    
    <item>
        <title>[עושים היסטוריה] מארחת: האם בתי הסוהר בדרך להיעלם? שיחה עם השופט בדימוס ד"ר אברהם טננבוים</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-hm-bty-hsvhr-bdrk-lhy-lm-shykhh-m-hshvpt-bdymvs-d-r-brhm-tnnbvym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-hm-bty-hsvhr-bdrk-lhy-lm-shykhh-m-hshvpt-bdymvs-d-r-brhm-tnnbvym.html</guid>
        <pubDate>27 בדצמבר 2020</pubDate>
        <description>Transcript for [עושים היסטוריה] מארחת: האם בתי הסוהר בדרך להיעלם? שיחה עם השופט בדימוס ד"ר אברהם טננבוים from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של "מה ההבדל בין חלב", אלא חידות שגורמות לכם לבהות בתקרה ולמלמל "מין רגע, אבל אם הוא עשה ככה..."? אז תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר - היא שם, היא דלת - אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שעשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים "נבחרות ישראל במדעים", בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:29 שלום וברוכים הבאים לעושים היסטוריה, פרק 338. האם בתי הסוהר בדרך להיעלם? שיחה עם השופט בדימוס דוקטור אברהם טננבוים. ד"ר אברהם טננבוים 02:48 שלום וברכה. רן לוי 02:50 נעים מאוד לארח אותך אצלי באולפן, כיף גדול, כבוד גדול. ד"ר אברהם טננבוים 02:54 בתור מי ששומע את התוכניות הרבה אני שמח גם להשתתף בעצמי. רן לוי 02:58 הכיף הוא כולו שלי. אז בואו נציג אותך למאזיננו. אורחנו הפעם דוקטור אברהם טננבוים, שופט בדימוס בבית המשפט השלום בירושלים, ובמקביל מרצה וחוקר באקדמיה בנושאי משפט ואחרים. תחומי התמחותו כוללים דיני תעבורה, ענישה פלילית ודיני אינטרנט וטכנולוגיה. דוקטור טננבוים כתב שני ספרים, הראשון "על שופטים וגלגלים" מעולמו של שופט תעבורה, והשני "על שוטרים וגנבים" סוגיות בקרימינולוגיה. אז כאמור כיף גדול לארח אותך. אני תמיד כשאני מפרסם למאזינים שיש לי אורח שיבוא לאולפן אני מבקש מהם שאלות. אני תמיד מקבל שאלות, אבל הפעם ההתנפלות של המאזינים והרצון לשאול שאלות קפצה בכמה סקאלות מהרגיל. אז זה מרתק. אני אתחיל בזה שאני אקח אותך ממש ממש לרמת הבסיס של ההתחלה של הדיון. הרעיון הבסיסי של עונש בתגובה לפשע הוא רעיון עתיק מאוד. ונאמר שזה לא שרק אצל בני האדם קיים הרעיון של ענישה, גם בטבע אצל בעלי חיים אנחנו רואים את זה, נכון? ד"ר אברהם טננבוים 04:02 נכון. יש בעלי חיים שיש להם היררכיות בקבוצות כמו קופים או בעלי חיים יותר חברתיים, זאבים - כל אלה ברגע שזה פרט לא מתנהג בהתאם למקומו הוא מיד מקבל נשיכה או מכה מהשליטים שיבהירו לו את מקומו, ועובדה שזה עובד. רן לוי 04:25 זה עובד להם. ד"ר אברהם טננבוים 04:26 כן, זה עובד להם. וכנראה אנחנו ירשנו את זה, זו היכולת להיות. עכשיו, הבעיה היא שבגלל שהענישה היא כל כך בסיסית, הפרספקטיבה או המסגרת בה אתה חוקר את הענישה כבר מכתיבה לך הרבה פעמים מה תהיה התוצאה שלך. רן לוי 04:47 למה אתה מתכוון? ד"ר אברהם טננבוים 04:48 אני אסביר. כשאתה רוצה לשאול את הענישה יש לך פרספקטיבה אחת של רדיפת צדק. האנשים האלה רוצים לדעת מה צודק, האם הענישה צודקת. ומה אתה עושה בדרך כלל? אתה יושב ושואל האם מוצדק להעניש, איזה עונש הוא צודק. בדרך כלל הפילוסופים שמתעסקים עם זה מתעסקים הרבה באחידות ענישה, כי זה קל לדעת: על אותו פשע צריכה לקבל את אותו עונש. אבל אם אני שואל את השאלה לא מה צודק אלא מה יעיל, אם אני בא ושואל מה יפחית את הפשע? איזה ענישה תפחית את הפשע? רן לוי 05:25 זאת אומרת כשאתה שואל את השאלה הזאת בעצם אתה גם, אם אני מבין נכון מה שאתה אומר, אתה מכוון בכלל מה המטרה של הענישה הזאת. מי שחוקר את הכיוון של שאלת הצדק מניח כהנחת יסוד אולי שהמטרה היא לעשות צדק בענישה. ומי שחוקר את זה מהזווית של היעילות אומר זה בעצם אולי להרחיק את הפושע מהחברה או להפחית את הפשיעה? ד"ר אברהם טננבוים 05:51 המטרה היא למנוע פשיעה, המטרה היא שלא תהיה לנו פשיעה. אבל שתי המטרות האלה הן תמיד בקונפליקט. אני אתן דוגמה פשוטה: תפסת שני גנבים. באים כל המומחים ואומרים לך: אחד מהם זה חד פעמי, אם אתה מכניס אותו עכשיו לבית סוהר הרסת את חייו, הוא הופך לעבריין בטוח. אם אתה לא מכניס אותו לבית סוהר - גמרנו, הוא אזרח שומר חוק. והשני אומרים לך: הוא יהיה עבריין בכל מקרה. רן לוי 06:23 זאת אומרת גם אם תעניש וגם אם לא, זה לא משנה. ד"ר אברהם טננבוים 06:26 לא משנה. עכשיו, אם אתה מדבר על צדק, אתה אומר "עתיד לא רלוונטי, אתם שניכם עשיתם אותו דבר, אתם צריכים לקבל את אותו עונש". אם אתה מדבר על יעילות אתה אומר "מה פתאום? העונש צריך להיות שונה מאחד לשני". ואז אוטומטית קיבלת השלכות מאוד רחבות למדיניות. עכשיו, שתי המסגרות האלה הן לא היחידות, כי בנוסף לאלה יש עוד שתי מסגרות לענישה. אחת המסגרות זו המסגרת הסוציולוגית. אני אתן דוגמה לסוציולוג אחד, אתן לכם את זה בקצרה: הסוציולוגים למשל, הסוציולוג אמיל דורקהיים. ולאמיל דורקהיים גם יש הסבר מעניין משלו, שאפשר להתווכח עליו אבל הוא מאוד מעניין. הוא אומר: אנחנו מענישים לא בשביל העבריינים, לא, וגם לא להרתיע. אנחנו מענישים בשביל הרוב שלא עובר עבירות, ולא בשביל להרתיע אותו אלא כדי לחזק אצלו את מה שהוא קורא לו המוסר המקומי. רן לוי 07:44 זאת אומרת הענישה, אומר דורקהיים, זה לא בשביל הפושע אלא בשביל האוכלוסייה מעבר? ד"ר אברהם טננבוים 07:51 האוכלוסייה ומעבר. ולא שתפחיד אותה, אלא לתת להם: "אתם רואים אותו? הוא עבריין. אני לא עבריין, אני אזרח טוב". רן לוי 08:03 זאת אומרת ליצור איזשהו שחור לעומת לבן, ליצור את היחסות הזאת? ד"ר אברהם טננבוים 08:07 בדיוק. וסנטימנט אצלך שיתחזק אצל האזרח שומר חוק: "אני שומר חוק והוא עבריין. אל תדברו איתי בכלל על עבירות כי אני לא מוכן לשמוע את זה". דוגמה מהחיים שהצחיקה אותי תמיד, הרי אני ישבתי בבית משפט הרבה שנים והיו פעמים שאנשי שב"ס היו מביאים אסירים. עכשיו, אתה מביא אסיר כבול אבל אתה מושיב אותו על הספסל. ולפעמים ליד הספסל הזה לא היה מקום, היו יושבים אנשים מן היישוב. והייתי רואה תופעה מעניינת: היה מישהו יושב על ספסל, אתה רואה שהוא תופס חצי ספסל. פתאום באים ומושיבים לידו אסיר עם כבלים, אתה רואה שהוא תופס הרבה פחות מקום על הספסל ומנסה איכשהו להתחמק, אפילו תת-הכרתית. רן לוי 08:51 זאת אומרת "תפרידו אותי מהדבר". ד"ר אברהם טננבוים 08:52 תפריד, כן: "אני לא הוא. זה שאני יושב לידו זה מקרי לחלוטין, אבל אל תחשוב לרגע שאנחנו קשורים אחד לשני כי אנחנו לא. הוא עבריין כנראה כי הוא יושב כך, ואני אזרח שומר חוק". אז אומר דורקהיים: זה הסיבה שאתה מעניש, כדי לחזק את הסנטימנט הקולקטיבי של האנשים, בשביל לחזק להם את התחושה שצריך לשמור על החוק. רן לוי 09:09 אתם יודעים מה החלק הכי כיף לראיין אנשים לפודקאסטים שלנו? הקפה שלפני. ברצינות. לפני ההקלטות אני בדרך כלל יושב עם האורחים שלי על כוס קפה מחוץ לאולפן, ומכיוון שכמעט תמיד מדובר באנשים מבריקים ואינטליגנטים, השיחות הכלליות שלפני הראיון הן מרתקות באופן יוצא דופן. בחיי, אני צריך לעשות פודקאסט כזה, אנשים יושבים מחוץ לאולפן ומדברים. זה יהיה לייט. אפוק הוא בדיוק סוג כזה של חוויית תוכן, מגזין חודשי מלא בכתבות מרתקות ומעוררות מחשבה על מגוון רחב מאוד של נושאים, מגיאופוליטיקה דרך פילוסופיה, פסיכולוגיה, מדע, חברה, היסטוריה ותרבות. כשאני מדפדף במגזין אפוק אני לפעמים חושב שמישהו לקח את עושים היסטוריה והפך אותה למגזין. היכנסו ל-getmag.co.il, GETMAG.CO.IL, השתמשו בקוד הקופון עושים - OSIM - כדי לרכוש מינוי למגזין ותזכו בספר דיגיטלי מתנה ישירות אליכם למייל. מגזין אפוק - מרחיב דעת, מעורר מחשבה. getmag.co.il. רן לוי 10:24 אז דיברנו על שלוש סיבות אפשריות או שלוש גישות אפשריות: שזה ענישה בשביל צדק, ענישה בשביל יעילות - מניעת הפשע, ואחת בשביל ליצור איזושהי מין לכידות חברתית, אולי אפשר לומר, דורקהיים מדבר על זה. אבל יש עוד גישות כמוהו. ד"ר אברהם טננבוים 10:42 הסוציולוגים למשל טוענים שהתפקיד של הענישה זה לא כמו השניים הראשונים. המסגרת היא סוציולוגית חברתית שלא קשורה ישירות בכלל לא למטרות צדק ולא ליעילות, מכל מיני סיבות אחרות. רן לוי 10:57 אז מה הגישה הרביעית אומרת? ד"ר אברהם טננבוים 11:00 הגישה הרביעית היא הגישה של הרדיקלים. הרי הראשונים חיפשו, אמרו "למה הענישה צודקת". הרדיקלים אומרים "הענישה לא צודקת". ועכשיו בוא נסביר למה היא לא צודקת, כי יש להם בדרך כלל אידיאולוגיה כלשהי והענישה רק מסבירה את האידיאולוגיה שלהם. אם ניקח את המרקסיסטים למיניהם, המרקסיסטים למיניהם טוענים שהענישה היא אחד הכלים שבהם המעמד השולט מחזק את כוחו מול הפרולטריון. רן לוי 11:30 זאת אומרת אנחנו מענישים בעצם בשביל לתת יותר כוח לשלטונות? צורה של דיכוי כזה? ד"ר אברהם טננבוים 11:37 ואם נותנים דוגמה מהחיים: תראה בבתי הסוהר למשל, מישהו חקר אידיאולוגיה של עבודה. אומרים "רוצים לתת לאסירים מקצוע", אבל אף אחד לא נותן להם להיות מנהל קרנות גידור. אם אתה תראה איזה מקצועות בוחרים לאסירים, אז מחפשים להם בדרך כלל עבודות כפיים ובשכר נמוך. אז זה לא יעבוד, אבל מראש זה אידיאולוגיה של החברה הקפיטליסטית - להפוך אותם לחלק מהפרולטריון. למה לא מלמדים אותם להיות משפטנים? שאגב, חלק מהם יכלו להצליח בזה לא רע. רן לוי 12:13 ויש מעטים שמשקיעים את הזמן בבית הסוהר ונעשים עורכי דין וכאלה... ד"ר אברהם טננבוים 12:18 אבל זה נדיר, זה לא החברה עושה את זה. ועוד אומר על התנאים: התנאים בכלא חייבים להיות גרועים, אומרים המרקסיסטים. למה התנאים בכלא חייבים להיות גרועים? כי אם התנאים היו טובים, אז לפועלים לא היה כדאי לעבוד. למה לעבוד אם בכלא יש כאלה תנאים? חופשה! אתה שומע פעם אחר פעם אנשים צועקים "בכלא יש להם תנאים טובים מדי". אז הוא אומר: בשביל לשקם מישהו באמת אתה צריך לתת לו תנאים טובים, אבל התנאים צריכים להיות יותר גרועים מהכי עניים בחברה. וכיוון שאתה לא יכול לעשות את זה, אז אתה לא יכול לשקם אותו באמת. רן לוי 12:50 אז פה השאלה באמת, האמת היא שזה מתחבר בעצם לשאלה הראשונה שאני אתן לך ממאזינים שלנו: טל ורד שואלת "מה המטרה של מערכת הצדק בישראל, ענישה או שיקום?" והנה הוספנו עכשיו עוד שתי מטרות אפשריות. ואיתן מסורי שואל "למה בעצם אנחנו מענישים, כלומר מה מרכיב ההרתעה ומה מרכיב הנקמה בענישה הזו?" ד"ר אברהם טננבוים 13:15 מדינת ישראל הגדירה בצורה מאוד מוגדרת בתיקון לחוק שנקרא תיקון 113 לחוק העונשין, שהוא מצוי במחלוקת תמידית, ואמרה שהעיקרון בענישה הוא גמול. קבעה. ולכן כל שופט כשהוא צריך לדון, הוא צריך דבר ראשון להסתכל על העבירה ולראות מסגרת עונש, הוא צריך לתחום מה שנקרא את הענישה. והמתחם הזה - מתחם ענישה, נאמר על עבירה מסוימת הוא צריך לקבוע: עבירה מהסוג הזה העונש הוא בין שנה לשנתיים. אחרי שהוא קבע את המתחם, משיקולי שיקום הוא יכול אפילו לצאת ממנו לקולה, משיקולי הרתעה הוא יכול קצת להחמיר אבל עדיין בתוך המתחם. זה המסגרת שבתוכה שופטים פועלים כיום. ויש על זה הרבה ויכוח, כי יש הרבה אנשים שטוענים שהגמול הוא לא הסולם המתאים, שהיה עדיף השיטה הקודמת שהייתה איזה איזון בין המטרות. אבל זה מה שקיים היום. רן לוי 14:21 זה מה שקיים. אוקיי. אז עכשיו אנחנו בעצם מדברים על העונשים עצמם. בתרבויות שונות לאורך השנים היו סוגים שונים ומגוונים מאוד של עונשים. בדרך כלל עונשים פיזיים בהתחלה - עונשים של נגיד כריתת איברים או הצלפות. זה היה מאוד מקובל. ד"ר אברהם טננבוים 14:41 מאוד מקובל. רן לוי 14:43 בחברה המערבית היום אנחנו נוטים להתייחס לעונשים כאלה כ"אוי לא, לא עושים דברים כאלה, זה מגעיל". אבל אני בכובע שלי, אולי כמהנדס - אם אני רוצה לפתור את הבעיה, להוריד למישהו יד זה מהיר יותר, זול יותר, פשוט יותר כנראה מלהכניס אותו לכלא ולשמור עליו במשך 30 שנה. ד"ר אברהם טננבוים 15:04 תראה, ברוב החברות הראשוניות היה כלל ענישתי מאוד ברור. עד כדי כך ה"עין תחת עין" מופיע במקרא ומופיע אצל חוקי חמורבי, עד כדי כך שאנשים חשבו שאולי השפיעו אחד על השני. אבל זו דוגמה לענישה שהסיבה שהיא קיימת היא כי היא ברורה חד-משמעית. תחשוב על חברה ראשונית: אין בדיוק מלך, אין כוח טוב, אין דברים - העונש הכי פשוט: מה שעשית, יעשו לך. לכן ברוב החברות הראשוניות אתה רואה את הדוגמה הזאת: עין תחת עין, שן תחת שן. הרגת - תוצא להורג. הכית מישהו - יכו אותך וכן הלאה. ככל שהחברה מתפתחת ומתקדמת, אז אתה רואה מעבר מסוג העונש הזה לסוג ענישה אחר לגמרי. רן לוי 15:52 למה זה קורה לדעתך? ד"ר אברהם טננבוים 15:53 מה קורה אם עיוור מוציא למישהו עין? מה תעשה לו? הבנתי, יש מקרי קצה... הרבה מקרים: מה קורה עם ילד צעיר פוגע במבוגר, מבוגר פוגע... אתה לא תמיד יכול לעשות את זה. רן לוי 16:04 זה נקודה טובה. ד"ר אברהם טננבוים 16:05 נכון. אם יש לך שני אנשים שווים בכוח שלהם, בכסף שלהם, בהכל, במעמד שלהם - אתה אומר "ככה". אבל בדרך כלל זה לא שווה, זה מאוד קשה. זה אידיאל שלא מתקיים במציאות. ולכן הענישה השתנתה מאוד ממקום למקום, מחברה לחברה. רן לוי 16:20 בוא נדבר על עלייתו של בית הכלא. מתי זה קרה? ד"ר אברהם טננבוים 16:24 בית הסוהר, בניגוד למה שמקובל לחשוב, זה כלי חדש מאוד בחברה האנושית. לא יותר מהייתי אומר היום 200-300 שנה. לא ידענו על ענישה מסודרת כזו בתקופות קודמות. אני אסביר למה זה עלה לגדולה. קודם כל זה עלה לגדולה משלוש סיבות, וזה עלה לגדולה על חשבון עונשים הרבה יותר פשוטים. כמו שאמרת, הרבה יותר פשוט להוריד למישהו יד משלהכניס אותו לבית סוהר ל-10 שנים, כי אתה צריך גם להאכיל אותו, ולהשקות אותו, ולטפל בו, ולשמור עליו וכן הלאה וכן הלאה. מה שקרה הוא ששלוש סיבות מקובל שהעלו לגדולה את בית הסוהר. הסיבה הראשונה הייתה תיאוריה שהמייסד שלה אחד בשם נורברט אליאס, מדבר על "תהליך התירבות". אומר אליאס: מה שקרה הוא שאנחנו כבני אדם, יש לנו תהליך שאנחנו מנסים להתחמק מתהליכים טבעיים כמה שיותר, וכל מה שקשור לתהליכים שקורים בטבע יום-יום, אנחנו מנסים לעדן אותם כמידת האפשר. ואם אנחנו לא יכולים לעדן אותם - אנחנו מרחיקים אותם מעינינו, אנחנו לא רוצים לראות אותם. תסתכל על ספורט. ספורט היה קיים בימי הגלדיאטורים, אבל הרגת אותו בסוף ואחד מהצדדים נהרג וזה היה נחשב למקובל להפליא. ככל שהחברה התפתחה זה לא מקובל, והיום כל ספורט שיכול להיות איזשהו נזק לצדדים - יש רעש והמולה. אפילו באיגרוף יש לך כפפות ומגינים על הראש כי אתה לא מוכן שייפגע. אומר אליאס: אתה רואה את זה בכל התחום. והוא גם הראה, דרך אגב אליאס, שהתחילו להפסיק את עונש המלקות. היו עונשים - נתנו מלקות בבית ספר, בצי, בבית סוהר - הרבצת. ולאט לאט זה נפסק בכל המקומות האלה בבת אחת. כל העונש הזה של איברים עלה, ירד מן העולם. אף אחד לא מוכן, כמו שאתה אומר, שיחתכו את היד. גם אם יוכיחו לך כמהנדס שלחתוך יד לבן אדם מפסיק גניבה, אתה לא מסכים. כל ישראלי מצוי, אני חושב, יגיד "מה פתאום, לא בא בחשבון. לא בלי ידיים, לא מורידים ידיים, לא מורידים רגליים, לא מעוורים אדם". רן לוי 18:52 זה מזכיר לי נורא את... בצבא היה לי פעם אחת, אני זוכר בסוף הטירונות, יש איזה טקס או היה משהו כזה, ונותנים לך לרובה כידון - ביונטה. את הסכין שאתה תוקע בקצה הרובה. פתאום אתה מקבל את הביונטה הזאתי ואתה אומר "רגע, מה, אני אשכרה הייתי אמור עכשיו לדקור פיזית את האויב שלי? לא לירות בו ממאה מטר?". זה נראה כל כך ברברי. אבל ככה היו נלחמים בעבר. ד"ר אברהם טננבוים 19:18 לא רק נלחמים. כל בית, איך היו שוחטים? ארנבות, כל הבעלי חיים, איך היית עושה אותם. רן לוי 19:26 כן, היה פעם אני חושב איזה פרק ב"הישרדות" בטלוויזיה שכולם היו נורא מזועזעים ממישהו ששחט תרנגולת. ד"ר אברהם טננבוים 19:35 כשאתה קונה את זה בסופר זה בסדר. ובאותו דבר הוא אומר על עונש המוות. עונש המוות בזמנו היה הצגה: היית מביא את האיש למרכז העיר, היו באים לראות, היו הולכים ברגל ימים לראות את הטקס. לאט לאט האנשים התחילו להתרגז. אז הוא אומר: מה קרה לכל הדברים האלה? אתה דוחה אותם הצידה לשולי החברה. בית מטבחיים זה לא במרכז העיר, זה בקצה העיר, אף אחד לא רוצה לראות את זה. וכנ"ל עונש מוות. אז היום עונש מוות זה בסתר, והעונש מוות היום המקובל ביותר הוא זריקה. למה זריקה? כי כולם מכירים זריקה: אתה הולך לרופא, נותן לך זריקה. גם פה אתה מקבל זריקה. רן לוי 20:09 זה נראה מתורבת. ד"ר אברהם טננבוים 20:11 לא מורידים לך את הראש עם גיליוטינה, ולא יורים בך, ולא עושים משהו שגורם לדם. אמרת סיבה ראשונה לעלייתו של בית הסוהר: תהליך התירבות. ובית סוהר זה עונש מצוין: קודם כל הם שם, הם סגורים. שנית, אתה לא פוגע בו פיזית, הוא יכול לצאת. זה לא סופני וגם אין נזק שנראה לעין. אגב, יש הרבה נזקים פסיכולוגיים לבית סוהר. יכול להיות שיש אנשים שהיו מעדיפים לקבל מכות מאשר לשבת בבית סוהר, כי זה זמן רב, אבל זה לא מקובל. סיבה שנייה לעלייתו של בית הסוהר: סוציולוג צרפתי בשם מישל פוקו, שראה את כל העניין בצורה שונה קצת. הוא אמר: בעבר השלטון היה צריך למשמע את האיש, והדרך הטובה ביותר הייתה באמצעות עונש פיזי שכולם רואים. היום יש דרכים הרבה יותר מתוחכמות לעשות את זה - על ידי כך שאנחנו ממשמעים את האנשים החל מגיל צעיר. אם תחשוב רגע, כלא זה מוסד די דומה לשני מוסדות שכולנו מכירים אותם: בית ספר - אתה צוחק, אבל תחשוב: כולם צריכים לשבת בנימוס, לעשות מה שאומר לך המורה, ויש סמכות ויש לה כוח להעניש. ואחרי הבית ספר - הצבא: מקום שבו אתה רץ כשאומרים לך לרוץ, אתה קם כשאומרים לך לקום, אתה לובש בדיוק אותם בגדים, אומרים לך מתי לאכול, מתי לישון ומה לעשות. אז אומר פוקו: הרעיון של בית סוהר הוא המכשיר האולטימטיבי למשמע את האנשים, וזה משתלב טוב עם המערכת - מהגן, ואם לא הצלחנו בגן ובבית ספר ובצבא, אז תגיע לבית הסוהר ושם נמשיך עם אותה שיטה. והסיבה השלישית היא פשוט טכנית: אי אפשר היה להחזיק בית סוהר בעבר כענישה. היו אנשים שהיו בבית סוהר - יוסף ישב בבית סוהר, באנגליה מי שלא שילם חוב היו מכניסים אותו לבית סוהר עד שישלם - אבל כענישה, אתה צריך לדון אותו, אתה צריך לקבוע 10 שנות מאסר, אתה צריך מישהו שיודע קרוא וכתוב. בימי האשורים לא היו לך מספיק ניירות ועטים, לא הייתה לך מערכת שיכלה לשמור עליו 10 שנים ולדאוג לאוכל. טכנית זה היה בלתי אפשרי. רן לוי 23:02 המערכות לא היו מספיק מפותחות כמערכות. ד"ר אברהם טננבוים 23:04 נכון. שלוש הסיבות האלה גרמו לכך שבית הסוהר הפך להיות אמצעי הענישה הכי מקובל בעולם. אבל מה שקרה הוא שבדיוק אותם שלושה גורמים שפעלו לעליית בית הסוהר, הגיעו למצב שבו הם פועלים להורדת בית הסוהר. רן לוי 23:25 איך זה קורה? ד"ר אברהם טננבוים 23:27 נורברט אליאס דיבר על הסבל, אבל היום כולם מודעים לסבל של בית סוהר. שים לב, כל האנשים שמתנגדים לבית סוהר, מה התגובה הראשונה? "מה זה, כלוב? מה אנחנו, חיות?". התפיסה הזאת שזה לא ראוי, הגענו לרמה כזאת שבית הכלא נחשב ליותר מדי ברברי. למה בית כלא? למה אין לך משהו אחר? והנקודה של פוקו: אם אני רוצה למשמע מישהו, אז אני לא צריך להכניס אותו לבית סוהר. יש לי היום אמצעים הרבה יותר טובים לשלוט עליו: יש מצלמות, יש אזיקים אלקטרוניים, יש טלפון. אני יכול לשלוט עליו ולמשמע אותו בלי השימוש באמצעי הקיצוני הזה. והנקודה השלישית - טכנית: היום אפשר לעשות מה שהיה אי אפשר לעשות פעם. פעם אם היית מוציא מהכלא, הוא היה בורח. היום אפשר להשתיל שבב. ואני בטוח שיהיה פרק זמן שבו ישתילו לאסירים שבבים בהסכמתם, כי הם יעדיפו את זה על פני דבר אחר. רן לוי 25:12 אני אופתע אם זה לא קורה כבר עכשיו בכל מיני מקומות קיצוניים. לכלבים שמים שבבים, אז פיזית אני מניח שהתהליך הוא לגמרי טריוויאלי. ד"ר אברהם טננבוים 25:22 לכל אחד מאיתנו יש שבב שהולך איתו כל היום וישן איתו - בטלפון. אם הטלפון שלך צריך להיות צמוד אליך, כבר אתה יודע כל דבר שהוא עושה. וזה לא היה קיים בעבר. שלושת הדברים האלה, בדיוק מאותן סיבות שבית הסוהר עלה, מאותן סיבות הוא גם נופל. סביר להניח שהוא ייפול עוד יותר בעתיד. זה רק שאלה של זמן, אין חילוקי דעות על כך בין המומחים. רן לוי 25:51 זו אמירה מאוד מפתיעה. אתה אומר שהמגמה ברורה ונראית בלתי נמנעת שבתי הכלא הולכים להיות דבר של העבר? ד"ר אברהם טננבוים 26:04 אחוז מסוים יצטרך להיות שמור כי הוא מסוכן, אבל כגישה זה עומד להיעלם. אנשים שילמדו על המאה ה-20 וה-21 יסתכלו עלינו אולי כמו שאנחנו מסתכלים על אלה שכרתו ידיים ורגליים. אבל תחשוב על הדבר הפשוט הרבה יותר: זה עונש נורא יקר. כלכלית, אסיר בבית סוהר היום במדינת ישראל זה משהו כמו 15,000 שקל לחודש לפחות. רן לוי 26:50 15,000 שקל לחודש עלות של אסיר? מדהים. ד"ר אברהם טננבוים 26:55 יכול להיות גם יותר. האסיר שנכנס לבית סוהר, המשפחה שלו מקבלת ביטוח לאומי כי הוא לא יכול לעבוד. אנחנו כחברה משלמים מחיר פיזי יקר מאוד. עכשיו, אני מכיר הרבה אנשים, חלקם עבריינים, שאם היו נותנים להם 15,000 שקל נטו לחודש, היו אזרחים למופת. למה אני צריך לשלם אותו? לא מספיק שהוא גרם נזק לחברה, אז עכשיו אני עוד אשלם על זה? רן לוי 27:33 תסכית רדיו היא אומנות שכמעט ופסה מהעולם. היו זמנים משנות ה-40 של המאה הקודמת ועד שלהי שנות ה-70 שתסכיתים שלטו ברמה. "מלחמת העולמות" של אורסון וולס היא דוגמה מעולה לתסכית שאי אפשר לשכוח. הפודקאסטים, מדיה חדשה וחלוצית, משנים את חוקי המשחק ואיתיאל דינר, איש רדיו יוצא גלי צה"ל, רוצה להחזיר את התסכיתים לחיים. בשבועות האחרונים איתיאל יצא בקמפיין מימון המונים לתוכנית תסכיתים חדשה בשם "מעבר". תוכנית שבכל פרק תביא סיפור מתח, מדע בדיוני או מסתורין, עם שחקנים מעולים וטכנולוגיית אודיו פורצת דרך שיביאו את הסיפורים האלה באיכות שכמותה לא נראתה בישראל מעולם. רוצים לסייע לאיתיאל? תרמו לקמפיין מימון ההמונים שלו ועזרו לו להפוך את החלום למציאות. הקליקו על הבאנר המופיע לכם עכשיו על המסך באפליקציית עושים היסטוריה או באתר הבית שלנו osimhistoria.com, או חפשו "מעבר תסכית הדור הבא" בגוגל. רן לוי 28:48 גיא דוידי שואל "מה האלטרנטיבות לכליאה שנוסו בעולם ומה היו תוצאותיהן?". למשל עבודות שירות - זה אפקטיבי? ד"ר אברהם טננבוים 29:05 עבודות שירות בדרך כלל אפקטיביות. יש הסכמה שיש אחוז מסוים של עבריינים שרצוי שיהיו סגורים בכלא, אולי לנצח: למשל רוצחים, אנסים סדרתיים, ראשי ארגוני פשע. אלה אנשים שאתה לא יכול לתת להם תחליפים כי פשוט הנזק שהם גורמים הוא הרבה יותר גדול. אבל מדובר אולי ב-5% או 10% מכלל אלה שיושבים בבית הסוהר. היינו יכולים להפחית את כמות האסירים לחמישית אם היו אלטרנטיבות. עבודות שירות זה דוגמה טובה למשל למישהו שגרם לתאונה קטלנית: הוא לא בסדר, מגיע לו עונש, אבל זה אדם נורמטיבי בדרך כלל. עבודות שירות הן עונש סביר כי הוא תורם לחברה - בבית חולים למשל. הבעיה הטכנית היא שאם אנשים תשעה חודשים לא יכולים לעבוד וצריכים להתפרנס, זה קצת קשה להם. יש אנשים שאמרו שהם מעדיפים מאסר כי מישהו דואג להם לאוכל. רן לוי 31:42 מה לגבי קנסות כספיים? ד"ר אברהם טננבוים 31:43 קנסות כספיים הם עונש לא שוויוני: קנס לעשיר זה לא כמו קנס לעני. בסקנדינביה מקובל "קנס יומי" לפי כמה שאתה מרוויח. אבל זה יוצר עיוותים: למשל מישהו מנוקיה נסע במהירות מופרזת וביקשו ממנו לשלם 3 מיליון דולר. ניסו את זה באנגליה והפסיקו, כי דווקא העניים והחלשים לא ידעו איך להסתדר עם המערכת. והרבה אנשים פשוט לא משלמים, ואז לגבות את הקנס עולה יותר מהקנס עצמו. רן לוי 34:14 מה לגבי הגליה למקום אחר? ד"ר אברהם טננבוים 34:18 בישראל זה קצת קשה - לאן תגלה אותו? המדינה קטנה. בצרפת קוראים לזה "מאסר במקום המגורים שלך". כשיטה זו שיטה טובה, אבל היא צריכה קצת יותר התקדמות בטכנולוגיה - למשל אזיקים אלקטרוניים של GPS. רן לוי 35:05 אם נהגתי בשכרות והגלו אותי, האם זה באמת גורם להפחתה בנהיגה בשכרות? ד"ר אברהם טננבוים 35:12 השאלה היא כללית האם הענישה גורמת להפחתה בפשע. דרכת פה על מוקש גדול. כדרכי ענישה, אין הבדל בין הדרך הזאת לאחרת. אמיר נחמני שואל: האם נכון לכלוא אנשים שנוטים לאלימות גם לפני שביצעו פשע - כמו בסרט "דוח מיוחד"? רן לוי 36:56 בסרט המטרה היא למנוע. ד"ר אברהם טננבוים 36:58 זה בעייתי כי כל הרעיון הוא שאדם מקבל עונש על דבר רע שעשה. אולי טיפול, אבל אי אפשר אפילו לחשוב על ענישה בכפייה כזו. כשאנחנו מדברים על ענישה כהרתעה, יש בעיה מוסרית כי אז אתה מעניש אדם לא רק על מה שעשה אלא על מה שמישהו אחר אולי יעשה בעתיד. עמנואל קאנט טען שהרתעה היא לא מוסרית. אבל דה פקטו השופטים משתמשים בענישה כהרתעה, למרות שהמרכיבים של הענישה - הרתעה, גמול ושיקום - סותרים אחד את השני. רן לוי 38:53 האם ענישה בעבירות תעבורה באמת אפקטיבית? ד"ר אברהם טננבוים 38:58 תפסו אותך בצדק? מודה? יפה. עבריין רציונלי מחשב טוב ורע. תסתכל על פקחי העירייה כשמישהו שובת - כולם חונים בכל מקום. המרכיב הכי חשוב הוא ודאות הענישה - הסיכוי שיתפסו אותך. אם אתה חושב שיתפסו אותך, חומרת העונש משפיעה. אם אתה חושב שלא יתפסו אותך, זה לא משנה. לכן חשוב להגביר את הוודאות של התפיסה. רן לוי 41:44 יהב ארז שאלה אותי לגבי הקונספט של "צדק מאחה". מה זה בעצם? ד"ר אברהם טננבוים 42:08 צדק מאחה הוא צדק משקם. נאשם ונפגע מנסים לחשוב יחד על פתרון. בארץ ניסו את זה בעיקר לנוער. למשל: נערים שפרצו לקיוסק וגנבו, במקום הליך פלילי הנערים עוזרים לבעל הקיוסק, מנקים ושוטפים. זה לא מתאים לעבירות חמורות כמו רצח. זה קיים בארץ חלקית כמה שנקרא "הסדר מותנה". הבעיה היא שזה דורש שינוי של כל המערכת וזה איטי. לטווח הארוך, בית סוהר הוא הרע במיעוטו כיום. רן לוי 45:18 האם אתה מצטער על איזו החלטה שקיבלת? ד"ר אברהם טננבוים 45:24 אני מנסה לא לחשוב על זה יותר מדי. נתתי בסביבות 80 אלף פסקי דין. אני מניח שחלק מהאנשים רימו אותי. ראיתי במו עיני אנשים שהגיע להם עונש ולא יכולתי לתת להם אותו בגלל החוק. למשל: תאונת פגע וברח, הנאשם והאח שלו היו מאוד דומים ולא יכלו לזהות מי מהם נהג. הסבא שהיה רשום כבעל האוטו נפטר, והמערכת לא יכלה להפליל אף אחד מהאחים. רן לוי 48:04 מה דעתך לגבי הקשר של בחירת עורך דין לניצחון במשפט? ד"ר אברהם טננבוים 48:11 ברוב המקרים עורך הדין לא באמת משנה, אלא אם הוא טוען טענות שהנאשם לא ידע לטעון או עוזר להגיע להסדר טיעון. לפעמים עורכי הדין המפורסמים הם לאו דווקא הכי טובים. ופעם אחרונה: בתי משפט ובתי חולים - אם אתה לא עובד שם, תתרחק משם. רן לוי 50:00 תודה רבה. Simpson 50:12 In this house we obey the laws of thermodynamics!
        ]]></content:encoded>
    </item>
    
    <item>
        <title>[עושים היסטוריה] 339: שממות קוסמיות (Cosmic Voids), או - הפרק על כלום</title>
        <link>https://mat-mo.github.io/podtext/episodes/vshym-hystvryh/vshym-hystvryh-339-shmmvt-qvsmyvt-cosmic-voids-v-hprq-l-klvm.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-339-shmmvt-qvsmyvt-cosmic-voids-v-hprq-l-klvm.html</guid>
        <pubDate>10 בינואר 2021</pubDate>
        <description>Transcript for [עושים היסטוריה] 339: שממות קוסמיות (Cosmic Voids), או - הפרק על כלום from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'מין רגע, אבל אם הוא עשה כך...'. תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 339: שממות קוסמיות (Cosmic Voids), או הפרק על כלום. לפני מספר חודשים, בקיץ של שנת 2020, לקחתי אוהל, כמה כיסאות מתקפלים וטאבון קטן ממתכת, הכנסתי את האישה והילדים לבגאז' וירדנו למדבר לצפות במטר מטאורים, מטר הפרסאידים שעליו אני סיפרתי לכם בפרק אחר של עושים היסטוריה. זה היה די נחמד. ראינו המון כוכבים נופלים, סיפרתי לילדים על כוכבי לכת ומערכות הכוכבים ואכלנו פיתות שעשינו בטאבון. בשלב מסוים כולם התעייפו והלכו לישון, ואני נשארתי לבד. רן לוי 03:57 נשענתי לאחור על הכיסא המתקפל, הרמתי את הראש לשמיים והבטתי בפס הערפילי של שביל החלב. כבר ראיתי את שביל החלב בעבר כמה וכמה פעמים, אבל הפעם חלפה במוחי מחשבה חדשה. אני לא יודע למה, אולי זה בגלל האוויר המדברי הקריר, אולי היין ששתיתי קודם, אולי הייתי צריך להשאיר את הפיתות על הטאבון עוד כמה דקות (הילדים באמת אמרו שזה לא היה מספיק מוכן). אבל בכל מקרה, הפעם חוויתי את שביל החלב בתלת-מימד. אני אסביר למה אני מתכוון. כשאנחנו מביטים בשמי הלילה, אנחנו בדרך כלל תופסים אותם בדו-מימד. זאת אומרת, מבחינה שכלתנית אנחנו יודעים שכדור הארץ נע בתוך חלל תלת-ממדי, אבל כשמביטים בשמיים אין מימד של עומק. לצורך העניין, אם הייתי יכול לעטוף את כדור הארץ בחתיכת נייר ענקית שעליה היו מודפסים הכוכבים והערפיליות בצורה ממש ממש משכנעת, היה לכם קשה לגלות שאתם מביטים בדף דו-ממדי ולא בחלל תלת-ממדי. אבל הפעם הצלחתי לדמיין את שביל החלב בתלת-מימד. איך? ובכן, עצמתי עיניים ודמיינתי שאני יושב בכיסא המתקפל שלי על צוק גבוה בהר הכרמל ומביט על חיפה שפרוסה מתחתיי. ראיתי בעיני רוחי את הבניינים של העיר וכיצד הם הולכים ונעשים קטנים יותר ככל שהם מתקרבים לאופק. ואז פתחתי את העיניים, הרמתי את הראש והסתכלתי על שביל החלב. דמיינתי את הגלקסיה שלנו כאילו שהיא מעין עיר גדולה במירכאות שנמצאת הרחק על קו האופק. זאת אומרת, מיקמתי אותה במרחב התלת-ממדי שנפרש מתחת לצוק הדמיוני שלי. עכשיו, אני יודע שגלקסיית שביל החלב היא ענקית. שאלתי את עצמי כמה רחוקה צריכה להיות שביל החלב כדי שאני אוכל לראות את כמעט כל הרוחב הזה, 200 אלף שנות אור פרוסים לנגד עיניי במלואם על קו האופק? ואז ברגע הזה זה היכה בי. פתאום הבנתי, ממש קלטתי את קנה המידה האמיתי של הגלקסיה שלנו. כמה שאנחנו באמת באמת קטנים וזעירים ביחס ליקום, ואת המרחקים האדירים שבין הכוכבים. זו הייתה חוויה כמעט מיסטית. רן לוי 06:40 כשהארדואינו הופיע על בימת עולם הטכנולוגיה בשנת 2005, הוא היה סוג של סנסציה. לוח אלקטרוני קטן וזול שמתכנתים חובבים יכולים להיעזר בו כדי להפעיל רובוטים, לקלוט מידע מחיישנים וכדומה. היום הארדואינו הוא יותר מלוח אלקטרוני. הוא סוג של שער כניסה לעולם החדש והמסעיר של האינטרנט של הדברים (IoT). עתיד שבו אינספור חיישנים ומכשירים חכמים יקיפו אותנו מכל עבר בבית, בעבודה וברחוב. אם אתם רוצים לתת לילדכם את האפשרות לפסוע דרך שער הכניסה הזה, Kits4Me יצרו ערכות לבנייה עצמית וקורסים אשר יקנו להם את הכלים הנדרשים לעבוד עם הארדואינו ולהבין את עולם התוכנה לעומק. היכנסו לאתר kits4.me/osim, שוב - kits, המספר 4, נקודה m-e סלאש osim, או הקליקו על הבאנר באתר ובאפליקציית עושים היסטוריה, והקלידו את קוד הקופון 'עושים' בעברית ותקבלו עשרה אחוזי הנחה על המוצרים והקורסים של החברה. kits4.me/osim. רן לוי 08:00 סירטוט המבנה התלת-ממדי של היקום שלנו מעבר לגבולות מערכת השמש ואפילו מעבר לגבולות הגלקסיה שלנו היה מאז ומתמיד אתגר לא פשוט עבור האסטרונומים. כשאני מביט בחפץ שנמצא על השולחן שלי, אני יכול להעריך את המרחק אליו מכיוון שאני מביט בו דרך שתי העיניים, ומתוך שתי נקודות המבט האלו המוח יכול להסיק את מימד העומק של התמונה. אבל כשאנחנו צופים בעצמים רחוקים מאוד דרך הטלסקופ, יש לנו רק נקודת תצפית אחת, כאילו שכיסינו את אחת העיניים שלנו ברטייה. נאמר למשל שאנחנו צופים בשתי גלקסיות שנראות לנו פחות או יותר באותו הגודל. איך אנחנו נדע אם מדובר בשתי גלקסיות דומות שנמצאות בערך באותו המרחק מכדור הארץ, או שאולי אחת מהן היא גדולה ורחוקה והשנייה היא קטנה אבל קרובה? בלעדי מימד העומק קשה למקם את העצמים המרוחקים האלה במרחב התלת-ממדי. אבל בשנות ה-20 של המאה ה-20 חלה פריצת דרך חשובה בתחום הזה. אדווין האבל, אחד מבכירי האסטרונומים של תקופתו, הבחין בעובדה שכל הגלקסיות שהוא צופה בהן נעות מכדור הארץ והלאה, ואולי יותר מעניין - ככל שגלקסיה רחוקה יותר מאיתנו, כך היא מתרחקת מאיתנו מהר יותר. לצורך הדוגמה, גלקסיה במרחק של שלושה מיליון שנות אור תתרחק מאיתנו במהירות של 100 קילומטרים בשנייה, בעוד שגלקסיה במרחק של שישה מיליון שנות אור תתרחק במהירות של 200 קילומטרים בשנייה. התגלית הזו זכתה לשם 'חוק האבל', והיא הובילה לעלייתה של תיאוריית המפץ הגדול שלפיה היקום שלנו החל כחלקיק זעיר שהתפוצץ לפני 14 מיליארד שנים ומאז הוא הולך ומתרחב בהתמדה. הקדשתי בעבר שני פרקים לסיפורה של תיאוריית המפץ הגדול, פרקים 166 ו-167. לתגליתו של האבל היה שימוש חשוב נוסף. היא נתנה בידי האסטרונומים כלי יעיל מאוד למדידת המרחקים בינינו ובין אותן גלקסיות מרוחקות. חוק האבל יוצר קשר הדוק וחד-משמעי בין המרחק אל גלקסיה ומהירות ההתרחקות שלה מאיתנו, ומכאן שאם אנחנו יודעים מה מהירותה של הגלקסיה, אנחנו יכולים גם לאמוד את המרחק אליה. למרבה המזל, יש דרך פשוטה ואמינה יחסית למדוד את מהירות תנועתן של הגלקסיות. זו שיטה המכונה 'הסחה לאדום' (Redshift). מבלי להיכנס להסברים מעמיקים כרגע, אני אומר שהשיטה הזו מבוססת על העובדה שאור שנפלט מעצם נע עובר שינוי מסוים בתדר שלו. אם אנחנו יודעים מראש מהו תדר האור שאמור להיפלט מכוכב כלשהו ומשווים את התדר הצפוי הזה לתדר שמדדנו בפועל, אפשר להסיק מההבדל בין התדרים את מהירות תנועתו של הכוכב. זה קצת דומה למצב שבו אשתי חוזרת הביתה עם לק על הציפורניים. אם אני יודע שהיא יצאה מהבית בלי לק, אני יכול להסיק מכך שהיא ביקרה אצל הבחורה של הלק ג'ל. זו כמובן דוגמה לא מציאותית - אשתי יכולה לחזור הביתה עם תסרוקת חדשה, נעליים חדשות, תיק חדש וחצי פנים צבועות בירוק ואני עדיין לא אשים לב. כאמור, חוק האבל ושיטת ההסחה לאדום נתנו בידי האסטרונומים דרך חדשה למדוד את המרחק אל גלקסיות מרוחקות. מדידות ראשוניות שנערכו בשנות ה-40 וה-50 העלו שבניגוד למה שחשבו האסטרונומים קודם לכן, הגלקסיות ביקום לא מפוזרות בצורה אקראית ופחות או יותר אחידה, כמו נאמר שקדי מרק שצפים בתוך צלחת, אלא הן מתקבצות לקבוצות שיכולות להכיל עד כדי 50 גלקסיות כל אחת. גם הקבוצות האלה מסתבר לא מפוזרות ביקום באקראי אלא מתקבצות בעצמן למה שמכונה 'צבירים', קלאסטרים של עד אלפי גלקסיות. בשנות ה-70 של המאה ה-20 נכנסו לשימוש טכנולוגיות מתקדמות יותר שאיפשרו לחוקרים לערוך את מה שמכונה 'סקרי הסחה לאדום' (Redshift surveys). תצפיות אסטרונומיות שלא מתמקדות על כוכב או גלקסיה ספציפית אלא מודדות את ההסחה לאדום של אלפי גלקסיות וצבירי גלקסיות פחות או יותר בו-זמנית. הסקרים האלה חשפו את העובדה שגם צבירי הגלקסיות מתקבצים למעשה לצבירי-על (Superclusters) שרוחבם נע בין 100 ל-400 מיליון שנות אור, ושצבירי-העל בעצמם מתחברים למבנים ארוכים וצרים שמכונים 'נימים' (Filaments) שעשויים להגיע לאורך של 800 מיליון שנות אור. אם נים גלקטי שכזה הוא במקרה רחב מאוד, אנחנו אומרים שהוא 'קיר של גלקסיות' (Wall of galaxies). זהו אם כן המבנה התלת-ממדי של היקום שלנו. הוא מזכיר מאוד גוש מוצק של גבינה שוויצרית, הגבינה עם החורים. כשאת מקומה של הגבינה באנלוגיה שלנו תופסים צבירים, נימים וקירות שעשויים ממיליונים על גבי מיליונים של גלקסיות. זו ללא ספק תובנה מרתקת, אבל לא על זה אני רוצה לדבר. אני רוצה שתתעלמו לרגע מהנימים ומהקירות ותמקדו את מבטכם דווקא בחורים של הגבינה. אמנם דמיתי את היקום שלנו לגבינה שוויצרית, אבל כדי שהדימוי הזה יהיה מוצלח באמת אנחנו צריכים לשנות אותו מעט. קחו את הגוש המוצק הזה ותגדילו את החורים על חשבון הגבינה. תגדילו, תגדילו, תגדילו עוד! עוד! צמצמו את הנפח שתופסת הגבינה בגוש הזה עד שהיא הופכת להיות דקה כמעט כמו קורי עכביש. אם הייתם קונים גבינה כזו בסופר הייתם מתאכזבים מאוד, מכיוון שהגבינה שלנו היא כעת 90-95 אחוזים של חורים ורק אחוזים בודדים של גבינה. וזה רבותיי המבנה האמיתי של היקום שלנו. כשאנחנו חושבים על היקום אנחנו בדרך כלל חושבים על כוכבים וגלקסיות, אבל האמת היא שרוב רובו של היקום הוא למעשה חללים ריקים עצומים שאנחנו מכנים אותם בשם Cosmic Voids. לא מצאתי תרגום רשמי למונח הזה בעברית, אז ברשותכם אני אמציא אחד כזה בעצמי: שממות קוסמיות. קחו לעצמכם כמה שניות לעכל את סדרי הגודל שאנחנו מדברים עליהם כאן. קיר של גלקסיות הוא מבנה ענק, גדול יותר מכפי שאי פעם נוכל לעכל או להפנים. מיליונים של גלקסיות. אבל הנימים והקירות האלה הם בסך הכל כמו יריעות סבון דקות שעוטפות בועות סבון. ובועות הסבון האלו הן השממות הקוסמיות. מדובר בחללים אדירים של כלום. רן לוי 15:52 לא כלום מוחלט. ההגדרה הרשמית של שממה קוסמית היא אזור שבו צפיפות החומר היא לכל היותר עשירית מצפיפות החומר הממוצעת של היקום. משמע פה ושם אפשר למצוא משהו בתוך השממות הכבירות האלה. אבל משהו בהקשר הזה הוא מושג מאוד יחסי. אולי כדאי שאני אתן לכם דוגמה מוחשית יותר. ב-1981 נתגלה אזור ריק שכזה במרחק של כ-700 מיליון שנות אור מהגלקסיה שלנו והוא קיבל את השם 'שממת בואוטס' (Boötes Void). שממת בואוטס היא חלל כמעט כדורי שקוטרו כ-330 מיליון שנות אור. אם שממת בואוטס הייתה מכילה חומר בצפיפות הממוצעת של היקום, היינו מצפים למצוא בה לפחות כמה אלפי גלקסיות. אבל בפועל נתגלו בה רק 60 גלקסיות בלבד. 60 איים זערוריים של חומר בתוך אוקיינוס ענק ריק ושחור. אחד הפיזיקאים שחקר את שממת בואוטס אמר שלו גלקסיית שביל החלב הייתה נמצאת בלב שממת בואוטס, לא היינו יודעים בכלל שיש גלקסיות אחרות ביקום עד לכל הפחות שנות ה-60 של המאה ה-20. רק אז טכנולוגיית הטלסקופים שלנו הייתה משוכללת מספיק כדי לגשר על המרחבים העצומים. החלל החיצוני הוא גדול וריק, אבל שממות קוסמיות נותנות משמעות חדשה למושגים האלה. אין שום דבר במציאות שמקיפה אותנו, לפחות ככל הידוע לנו היום, שהוא יותר גדול ויותר ריק משממות קוסמיות. גילויה של שממת בואוטס הימם את האסטרונומים. עצם קיומן של השממות הקוסמיות הוכח כבר מספר שנים קודם לכן, בשלהי שנות ה-70, אבל בואוטס הייתה גדולה מכפי שמישהו העז לדמיין. ממש על הגבול של מה שנחשב כאפשרי מבחינה תיאורטית. למה? כדי להבין את זה בואו נדבר קודם על האופן שבו נוצרו השממות הקוסמיות. רן לוי 18:07 אולי תופתעו לשמוע, אבל מקורן של השממות הקוסמיות הוא כבר בדקות הראשונות שלאחר המפץ הגדול. עידן שבו היקום היה אולי הדבר הרחוק ביותר שאפשר לדמיין משממה כזו או אחרת. היקום היה עשוי אז מפלזמה רותחת, מרק לוהט ודחוס של חלקיקים שמילא את היקום באופן כמעט אחיד. אבל פה ושם היו במרק הזה אזורים מעט דחוסים יותר. אנחנו מדברים על הבדלי צפיפות זערוריים מאוד, שברירי אחוזים בלבד. אבל הבדלי הצפיפות האלה היו משמעותיים מספיק כדי לגרום לחלקיקים באותם האזורים להימשך זה לזה תחת השפעת כוח המשיכה ההדדי. הדחיסה הזו, כמו שקורה בכל גז, גרמה לעלייה בטמפרטורה, וההתחממות הזו בתורה דחפה את החלקיקים בכיוון ההפוך - להתרחב במקום להצטופף. ממש כפי שאוויר חם גורם לכדור פורח להתנפח. כשגוש החלקיקים התרחב, הטמפרטורה ירדה, ואז שוב כוח המשיכה השתלט על העניינים וגרם לחלקיקים לשוב ולהידחס. התהליך הזה של התכווצות, התרחבות ואז שוב התכווצות החל לחזור על עצמו באופן מחזורי. אם היינו יכולים להסתכל על הסיפור הזה מבחוץ, גלי הדחיסה המחזוריים האלה היו מזכירים לנו אדוות מים שמתפשטות על פני הבריכה, או לחילופין גלי קול שמתפשטים באוויר. מכאן גם השם שניתן לתופעה הזו: 'אוסיליציות אקוסטיות' (Baryon acoustic oscillations). רן לוי 19:48 380 אלף שנה מאוחר יותר, היקום הצעיר התקרר לרמה שאיפשרה לאטומים הראשונים להיווצר. באזורים שבהם התרחשו אוסילציות אקוסטיות, הגלים ההולכים ומתפשטים דחפו את האטומים האלה החוצה אל הקצוות של הבועות. במילים אחרות, רוב האטומים של היקום הצטופפו באזורים שבין הבועות וכך קיבלנו מבנה שמזכיר גבינה שוויצרית. מיליארדי שנים חלפו, היקום גדל והתרחב והבועות הראשוניות האלה גדלו לכדי חללים עצומים ברוחב של מאות מיליוני שנות אור. האטומים שבין החללים האלה התגבשו לכדי כוכבים, גלקסיות וצבירי גלקסיות, ואלה משכו אליהם את האטומים המעטים יחסית שעדיין נשארו בתוך הבועות הגדולות. במילים אחרות, כוח המשיכה שהפעילו צבירי הגלקסיות 'גנב' במירכאות עוד ועוד חומר מתוך החללים האלה עד שכמעט ולא נשאר בתוכם כלום. כך קיבלנו את השממות הקוסמיות רחבות הידיים שאנחנו רואים היום. בחזרה לשממת בואוטס. הבעיה עם שממת בואוטס היא שהיא גדולה מדי מכדי שהתהליך ההדרגתי הזה של גניבת חומר במירכאות מתוך הבועה יספיק להתרחש בזמן שחלף מאז המפץ הגדול. תחשבו על זה ככה. נניח שיש לנו כדור ים מתנפח ואנחנו רוצים להוציא ממנו את האוויר. אז אנחנו פותחים את הפקק ומחכים. האוויר בורח החוצה מהכדור, אבל זה לוקח זמן עד שכל האוויר יוצא החוצה. אותו הדבר גם במקרה של שממת בואוטס. כוח המשיכה שמפעילות הגלקסיות במעטפת על החומר שבתוך הבועה הוא חלש יחסית ולוקח הרבה זמן למשוך את כל האטומים שבתוך השממה החוצה. כשמדובר בשממה בגודל של בואוטס, לא חלף מספיק זמן מאז המפץ הגדול כדי לרוקן את הבלון הזה. אז מה עושים? איך בכל זאת נוצרה שממת בואוטס הענקית? התשובה נתגלתה כשבחנו המדענים את אותן 60 גלקסיות שבכל זאת נותרו בתוך שממת בואוטס. מסתבר שהגלקסיות האלה לא מפוזרות בשממה באופן אקראי אלא מצטופפות פחות או יותר במרכזה, במבנה שמזכיר גליל צר או שפופרת. מהמבנה הזה הסיקו החוקרים שככל הנראה שממת בואוטס היא למעשה סופר-שממה (Supervoid) שנוצרה כתוצאה מהתמזגות של שתי שממות קטנות יותר, כמו שתי בועות סבון שהתמזגו לכדי בועה אחת גדולה. הגלקסיות שאנחנו רואים בתוך שממת בואוטס היום הן שאריות של הגלקסיות שהיו על המעטפות של שתי השממות המקוריות. רן לוי 22:46 הפודקאסט של חברת אמבר, 'מזון למחשבה', מארח לרוב חקלאים ומדבר איתם על עבודתם ועל חיי היום-יום שלהם, על שלל האתגרים וההצלחות. לאחרונה התארח בפודקאסט אדם שמכוח תפקידו מופקד על יצירת המסגרת שתאפשר לאתגרי החקלאים לקטון ולהצלחותיהם לגדול - שר החקלאות ופיתוח הכפר, אלון שוסטר. שוסטר: 'כדי למצוא את האיזון שבו גם יהיה אופק של ייצור מזון עצמי, ליצור ביטחון מזון, אנחנו צריכים לוודא שמוצרי היסוד, נקרא לזה ארוחת הבוקר וארוחת הערב של הישראלים, תיוצר כאן בארץ. מדינת ישראל אם היא חפצת חיים, חפצת ביטחון מזון, היא חייבת לוודא שאת החלב ואת הביצים ואת הירקות ואת הפירות, את עיקר המסה של המזון הזה, אנחנו נייצר כאן'. ביטחון המזון של כולנו מופקד בידיהם של רבים וטובים, אנשים עם לב רחב ומבט ייחודי על חיינו כאן. וב'מזון למחשבה', הפודקאסט של חברת אמבר, תוכלו למצוא פרקים רבים העוסקים בחקלאות הישראלית מזוויות שונות. חפשו 'מזון למחשבה' באפליקציית עושים היסטוריה או ביישומון ההסכתים המועדף עליכם. רן לוי 24:10 אז יש לנו תשובה לגבי אופן היווצרותה של סופר-שממת בואוטס. אבל חלפו שבע שנים בלבד לפני שהמדענים ניצבו בפני תעלומה נוספת שקשורה בשממות, והפעם תעלומה אפילו משונה יותר. ב-1988 נתגלתה סופר-שממה חדשה וענקית שמימדיה גימדו אפילו את שממת בואוטס. חלל ריק בקוטר של, שימו לב לזה, מיליארד שנות אור. פי שלושה מבואוטס. השם שניתן לשממה החדשה הזו הוא, אולי באופן לא מפתיע, 'השממה הענקית' (The Giant Void). שממה גדולה כל כך קשה להסביר אפילו במונחים של התמזגות של שממות קטנות יותר. שהרי גם התהליך של התמזגות שממות דורש זמן ושוב היקום לא קיים מספיק זמן כדי לאפשר אותו. כיצד אם כן נוצרה השממה הענקית? התשובה נתגלתה כשבחנו המדענים את אותן 60 גלקסיות שבכל זאת נותרו בתוך שממת בואוטס. (סליחה, זה היה מהקטע הקודם). התשובה נתגלתה כשבחנו המדענים תגלית אחרת לגמרי משנת 1998. שתי קבוצות חוקרים שבחנו כל אחת בנפרד את האור שנפלט מסופר-נובות מרוחקות מאוד הגיעו למסקנה מפתיעה שלא רק שהיקום שלנו הולך ומתרחב, כפי שטען אדווין האבל בזמנו, אלא שהוא אפילו מתרחב באופן מואץ. דהיינו בקצב הולך וגובר. כדי להבין את זה דמיינו לעצמכם שאתם זורקים אבן גבוה אל השמיים. האבן מטפסת ועולה, זו תנועה ששקולה למה שגילה האבל שהגלקסיות מתרחקות מאיתנו. עכשיו, כוח המשיכה של כדור הארץ פועל על האבן ומושך אותה, ולכן האבן הולכת ומאיטה בהדרגה. באותו האופן היינו מצפים שהגלקסיות המרוחקות, שגם הן מושפעות מכוח המשיכה של חומר שנמצא מאחוריהן, ילכו ויאיטו את תנועתן בהדרגה. אבל זה לא מה שקורה. במקום להאיט הן מאיצות עוד יותר! זה ממש כאילו שהאבן שזרקנו לשמיים במקום להאיט תלך ותצבור מהירות עד שתברח מכדור הארץ לגמרי ותצא לחלל. מאוד מאוד משונה. מה גורם ליקום שלנו להמשיך ולהתרחב בקצב מואץ? אף אחד לא יודע. הנחת העבודה של החוקרים היא שישנו כוח מסתורי שדוחף את היקום מבפנים וגורם לו להתרחב. הכוח הזה קיבל את השם 'אנרגיה אפלה' (Dark Energy), אבל עד עכשיו לא הצלחנו למצוא עדויות מוחשיות לקיומו כאן על כדור הארץ. אחד הקשיים הגדולים בחקר האנרגיה האפלה הוא העובדה שגם אם היא אכן קיימת היא חלשה מאוד, הרבה יותר חלשה למשל מכוח המשיכה. לצורך הדוגמה, ההתרחבות שיוצרת האנרגיה האפלה אמורה לגרום לגלקסיית אנדרומדה, הגלקסיה השכנה שלנו, להתרחק משביל החלב במהירות של כ-50 קילומטרים בשנייה. אבל כוח המשיכה בין שתי הגלקסיות חזק בהרבה מהאנרגיה האפלה, ולכן במקום להתרחק אנדרומדה דווקא נעה לקראת הגלקסיה שלנו ואפילו תתנגש בה בעוד אי-אילו מיליארדי שנים. במילים אחרות, במקומות שבהם יש כוח משיכה משמעותי קשה מאוד להבחין בהשפעותיה של האנרגיה האפלה, באותו אופן שבו קשה להבחין בנר אחד קטן אם הוא עומד לצד מדורה ענקית. אבל יש ביקום שלנו מקומות שבהם כוח המשיכה כמעט ולא משחק תפקיד. יכולים לנחש היכן המקומות האלה? נכון, שממות קוסמיות. מעצם העובדה ששממות קוסמיות הן כמעט ריקות לגמרי מכל חומר, אין בהן מי שייצור כוח משיכה, וזה אומר שאין מה שיתנגד לכוחה של האנרגיה האפלה. המדבריות הקוסמיים הענקיים האלה הם מגרש המשחקים הפרטי של האנרגיה האפלה ושם למעשה מתרחשת ההתרחבות האמיתית של היקום. זה גם הפתרון לעצם קיומה של השממה הענקית על מיליארד שנות האור שלה. מדובר ככל הנראה בשממה שהייתה גדולה למדי מלכתחילה, אבל האנרגיה האפלה שפיעמה בתוכה מתחה והרחיבה אותה עוד ועוד עד לגודלה הנוכחי. מבחינת המדענים שחוקרים את האנרגיה האפלה, השממות הקוסמיות הן מילולית מתנה משמיים. הן מאפשרות להם לצפות ולמדוד את השפעותיה ותכונותיה של האנרגיה האפלה ללא הפרעה מצד כוח המשיכה. למשל, הם מנסים להיעזר בשממות הקוסמיות כדי למדוד את השינויים, אם ישנם, בצפיפות של האנרגיה האפלה. אם צפיפות האנרגיה האפלה משתנה עם הזמן, תהיה לכך השפעה על המהירות שבה היקום שלנו מתרחב, ואולי גם על גורלו הסופי בעוד מיליארדי שנים. וישנן עוד שתי תעלומות מרתקות שהשממות הקוסמיות עשויות לפתור עבורנו. התעלומה הראשונה מכונה 'הנקודה הקרה' (The Cold Spot). המפץ הגדול שגרם להיווצרות היקום השאיר אחריו שרידים בדמות גלים אלקטרומגנטיים בתדר נמוך שאנחנו מכנים בשם 'קרינת הרקע הקוסמית' (Cosmic Microwave Background). הקרינה הזו מקיפה אותנו מכל הכיוונים והטמפרטורה שלה די אחידה - בערך 2.7 מעלות מעל האפס המוחלט, פלוס מינוס 18 מיקרו-קלווין, זאת אומרת 18 מיליוניות המעלה. בתחילת שנות ה-2000 נתגלה אזור מסוים בשמיים שהטמפרטורה של קרינת הרקע בו נמוכה ב-70 ואפילו 140 מיליוניות המעלה מאותו ממוצע. נכון, זה נשמע כמו הבדל זעום וזניח לחלוטין. מה זה משנה עוד כמה עשרות מיליוניות המעלה לכאן או לכאן? אבל העניין הוא שלמרות שמדובר לכאורה בהבדל זעום, הוא לא אמור להיות שם. זה כמו שהייתם רואים את חבר שלכם מרחף סנטימטר אחד מעל הקרקע. נכון, סנטימטר אחד, זה ממש קצת. אבל ביקום שלנו חברים יש חוקים, ולפי החוקים האלה החבר לא אמור לרחף בכלל, נקודה. אותו הדבר נכון לגבי הנקודה הקרה. אומנם מדובר בהבדל זעום לכאורה, אבל על פי חוקי הפיזיקה הידועים לנו הסבירות הסטטיסטית לקיומה של נקודה קרה שכזו היא זעומה מאוד, כך שלא סביר שמדובר באיזו פלקטואציה אקראית של הטמפרטורה. המדענים העלו כל מיני השערות לגבי מקורה של הנקודה הקרה. למשל יש חוקרת שהציעה שאולי מדובר בנקודת ממשק בין היקום שלנו ליקום מקביל שאולי נמצא מעבר לנקודה הקרה. זו השערה נועזת מאוד שכפי שאתם יכולים לשער, אם היא נכונה יהיו לה השלכות מדהימות על האופן שבו אנחנו מבינים את היקום שלנו. אבל אולי יש הסבר פשוט יותר. האנרגיה האפלה כפי שציינתי קודם פועלת ביתר שאת בתוך שממות קוסמיות והיא גורמת לחלל שבתוך שממה קוסמית להתרחב. בניסוח אחר, היא גורמת לכך שמרחב חדש נוצר בתוך השממות הקוסמיות. כן אני יודע, זה משונה, אבל זה היקום שאנחנו חיים בתוכו. לא טוב לכם? תחזירו לחנות, תבקשו חדש. בכל אופן כשקרינה כמו קרינת הרקע הקוסמית עוברת דרך חלל מתרחב שכזה, היא חווה את ההתרחבות הזו כסוג של התקרררות. משמע אם בינינו לבין הנקודה הקרה ישנה שממה קוסמית, יכול להיות שהטמפרטורה החריגה שאנחנו מודדים היא בסך הכל תוצאה של ההתקררות של הקרינה כשהיא עוברת דרך המרחב המתרחב בדרכה אלינו. על פי החישובים, השממה ההיפותטית הזו צריכה להיות גדולה פחות או יותר כמו השממה הענקית, זאת אומרת בקוטר של כמיליארד שנות אור פחות או יותר. נכון להיום עדיין אין הוכחות מוחלטות לקיומה של שממה כזו, אבל המדענים תרים אחריה בכל האמצעים שעומדים לרשותם. את התעלומה השנייה השארתי לסוף מכיוון שהיא התעלומה הגדולה והחשובה ביותר. תעלומה שאם נצליח לפתור אותה יכול להיות שתהיה לה השפעה דרמטית על הפיזיקה כולה, דומה אולי להשפעה שהייתה לתורת היחסות על הפיזיקה לפני 120 שנה. זה התחיל לפני כמה עשרות שנים. הפיזיקאים מנסים מזה זמן רב לחשב את גילו של היקום, ולצורך כך הם נעזרים בשתי שיטות שנגענו בהן קודם. הראשונה היא מדידת האור שנפלט מסופר-נובות ומכוכבים משתנים, סוג מסוים של כוכבים שהבהירות שלהם משתנה באופן מחזורי. לפי השיטה הזו גילו החוקרים גילו של היקום הוא כ-13.2 מיליארד שנה פלוס מינוס. השיטה השנייה היא מדידת עוצמתה של קרינת הרקע הקוסמית שהכרנו קודם, אותם שרידים עמומים מימי המפץ הגדול. לפי השיטה הזו גילו של היקום הוא כ-14.5 מיליארד שנה פלוס מינוס. יש לנו כאן בעיה. שתי שיטות מדידה שונות שמובילות לשתי תוצאות שונות. לא טוב. אבל אתם יודעים מה? זו לא הייתה בעיה כל כך חמורה. מדוע? בגלל התוספת הקטנה הזו, 'פלוס מינוס'. הרי במציאות אין מדידה פיזיקלית מושלמת. לשם הדוגמה אם אני אבקש משני אנשים שונים למדוד את הגובה שלי, כנראה שאני אקבל תשובות דומות אבל לא זהות. כל אחד ימדוד עם סרגל אחר ובצורה אחרת וההבדלים הזעירים האלה יובילו להבדלים קטנים במדידה, בטח כמה מילימטרים לכאן או לכאן. ואם במדידה פשוטה וקלה כמו מדידת גובה ישנן תמיד שגיאות זעירות, על אחת כמה וכמה כשמדובר במדידות של סופר-נובות רחוקות או גלים אלקטרומגנטיים חלשים מאוד. המדענים קיוו שההבדל בתוצאות בין שתי שיטות המדידה נובע מטעויות מדידה קטנות, וברגע שיהיו לנו מכשירי מדידה טובים ומדויקים יותר שתי השיטות יפיקו תוצאה זהה. אבל זה לא מה שקרה. בשנת 2018 התפרסם מחקר שהתבסס על מדידות של קרינת הרקע הקוסמית שערך טלסקופ חלל בשם פלאנק, מדידות שהיו מדויקות יותר מאי פעם. שנה לאחר מכן, ב-2019, התפרסם מחקר שניתח תצפיות של טלסקופ החלל על שם האבל על אור שנפלט מכוכבים משתנים. שוב המדידות הכי מדויקות אי פעם. אבל במקום שהמדידות המדויקות האלה יגרמו לתשובות הסותרות לגבי גיל היקום להתכנס לתשובה אחת משותפת, קרה בדיוק ההיפך. שגיאות המדידה אמנם הצטמצמו מאוד, אבל בכל זאת שתי השיטות מובילות לשתי תוצאות שונות. שני גילאים שונים של אותו היקום. אם כן משהו מאוד מאוד מוזר מתרחש כאן. זה כאילו שנתתי לשני אנשים שמודדים את הגובה שלי שני סרגלים סופר-מדויקים ובכל זאת כל אחד מהם מקבל תוצאה שונה. ואם שתי מדידות בלתי תלויות מגיעות לשתי תוצאות שונות בתכלית, זה אומר אחד משני דברים. אפשרות ראשונה היא שאחת משיטות המדידה האלה סובלת מבעיה עקרונית ועמוקה מאוד. למשל אולי אנחנו לא מודדים נכון את האור שנפלט מסופר-נובה או את הטמפרטורה של קרינת הרקע הקוסמית. אבל זה לא ממש סביר. שתי השיטות האלה משמשות את המדענים בהצלחה רבה כבר עשרות רבות של שנים. מה הסיכוי שנגלה באחת מהן שגיאה עמוקה ועקרונית? האפשרות השנייה היא שמשהו לא בסדר בתמונת העולם שלנו. משהו באופן שבו אנחנו מבינים את היקום לא נכון. למשל אולי כוח המשיכה שאנחנו מכירים כאן בכדור הארץ מתנהג אחרת באותן גלקסיות מרוחקות, או שאולי קרינת הרקע הקוסמית בכלל לא מעידה על מה שהתרחש כשהיקום היה עדיין צעיר. מאפשרות הזו נכונה, זה אומר שכמה מהנחות היסוד הבסיסיות ביותר של הפיזיקה המודרנית לא נכונות, ואולי אנחנו צריכים לחשוב מחדש על תיאוריות ותיקות כמו תורת היחסות ותורת הקוונטים. בשני המקרים אם כן מדובר ברעידת אדמה אמיתית בעולם המדע, מכאן גם אפשר להבין את הלהיטות של החוקרים לפתור את המשבר הזה. אבל אולי ישנו גם פתרון אחר. שוב פשוט יותר. ב-2013 נתגלתה שממה קוסמית חדשה בשם 'שממת KBC' על שם ראשי התיבות של שלושת מגליה. שממת KBC מיוחדת משתי סיבות. הראשונה היא שזו השממה הגדולה ביותר שנתגלתה אי פעם. קוטרה כשני מיליארד שנות אור, זאת אומרת פי שניים מהג'איינט וויד (The Giant Void). השנייה היא שזו השממה שלנו. כן, גלקסיית שביל החלב וגם חלק מסוים מצביר הגלקסיות שאנחנו חברים בו נמצאים בתוך שממת KBC. ליתר דיוק כמה מאות מיליוני שנות אור ממרכז השממה. ב-2019 הציעו מספר חוקרים מאוניברסיטת דורהאם הבריטית את האפשרות שהעובדה שאנחנו נמצאים בתוך שממה קוסמית משפיעה על המדידות שאנחנו עורכים. יכול להיות, הציעו החוקרים, שכוח המשיכה שמפעילות עלינו הגלקסיות שנמצאות מחוץ לשממה שלנו גורם לעיוותים מסוימים בתוצאות המדידות וזו הסיבה להבדלים בגיל המחושב של היקום בין שתי השיטות השונות. ההשערה הזו עדיין לא מוכחת ויש מי שמטילים בה ספק, אבל לכל הפחות היא מדגימה לנו שעד עכשיו לקינו במעין נקודה עיוורת במירכאות בהבנה שלנו של היקום. עד שנתגלו השממות הקוסמיות, הנחת היסוד של האסטרונומים הייתה שאין משמעות אמיתית למיקומו המדויק של כדור הארץ או מיקומה של גלקסיית שביל החלב בתוך היקום. הכל בכל הכיוונים נראה ומתנהג פחות או יותר אותו הדבר ולכן זה לא ממש משנה אם אנחנו נמצאים בפינה כזו של היקום או בפינה אחרת. אבל ההבנה שליקום שלנו יש מבנה תלת-ממדי משמעותי, ובפרט שהוא מחולק לאזורים בעלי צפיפות גבוהה של חומר (אותם נימים וקירות של טריליוני גלקסיות) לעומת אזורים שכמעט ואין בהם חומר בכלל (שממות קוסמיות), להבנה הזו עשויה להיות השפעה מעשית על המדע שלנו ועל האופן שבו אנחנו מבינים את המציאות שמסביבנו. רן לוי 42:46 עבור רבים מאיתנו המורשת והזיכרונות המשפחתיים הם אחד האוצרות החשובים ביותר שלנו. אחרי הכל, אם לא נשמר אותם הם לא יעברו הלאה אל הדורות הבאים. אנחנו ברשת עושים היסטוריה מבינים את החשיבות של הזיכרונות האלה ומאמינים שפודקאסטים הם דרך נפלאה לשמר אותם. אני וצוות המפיקים המוכשר שלנו נהפוך את הסיפור המשפחתי שלכם לפרק דוקומנטרי מושקע ומרתק, כזה שהנכדים והנינים שלכם ישמרו עליו בשבע עיניים ויעבירו אותו מדור לדור. בקרו באתר הבית של סיפור משפחתי בכתובת familysounds.co.il, הציצו בעשרות הסיפורים שכבר יצרנו והזמינו אותנו לספר את הסיפור שלכם. סיפור משפחתי: מתנה שנשמרת לדורות. רן לוי 44:43 לסיכום ראינו שליקום שלנו יש מבנה תלת-ממדי ואפילו מבנה מורכב למדי. משהו שמזכיר גבינה שוויצרית כשאת מקומה של הגבינה מחליפים צבירים ונימים של אינספור גלקסיות צפופות יחסית, וביניהם אזורים עצומים של כלום. מיליארדי שנות אור מעוקבות של חלל כמעט ריק לגמרי שהם ככל הנראה תוצאה של הבדלים זעירים בצפיפות החומר כבר בדקות הראשונות שלאחר המפץ הגדול. ולמרות שנדמה שלכלום הריק והענקי הזה לא אמורה להיות השפעה מהותית על שום דבר, מסתבר שיש לו גם יש. השפעה ראשונה היא בגלל עצם קיומו של המבנה התלת-ממדי הזה של אזורים צפופים לעומת אזורים ריקים. כפי שראינו יכול להיות שהצפיפות המשתנה משפיעה בדרכים שונות על התצפיות והמדידות שלנו. ההשפעה השנייה היא בזכות האנרגיה האפלה והמסתורית שעושה את פעולתה בעיקר בתוך אותן שממות ריקות ונטולות כוח משיכה. האנרגיה האפלה היא גם זו שמכתיבה שבסופו של דבר הרחק הרחק בעתיד, השממות הקוסמיות הן אלו שתיקחנה את כל הקופה. בכל יום ובכל שנייה האנרגיה האפלה מותחת ומרחיבה את החלל שבתוך השממות הקוסמיות ומגדילה אותן, בדומה לאופן שבו אנחנו מנפחים בלון. כתוצאה מההתרחבות הזו נימי הגלקסיות שעוטפים את השממות ילכו ויימתחו גם הם והגלקסיות ילכו ויתרחקו זו מזו, עד שבסופו של דבר בעוד טריליוני שנים השממות השונות יתמזגו למגה-שממה. וממש כפי שאירע במקרה של שממת בואוטס, הגלקסיות שבין השממות ימצאו את עצמן בודדות, משייטות לבדן כמו ספינות זעירות של חומר בתוך אוקיינוס אדיר של כלום ושום דבר. מסתבר שבסוף, הכלום לוקח הכל. רן לוי 52:21 זהו עד כאן לפרק הזה. מיד נמשיך לעדכונים אודות השקה של כמה פודקאסטים חדשים ברשת שלנו. כן, כמה פודקאסטים חדשים שאנחנו משיקים במקביל. תשובותיכם לשאלת עושים היסטוריה הקודמת האם הייתם מקימים לתחייה את הדינוזאורים אם היה ניתן. (מדלג על תגובות המאזינים). תודה לכל המגיבים והמשיבים. עקבו אחר דף הפייסבוק של רשת עושים היסטוריה כדי לגלות מה תהיה שאלת עושים היסטוריה החדשה. כפי תמיד אם אתם אוהבים את התוכנית מעוניינים לתמוך בה אתם מוזמנים לרכוש מספרי שזמינים דרך האתר. 'פרפטום מובילה' למשל הוא ספר מצוין לחובבי ההיסטוריה של המדע. אני מספר בו על המצאה בלתי אפשרית של מכונה של תנועה מתמדת, מכונה שלא זקוקה לאנרגיה כדי לעבוד, ודרך ההמצאה הזו אני סוקר כמה מאבני הדרך החשובות של הפיזיקה המודרנית כגון גילויו של חוק שימור האנרגיה, התפתחותה של התרמודינמיקה ועוד נושאים מגוונים ומרתקים. כמו כן אם אתם או מישהו שאתם מכירים מעוניין להפיק פודקאסט חדש ספרו לו עלינו. המייל שלי הוא ran@ranlevi.com ואפשר לפנות אלינו גם דרך טופס צור קשר שבאתר. עושים היסטוריה הם גיא ביננון, איתמר סוויסה ובן אור הברי בעריכה ובהפקה, שרה סילבצקי מנהלת הקהילות ואחראית על סיפור משפחתי, אביב שם טוב מנהל המכירות, דני תימור המנהל העסקי ואני רן לוי כותב ומגיש. אנחנו נשתמע בפרק הבא, להתראות. הומר סימפסון 53:39 "In this house we obey the laws of thermodynamics!"
        ]]></content:encoded>
    </item>
    
    <item>
        <title>[עושים היסטוריה] מארחת: אסתי סגל איבדה רגל, והרוויחה חיים חדשים</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-sty-sgl-ybdh-rgl-vhrvvykhh-khyym-khdshym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-sty-sgl-ybdh-rgl-vhrvvykhh-khyym-khdshym.html</guid>
        <pubDate>19 בינואר 2021</pubDate>
        <description>Transcript for [עושים היסטוריה] מארחת: אסתי סגל איבדה רגל, והרוויחה חיים חדשים from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>341: סטקסנט (Stuxnet), הוירוס שהיכה בגרעין האיראני, חלק א' (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/341-stqsnt-stuxnet-hvyrvs-shhykh-bgr-yn-hyrny-khlq-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/341-stqsnt-stuxnet-hvyrvs-shhykh-bgr-yn-hyrny-khlq-sh-kh-vshym-hystvryh.html</guid>
        <pubDate>27 בינואר 2021</pubDate>
        <description>Transcript for 341: סטקסנט (Stuxnet), הוירוס שהיכה בגרעין האיראני, חלק א' (ש.ח.) [עושים היסטוריה] from עושים היסטוריה</description>
        <content:encoded><![CDATA[
            Shani 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה, תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם, כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Shani 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. Ran 02:30 שלום וברוכים הבאים לעושים היסטוריה. פרק 341: סטקסנט, וירוס המחשב שהיכה בגרעין האיראני. חלק א', שידור חוזר. שלום. כשכתבתי את הפרקים המקוריים על סטקסנט לפני ארבע שנים בערך, הייתה לי התלבטות די קשה. כבר בשלב התחקיר הבנתי שמדובר בסיפור מורכב ורחב מאוד, כזה שדורש יותר מפרק אחד כדי לספר אותו. כשהתחלתי לכתוב את הפרקים הבנתי שאפילו שני פרקים לא יספיקו לי. אבל מצד שני עד אז אף פעם לא עשיתי סדרה של שלושה פרקים סביב אותו הנושא בעושים היסטוריה, ולא ידעתי מה תהיה התגובה של הקהל לסדרה כזו. הרי כולם מסביבנו מדברים על זה שבימינו הקהל מחפש תכנים קצרים ולאף אחד אין יכולת להתרכז בתוכן כלשהו ליותר מכמה דקות. אישית תמיד האמנתי שהטענה הזו היא שטות מוחלטת. הרי כולנו יושבים בקולנוע לראות סרטים של שעה וחצי בלי שום בעיה. אבל למרות זאת התגנב אצלי החשש שאולי שלושה פרקים על סטקסנט זה בכל זאת יותר מדי. בעצתו של שותפי דני טימור החלטתי לקחת את הסיכון ולהפוך את סטקסנט לסדרה של שלושה פרקים מלאים. מה אני אגיד לכם? ההימור הזה התברר כמוצלח מאוד. שלושת הפרקים על סטקסנט הם עד היום מבין הפרקים המצליחים ביותר של עושים היסטוריה הן מבחינת התגובות שלכם והן מבחינת נתוני ההשמעות. בעקבות ההצלחה של סטקסנט יצרתי עוד כמה סדרות ארוכות שכאלה על ההיסטוריה של המכונית הגרמנית, על חטיבה 188 ועל גשר הגלילים בתעלת סואץ במלחמת יום הכיפורים, ולשמחתי כל הסדרות האלה הצליחו מאוד. אז היום אני מביא בשידור חוזר את החלק הראשון של הסדרה על סטקסנט. בעוד שבוע יעלה החלק השני ושבוע לאחר מכן החלק השלישי והאחרון. בסוף כל פרק אני אחזור אליכם עם השלמות ותוספות עדכניות לגבי הדברים ששמעתם בפרק. נתראה מצדו השני של הפרק. האזנה נעימה. Ran 07:47 לך יש מזרן פנדה, לאשתך יש מזרן פנדה, אפילו לכלב שלך יש מזרן פנדה. ומה עם הילדים? להם לא מגיע? פנדה ג'וניור הוא המזרן לילדים ולנוער. הוא עשוי משתי שכבות נוחות: שכבת ויסקו ומתחתיה שכבת ספוג צפופה לתמיכה מרבית, ויותר מזה יש לו גם שני צדדים שמתאימים לשלבים שונים בהתפתחות הילד. צד קשה לילדים עד גיל ארבע וצד רך יותר לילדים מגיל ארבע ומעלה. פנדה ג'וניור עומד בכל דרישות תווי התקנים האמריקאיים והישראליים והוא אינו מכיל או פולט רעלים מסוכנים. יש לו גם כיסוי בד שניתן להסיר בקלות ולכבס במקרה של אתם יודעים פספוסים פה ושם. ואם בטעות תירדמו עליו בעצמכם בזמן שאתם מרדימים את הילד, לא תרגישו בהבדל. בקרו ב-pandazzz.co.il הזינו את קוד ההטבה "עושים" (OSIM) ותזכו ב-5% הנחה על הקנייה. פנדה זיזיזי דוט סי או דוט איי אל, שדרגו את השינה שלכם. Ran 08:59 זה לא שלא היו וירוסי מחשב מתוחכמים מאוד לפני 2010. היו גם היו כמובן ואפילו לא מעט. אבל סטקסנט פגעה בתחום מסוים מאוד של עולם המחשוב, תחום שרוב הציבור אינו מכיר ואינו חשוף אליו ביומיום: בקרה תעשייתית ממוחשבת. כדי לסייע לנו להכיר טוב יותר את תחום עולם המחשב הזה הפחות מוכר, גייסתי את אנדרו גינטר, איש אבטחת מידע ותיק ומומחה בהגנה על מערכות בקרה תעשייתיות. Andrew Ginter 09:25 Hi Ran, happy to join you. My name is Andrew Ginter, I'm the vice president of Industrial Security at Waterfall Security Solutions. I've got a long history of writing code mostly in the industrial control system space, writing control system products. In a sense I was part of the problem in the early days of connecting these networks together and then I got religion and now I'm trying to secure all of these connections that we haphazardly connected together over the last 20 years. Ran 10:04 בדומה לרבים ממשתמשי המחשב בימינו, אנדרו ועמיתיו המתכנתים הכירו וירוסי מחשב וידעו כיצד להישמר מפניהם בעזרת תוכנות אנטי וירוס וכדומה. אבל במחצית העשור הראשון של המאה ה-21 החלו מתקבלות התראות אודות סוג חדש של איום. Andrew Ginter 10:24 In about '06 or '07, the American Department of Homeland Security started issuing warnings saying there's a new class of attack out there, this Advanced Persistent Threat, where there's significant differences between that and sort of the viruses and botnets that people were used to. Ran 10:44 שמו של האיום החדש היה אם כן Advanced Persistent Threat או בקיצור APT. כדי להבין מהו APT ומה מיוחד בו הבה נחזור צעד לאחור ונגדיר מהו וירוס או תוכנה זדונית. במובן הבסיסי ביותר תוכנה זדונית היא תוכנה שגורמת לנזק כלשהו במתכוון, כמו למשל מוחקת מידע חשוב או גונבת מידע מהמחשב. וירוס הוא סוג של תוכנה זדונית, זאת אומרת יש תוכנות זדוניות שאינן מוגדרות כווירוס, אבל לצורך הדיון שלנו כדי שלא לסבך עניינים נשתמש בשני המונחים הללו באותה משמעות. וירוסים רבים מסתובבים באינטרנט, גונבים פרטי חשבונות בנק, מתקינים תוכנות לא רצויות על מחשבים וצרות דומות אחרות, אבל לכולם תכונה משותפת: הם לא מוכוונים נגדך או נגדך. זאת אומרת ברוב המקרים הווירוס ינסה לתקוף כמה שיותר מחשבים ברחבי האינטרנט אבל לאו דווקא מחשבים של משתמשים ספציפיים אלא כל מחשב אקראי שיזדמן בדרכו. APT לעומת זאת הוא איום ממוקד. זה וירוס שנוצר במיוחד כדי לחדור למערכת ספציפית או כדי לפגוע במחשבים של ארגון מסוים אחד. אם נדמה את הווירוסים לפצצות אוויריות, אז וירוס רגיל הוא סוג של הפצצת שטיח שכזו מהסוג שאפשר לראות בסרטונים מימי מלחמת העולם השנייה - אלפי פצצות שמוטלות על פני שטח גדול בתקווה שכמה מהן לפחות יפגעו במטרתן. ה-APT לעומת זאת הוא טיל מונחה שמכוון לחלון האגף הצפוני בקומה השנייה בבניין מסוים מאוד. המילה persistent בתוך APT מרמזת על המעורבות האנושית בהפעלת התוכנה הזדונית הזו. המפעיל האנושי עוקב מרחוק דרך האינטרנט אחר פעולותיו של ה-APT ומנחה אותם. כפי שיספר אנדרו, באותה התקופה שנת 2005-2006 כבר נתגלו פה ושם תוכנות זדוניות מסוג APT, אבל כולן היו ממוקדות בעולם העסקים במטרה לגנוב כרטיסי אשראי, לפרוץ חשבונות בנק או אפילו ריגול תעשייתי. עולם הבקרה התעשייתית לעומת זאת לא נתקל באיום שכזה. Andrew Ginter 13:07 A lot of people followed this with some interest. Everybody likes to see things break. Here was a new way that people were describing about how things would break, but nobody really believed they would ever be the target of an advanced threat. All this advanced threat stuff was happening on IT networks, on business networks, stealing credit cards, stealing bank account information. There had not been a worm or a virus or anything before specifically targeting control system components in the wild, at least not widely reported, not that I was aware of. The kinds of security incidents you'd seen before then was stuff like insiders using their own passwords and access to systems to cause malfunctions. The classic one that everyone talked about was Maroochy in Australia. Ran 13:58 אה כן, האירוע במרוצ'י. זה היה עסק מסריח ולא נעים שכזה, אבל אולי כדאי להתעמק בו כדי להבין טוב יותר מהי בכלל בקרה תעשייתית ומדוע היא כל כך חשובה. פלח מרוצ'י או Maroochy Shire הוא אחד משכיות החמדה של אוסטרליה, אזור כפרי יפה ומוקד משיכה לתיירים חובבי טבע. במרוצ'י קיימת מערכת ביוב מקומית שמטפלת בכ-35 מיליון ליטרים של שפכים בכל יום בעזרת 142 משאבות ביוב הפזורות בכל רחבי הפלח. מי שאחראי על התפעול הרציף של מאות המשאבות הוא מחשב כמובן, וליתר דיוק מערכת מחשב מטיפוס המכונה SCADA, ראשי תיבות של Supervisory Control and Data Acquisition או מערכת בקרה ואיסוף נתונים. השם אולי נשמע קצת מסובך, אבל העיקרון פשוט: המחשב אוסף נתונים מחיישנים שונים, למשל חיישנים המדווחים את גובה מי השפכים, ומפעיל או מכבה משאבות ביוב בהתאם. אפשר לומר שהמזגן הביתי שלכם הוא מעין מערכת סקאדה שכזו: חיישן זעיר בשלט מספר למחשב של המזגן מהי הטמפרטורה בתוך הבית והמחשב מפעיל או מכבה את המדחס כדי לשמור על הטמפרטורה הרצויה. בשנת 1999 ויטק בודן פיקח על משאבות הביוב במרוצ'י מטעם החברה שהתקינה את מערכת הבקרה. ויטק, אז בשנות ה-40 לחייו, הועסק בחברה במשך כשנתיים עד שהתפטר בסוף 1999 בעקבות סכסוך כלשהו עם מנהליו. לאחר שעזב את עבודתו פנה אל מועצת המחוז האחראית על מערכת הביוב והציע לה את שירותיו כמפקח. המועצה סירבה. זמן לא רב לאחר מכן החלה מערכת הביוב של מרוצ'י לסבול מסדרת תקלות מסתוריות וחסרות פשר. משאבות ביוב תקינות לחלוטין הפסיקו לעבוד, אזעקות שהיו אמורות להתריע מפני תקלות דממו. הביוב עלה על גדותיו וכ-800,000 ליטרים של ביוב הציפו שטחים נרחבים. שמורות טבע נהרסו, נחלים השחירו וכל הדגה בהם חוסלה. התושבים סבלו מריחות איומים במשך שבועות. רשות המים של מרוצ'י הזמינה מומחים ואלו בחנו את התקלות. בהתחלה עלה החשד שאולי הפרעות ממערכות בקרה אחרות בסביבה גורמות לתקלות או שאולי מדובר בתקלת חומרה כלשהי, אבל לאחר שכל החשודים המידיים נבדקו, עמדו המומחים חסרי אונים. שוב ושוב הם בדקו משאבות שכשלו ומצאו שם ציוד חדש ותקין שפשוט הפסיק לעבוד מעצמו. ואז באחד הימים מהנדס שעבד על מערכת הביוב בשעה 11 בלילה ושינה איזו קונפיגורציה במערכת הבחין שהשינוי אופס ובוטל כעבור חצי שעה. חשדו התעורר והוא החליט לבדוק לעומק את תעבורת הנתונים בין המשאבות השונות. הוא הבחין שמשאבת ביוב מספר 14 היא זו ששלחה את הפקודות שביטלו את השינוי המקורי שלו. המהנדס נסע אל המשאבה, בדק אותה ואת המחשב שלה ומצא אותם תקינים לחלוטין. חשדו שיד אנושית נעלמה היא זו שזורעת כאוס במערכת הבקרה התעצם והוא החליט לטמון מלכודת להאקר. הוא שינה את אות הזיהוי של המשאבה מ-14 ל-3, דהיינו כל הפקודות הלגיטימיות מהמחשב של תחנת שאיבה 14 יגיעו עכשיו תחת אות הזיהוי 3. הוא המתין לתקלה הבאה ואז בדק את תעבורת הנתונים. כפי שחשד, הפקודות הזדוניות הגיעו עדיין תחת אות הזיהוי 14. במילים אחרות מישהו פרץ לרשת התקשורת של המחשבים, התחזה למשאבה 14 וגרם לנזקים במערכת הבקרה. האסימון ירד והחשד נפל על ויטק בודן. החוקרים העריכו שהוא חודר לרשת באמצעות הרשת האלחוטית ומכאן שסביר להניח שבזמן הפריצה הוא חייב להיות בטווח של לכל היותר כמה עשרות קילומטרים מתחנות השאיבה. חוקרים פרטיים נשכרו על ידי רשות המים לעקוב אחר תנועותיו של בודן. ב-23 באפריל בשעה 7:30 בבוקר אירעה שוב סדרה של תקלות במערכת הביוב והרשת שנפרסה סביב בודן נכנסה לפעולה. החוקרים הפרטיים הבחינו בו נוסע במכוניתו בכביש מהיר לא רחוק מאחת מתחנות השאיבה והזעיקו את המשטרה. ניידת המשטרה רדפה אחרי בודן ועצרה אותו וברכב נתגלו מחשב נייד ועליו עותק פיראטי של תוכנת הבקרה ומשדר רדיו דו-כיווני. ויטק בודן הועמד למשפט וטען שכל העדויות נגדו הן נסיבתיות ומגמתיות, אף אחד לא ראה אותו מעולם פורץ לרשת הבקרה. בית המשפט האוסטרלי לא השתכנע. העדויות הנסיבתיות נגד ויטק היו חזקות מאוד ובמיוחד ציוד התקשורת שהחזיק במכוניתו - ציוד תקשורת ייעודי לעבודה מול מחשבי הבקרה של רשת הביוב. השופט העריך שוויטק ביקש לנקום במעסיקיו הקודמים או שאולי קיווה לזכות בחזרה בתפקידו כשיזעיקו אותו לתקן את ה-תקלות במירכאות אחרי שעזב. ויטק בודן נידון לשנתיים מאסר והפשע שביצע הפך למוקד התעניינות של מומחי אבטחת מחשבים רבים בכל העולם. הם ניתחו את מעשיו בדקדקנות והמסקנות שעלו לא היו נעימות. מערכת הבקרה של מרוצ'י לא תוכננה כדי להתמודד כנגד פריצות שכאלה. כמו שקורה במקרים רבים בעולם התוכנה, העיסוק במציאת פתרון לבעיה ההנדסית דוחק לשוליים את הצורך בשיקולי אבטחת מידע. אפשר לנחש שאבטחת מידע לא הייתה בראש מעייניהם של המהנדסים שבנו את מערכת הבקרה של הביוב, היה להם גם ככה מספיק חרא על הראש. מומחי אבטחה רבים טענו שהמקרה הזה הוא רק קצה הקרחון. מערכות בקרה תעשייתיות בדומה למערכת המחשב ששלטה על משאבות הביוב של מרוצ'י הן הבסיס שעליו נשענות כמעט כל התעשיות והתשתיות שלנו. מיליוני מערכות בקרה שכאלה פזורות ברחבי העולם ומבקרות מגוון אדיר של תהליכים תעשייתיים - פסי ייצור של המבורגרים ועד כורים גרעיניים לייצור חשמל. הקלות שבה הצליח ויטק בודן לשבש את פעולתה התקינה של מערכת הבקרה במרוצ'י ולהביא לנזקים סביבתיים חמורים עשויה להעיד, טענו מומחי האבטחה, על הקלות שבה ניתן אולי לשבש את אספקת הדלק ברחבי מדינות או להשבית אספקת חשמל לערים שלמות. אבל ב-2006 כשהתריעו רשויות בארצות הברית מפני האפשרות של תוכנה זדונית מתוחכמת שתתקוף מערכות בקרה תעשייתיות, כל העניין הזה היה תיאורטי לחלוטין. Andrew Ginter 21:41 And in 2010 when Stuxnet hit, it was in a sense the first very concrete example of an advanced attack targeting industrial control systems. It was very big news. Ran 21:55 הדיווח הראשון אודות סטקסנט נתקבל מיצרנית אנטי וירוס בלארוסית בשם וירוס בלוקאדה. סרגיי אולסן, מתכנת ואיש אבטחת מידע, היה אז ראש צוות בחברה הקטנה והאלמונית שסיפקה שירותי תמיכה טכנית וייעוץ בעיקר ללקוחות מקומיים ופה ושם גם ללקוחות מחוץ למדינה. ב-2010 באחד מימי שבת פנה אל סרגיי נציג אחד הלקוחות, חברה איראנית כלשהי. יום שבת הוא יום מנוחה בבלארוס וסרגיי היה בחתונה של חברים, אבל הנציג שפנה אליו היה גם מכר אישי של סרגיי ולכן בזמן שכל שאר החוגגים היו עסוקים בשתייה וריקודים, סרגיי מצא את עצמו עומד בפינה ומשוחח בטלפון בענייני עבודה. הנציג האיראני סיפר לסרגיי שמספר מחשבים בארגון קורסים מדי פעם ומציגים את המסך הכחול blue screen of death שמוכר לכל מי שנתקל בבעיה קריטית במערכת ההפעלה ווינדוס. בהתחלה שיער סרגיי שמדובר בבעיה טכנית שלא קשורה כלל לתוכנות זדוניות אלא להתנגשות כלשהי בין שתי תוכנות רגילות שמותקנות על המחשב, אבל כשהבין שהבעיה נתגלתה גם במחשבים בעלי התקנה חדשה ונקייה של ווינדוס, כאלו שכמעט ולא מותקנות עליהם תוכנות נוספות, הוא החל לחשוד שמדובר בווירוס כלשהו. כששב לעבודה ביום שני, הוא השתלט מרחוק על המחשבים האיראניים והחל נובר בקרבי מערכת ההפעלה. לבסוף איתר את התוכנה שגרמה לקריסת המחשבים. האופן שבו התוכנה הבלתי מוכרת הסתירה את עצמה בנוחות לקבצים השונים במחשב הזכיר לסרגיי תוכנות זדוניות אחרות, אבל לתוכנה החשודה היה מאפיין אחד משונה ובלתי שגרתי: היא החזיקה בדיגיטל סרטיפיקט או חתימת אבטחה דיגיטלית תקפה ותקינה. מהי חתימת אבטחה דיגיטלית? אנדרו יסביר לנו. Andrew Ginter 24:10 If I give you a new driver and say here install this on your machine and you try, the machine will say that's funny, the driver is signed by this certificate that I've never seen before. The certificate claims to be abc.com hardware manufacturer. Do you trust this certificate? And if you say yes, there's also a checkbox that says in the future don't ask me this question, just go. And if you click that then the next time you see a piece of software signed by that vendor you won't be asked anymore, it'll just install. Ran 24:46 במילים אחרות חתימת אבטחה דיגיטלית היא כמו אישור כניסה לבסיס צבאי. בפעם הראשונה שאתה מגיע לבסיס הש"ג יעצור אותך לבדיקה ואחרי הבדיקה תקבל אישור כניסה. בפעם הבאה שתרצה להיכנס תוכל להציג את האישור לשומר והוא ייתן לך להיכנס ללא שאלות וחקירות. באותו אופן תוכנה שיש לה חתימת אבטחה תקינה יכולה להתקין את עצמה על המחשב ללא התראות וללא אישורים. הפרט המשונה הוא שרק חברות תוכנה מוכרות ומכובדות יכולות לחתום את התוכנות שלהן באישור כניסה דיגיטלי שכזה. התוכנה החשודה שבחן סרגיי לא נראתה כמו תוכנה לגיטימית כזו שנוצרה בידי חברה מכובדת. האופן שבו היא ניסתה להסתתר בתוך המחשב היה חשוד מדי, כמו אדם בחנות כלבו לבוש במעיל ארוך ועבה ביום קיץ חם. אבל אם מדובר בתוכנה זדונית, כיצד ייתכן שיש לה חתימת אבטחה דיגיטלית תקפה? סרגיי ועמיתיו בוירוס בלוקאדה התווכחו זה עם זה שעות והמשיכו לנבור בקרבי התוכנה החשודה עד שאותר האקדח המעשן והוויכוח תם. סרגיי גילה שכדי להתקין את עצמה במחשב התוכנה החשודה ניצלה באג, תקלת תוכנה במערכת ההפעלה. תקלת התוכנה גרמה לכך שכאשר מישהו מחבר למחשב זיכרון יו-אס-בי נייד נגוע בתוכנה החשודה, התוכנה מסוגלת להתקין את עצמה במחשב באופן מידי ללא ידיעתו של המשתמש או אישורו. עצם העובדה שמדובר בניצול של באג במערכת ההפעלה הייתה עדות שאינה משתמעת לשני פנים שמדובר בתוכנה זדונית. אין חברת תוכנה מכובדת שתנקוט בשיטת הפעולה הזו. ההנחה הזו אוששה מאוחר יותר כשהתברר שחתימות האבטחה הדיגיטליות הן למעשה חתימות שנגנבו מכספות במשרדיהן של שתי חברות טאיוואניות - רילטק וג'יימיקון. משרדיהן של שתי החברות נמצאים זה לצד זה באותו אזור תעשייה בטאיוואן. זהות הפורצים מעולם לא נתגלתה. סרגיי אולסן הבין שהוא שוחה במים עמוקים מדי. וירוס בלוקאדה היא חברה קטנה שממוקדת בשירות לקוחות וייעוץ ללא משאבים או כוח אדם מספיקים כדי לנתח לעומק את התוכנה הזדונית. הוא ניסה לפנות למייקרוסופט ולעדכן אותה בדבר הבאג המסוכן, אך הם התעלמו מפנייתו. וזה לא מפתיע. וירוס בלוקאדה הייתה חברה קטנטונת ולמייקרוסופט יש צרות אחרות. לסרגיי לא הייתה ברירה אלא לפרסם את העניין באופן פומבי ולקוות שמישהו אחר, אולי יצרנית אנטי וירוס גדולה יותר, תגלה עניין במה שגילה. ב-10 ביולי 2010 שחררה וירוס בלוקאדה הודעה לעיתונות באתר האינטרנט שלה ובה נכתב ציטוט: אזהרה אודות תוכנה מזיקה המנצלת חולשה חדשה להתפשטות. מומחי וירוס בלוקאדה גילו אותה ב-17 ביוני 2010 ובבדיקה נסתבר שהווירוס מועבר באמצעות התקני אחסון יו-אס-בי. תוכנה מזיקה זו מסוכנת ביותר כיוון שהיא מסוגלת להדביק מחשבים רבים וליצור מגפה חדשה. סוף ציטוט. כדאי לציין שלמרות הטון המאיים, הודעות שכאלו הן דבר שבשגרה בתעשיית האנטי וירוס. אלפי וירוסים חדשים מתגלים ברחבי העולם בכל שבוע. המיוחד במקרה הזה היה שתקלת התוכנה במערכת ההפעלה, התקלה שאיפשרה לתוכנה הזדונית להתקין את עצמה בחשאי בכל פעם שמישהו מכניס זיכרון יו-אס-בי נייד למחשב, לא הייתה מוכרת עד כה. וכיוון שהבאג אינו מוכר, אין הגנה כנגדו. מייקרוסופט עדיין לא הוציאה עדכון למערכת ההפעלה שסותם את הפרצה ויצרניות האנטי וירוס עדיין לא שילבו בתוכנות שלהן הגנות כנגד וירוסים שמנצלים את הפרצה. במילים אחרות כל תוכנה זדונית שמצוידת באמצעים לנצל את פרצת האבטחה הזו יכולה לחדור לכל מחשב שמריץ את מערכת ההפעלה ווינדוס גם אם מותקנת עליו תוכנת אנטי וירוס עדכנית לחלוטין. וכיוון שבאג חדש ובלתי מוכר שכזה הוא תקלה מסוכנת בעלת השלכות על מיליארדי מחשבים ברחבי העולם, אלו חדשות מעניינות הרבה יותר מסתם עוד וירוס נוסף שנתגלה איפשהו. הדיווח של וירוס בלוקאדה נתקבל בעניין רב על ידי מספר בלוגרים מוכרים בתחום אבטחת המידע ומהם עבר לכלי תקשורת אחרים. מייקרוסופט הזדרזה להודיע שמהנדסיה עובדים כעת מסביב לשעון כדי להוציא עדכון לווינדוס שיאטום את פרצת האבטחה, ומספר חברות אבטחה החלו בוחנות את התוכנה הזדונית לעומקה. ככל שהעמיקו המומחים לחפור בקוד שלה, כך הם הבינו שלא מדובר בסתם עוד וירוס כי אם באחד הווירוסים המתוחכמים ביותר בהיסטוריה. ולא רק זאת, אלא שמדובר בתוכנה זדונית שמתוכננת לפגוע באופן בלעדי במערכות בקרה תעשייתיות. במילים אחרות זהו אותו Advanced Persistent Threat, APT, שעליו הזהירו רואי השחורות כבר מאז 2005. השם שניתן לתוכנה הזדונית החדשה היה סטקסנט, צירוף של שתי מילים אקראיות בקוד שלה. Andrew Ginter 30:43 I mean people reacted almost immediately. There were entire sites that glued all the USB ports shut on their control system networks. Beforehand it was no one will ever come after us with a targeted attack, that's for IT. Afterwards it was oh no, now what? Certainly in the day there was some panic. The Stuxnet worm spread on control system networks when it was discovered, there was no antivirus for it, there were no security updates to close the holes that it was using, there was no way to stop it. In the early days nobody knew what it was or what the objective of it was, what its consequences would be. All they knew was here was something that was spreading on control system networks and there was no way to stop it. And so one of the ways it spread was on USB sticks and so people took what measures they could. It's very bad news when something hits the industry and you're told take precautions, you're in trouble. What precautions should I take? I don't know. That's a very distressing thing to hear. Ran 31:58 צוותים של מספר יצרניות אנטי וירוס גדולות ניתחו את סטקסנט ופרסמו אודותיה דוחות מפורטים. זה היה מאמץ כביר שדרש כמה חודשי עבודה, שכן סטקסנט הייתה תוכנה זדונית גדולה מאוד במונחים של כמות הפקודות שהכילה - סדר גודל של כ-150,000 שורות קוד פלוס מינוס. נדיר מאוד למצוא תוכנות זדוניות כל כך גדולות והעובדה הזו מעידה על המורכבות של הווירוס. חלק גדול מהתחכום של התוכנה הזו הוקדש לאופן שבו סטקסנט מפיצה את עצמה ומסתתרת מפני מי שינסה לאתר אותה. בואו נזכור יחד את מחזור החיים במירכאות של סטקסנט. עובד כלשהו מגיע לעבודה. זה יכול להיות מנהל החשבונות של המפעל או אולי המחסנאי בקפיטריה. הוא מתיישב מול המחשב ומוציא מכיסו זיכרון יו-אס-בי נייד שמכיל מסמכים שעבד עליהם אמש, תמונות של הילדים או כל מידע שרצה לשים בכיס. הוא מחבר את הזיכרון הנייד לשקע היו-אס-בי של המחשב ומעתיק את המסמכים למחשב העבודה שלו. אבל הזיכרון הנייד מכיל דבר נוסף: עותק של סטקסנט. איך הגיע לשם העותק הסמוי? לא נדע לעולם. אולי המחשב הביתי של העובד היה נגוע בווירוס או אולי יד נעלמה דאגה להחדיר את התוכנה הזדונית לזיכרון הנייד. כך או כך, תוך כדי שהעובד מעתיק את המסמכים מהזיכרון, סטקסנט מתקינה את עצמה במחשב שלו בדממה מוחלטת וללא כל התראות או סממנים חיצוניים אחרים. אולי הבחנתם בכך שאנדרו גינטר מכנה את סטקסנט בשם worm, תולעת. תולעת היא סוג של וירוס מחשב שמסוגל להפיץ את עצמו בתוך רשת של מחשבים ללא מגע יד אדם, בדומה לאופן שבו חיידק או נגיף מתפשטים בתוך הגוף דרך כלי הדם שמגיעים לכל מקום. כדי לחדור למחשב הראשון בתוך המפעל סטקסנט זקוקה ליד אדם, לאותו עובד שיכניס את התקן הזיכרון הנייד לשקע היו-אס-בי. אבל מאותו הרגע היא עצמאית ומסוגלת להתפשט בין המחשבים השונים בתוך המפעל דרך הרשת שמחברת את המחשבים - אותה הרשת שמאפשרת לרואה החשבון ולמחסנאי לשלוח אימיילים לחבריו לעבודה או לשתף איתם קבצים. היכולת לדלג באופן עצמאי ממחשב אחד לשני היא זו שהופכת את סטקסנט לתולעת. מה מחפשת סטקסנט ברשת המחשבים? מדוע היא מדלגת ממחשב למחשב? ובכן יש לה מטרה ברורה. זכרו שהמדובר כאן במפעל תעשייתי כלשהו, אולי מפעל לייצור המבורגרים ואולי תחנת כוח לייצור חשמל. המחשבים של המחסנאי ורואה החשבון שייכים לרשת המחשבים העסקית של הארגון ושם נמצאים אולי פרטי חשבון הבנק של החברה או מידע סודי על פטנטים חשובים. אבל אלו אינם מעניינים את סטקסנט. היא מחפשת משהו אחר לגמרי: את המחשבים השייכים למערכת הבקרה התעשייתית של המפעל, המערכת ששולטת על החום בתנורים או על מהירות הסיבוב של הטורבינות. סטקסנט בודקת אם על המחשב מותקנת תוכנה בשם step 7 מתוצרת החברה הגרמנית סימנס. זו תוכנה ייעודית לבקרה תעשייתית ולכן אם היא מותקנת על המחשב סטקסנט יכולה להניח שהמחשב עליו היא נמצאת כעת הוא חלק מאותה מערכת בקרה תעשייתית. המערכת הזו תהיה כמעט תמיד מוגנת ומופרדת משאר רשת המחשבים הארגונית בשורת אמצעי אבטחה כמו תוכנות אנטי וירוס או חומות אש וירטואליות. אבל סטקסנט מתוחכמת מספיק כדי לפרוץ דרך אמצעי האבטחה אלה כאילו אינם קיימים כלל. מדוע דווקא את התוכנה הזו ולא אחרות? את זה נגלה בהמשך, אבל הבחירה ב-step 7 לא הייתה אקראית. יוצריה של סטקסנט טרחו והשיגו סיסמה סודית שמאפשרת להם לפרוץ את step 7 ולהיעזר בה כדי להדביק מחשבים נוספים ששייכים לרשת הבקרה של המפעל. כיצד השיגו את הסיסמה הסודית? כמו במקרה של חתימות האבטחה הגנובות, אין לנו מושג. אף אחד פרט למתכנתים שפיתחו את step 7 לא היה אמור לדעת על קיומה של הסיסמה הסודית. אחרי שפרצה ל-step 7, בודקת סטקסנט אם למחשב מחובר ציוד בקרה בשם PLC, ראשי תיבות של programmable logic controller. ה-PLC הוא מחשב קטן ופשוט שמסוגל לתרגם במירכאות את הפקודות המתקבלות ממחשב הפי-סי ולהעבירן לגנרטור, למסוע או לתנור שאנחנו מעוניינים לשלוט בו, ולהעביר מידע שמתקבל מהחיישנים בכיוון ההפוך - מהמכונה אל המחשב. אפשר לדמות את מצב העניינים במשפחה טיפוסית. האישה בבית מנהלת את העניינים ורואה שהבעל יושב וקורא עיתון בסלון, נח לו. זהו כמובן מצב בלתי מתקבל על הדעת ולכן היא מורה לילד הקטן, ה-PLC באנלוגיה שלנו, ללכת לאבא ולבקש ממנו לזרוק את הזבל, לגרוף את העלים בגינה או לצבוע את האבנים בכניסה בסיד לבן. באותו אופן תפקידו של ה-PLC הוא לתרגם את המידע הזורם הלוך ושוב בין מחשב הבקרה והמכונה הנשלטת. אם מוצאת סטקסנט ציוד PLC שכזה ואם מתמלאים מספר תנאים חיוניים נוספים שארחיב עליהם בהמשך, אזי התוכנה הזדונית יודעת שמצאה את מטרתה. ומה קורה אז? ובכן דמיינו את סטקסנט כטיל מונחה. לטיל שני חלקים. החלק הראשון הוא הרקטה שמביאה את הטיל למטרתו והחלק השני הוא ראש הנפץ, payload בלעז, שגורם את הנזק האמיתי למטרה. כל המנגנון שתיארתי עד כה - ההדבקה באמצעות זיכרון יו-אס-בי נייד, ההתפשטות בתוך הרשת הארגונית והפריצה לתוכנת step 7 - היה הרקטה, החלק בסטקסנט שמטרתו למצוא את הדרך אל רשת הבקרה התעשייתית ואל ה-PLC שמחובר למכונות במפעל. עכשיו כשמצאה התוכנה הזדונית את מטרתה, הגיעה השעה להפעיל את ראש הנפץ. החלק הזה בסטקסנט, ראש הנפץ שלה, הוא גם מה שהופך אותה לייחודית, חסרת תקדים ומפחידה כל כך. ועליו נדבר בחלקו השני של פרק זה. Ran 39:32 בישראל פועלים קרוב לחצי מיליון עסקים קטנים ובינוניים, ויש האומרים שהעסקים האלו הם הבסיס החשוב ביותר לכלכלה בריאה. אבל איך אפשר להפיק את המרב מהעסק שלך? Think and Drink Different מביאים את "המדריך לעסקים". סדרת הרצאות חדשה עם דוקטור יניב לויתן ועדי יופה, בהם מלמדים על שיווק דיגיטלי ושיווק בכלל, מיתוג ובידול, איך בונים אסטרטגיה תחרותית, איך חוזים טרנדים בשווקים המודרניים בעולם משובש כמו שלנו היום ועוד ועוד. אם אתם מחפשים לרכוש כלים משמעותיים שיעזרו לכם בעסק או שאתם פשוט מעוניינים להשכיל, זו הסדנה בשבילכם. לפרטים והרשמה לחצו על הבאנר של "המדריך לעסקים" באתר רשת עושים היסטוריה או בטלפון כוכבית 6430. Think and Drink Different, למי שאוהב לחשוב. Ran 40:34 מתקפת הסייבר על איראן נועדה לפגוע בתוכנית הגרעין שלה. התקרית במרוצ'י הייתה קשורה לתשתית הביוב. בדצמבר 2015 זכינו לטעימה ראשונה של מתקפת סייבר על מה שהיא אולי התשתית החיונית מכולן - תשתית החשמל. מערכת החשמל האוקראינית דומה במבנה שלה לתשתיות החשמל במדינות רבות אחרות. בקצה אחד של המערכת ישנן מספר תחנות כוח שמייצרות את החשמל. בקצה השני - הצרכנים, האזרחים הרגילים. באמצע, בין תחנות הכוח והצרכנים, ישנה רשת מסועפת של תחנות משנה שהתפקיד שלהן הוא להוליך את החשמל מתחנות הכוח אל הצרכנים. אוקראינה מחולקת ל-24 אזורים שבכל אחד מהם יש חברה שאחראית על תחנות המשנה באותו האזור. באפריל 2015, חצי שנה לפני המתקפה עצמה, קיבלו עובדים של שלוש חברות אזוריות שכאלה מיילים שאליהם היו מצורפים מסמכי אקסל ווורד. המסמכים האלה מסתבר היו נגועים בתוכנה זדונית בשם BlackEnergy. ללא ידיעתם של העובדים, בלאק אנרג'י השתלטה על המחשבים שלהם ועקבה אחר כל הפעולות שלהם, כולל ובעיקר שמות המשתמש והסיסמאות שהם מקלידים לתוכם. בנוסף אסף המפעיל המסתורי של התוכנה הזדונית גם סרטוטים ומסמכים טכניים לגבי מבנה ואופן הפעולה של רשת הולכת החשמל. המחשבים שהיו נגועים בבלאק אנרג'י היו שייכים למערכת העסקית של החברות. אלו היו המחשבים שעליהם העובדים כותבים אימיילים, גולשים באינטרנט וכדומה. הם לא היו חלק ממערכת הולכת החשמל עצמה. זאת אומרת הם לא היו מחוברים למחשבים ששולטים על המפסקים של תחנות המשנה. זה בכוונה. מומחי אבטחת מידע ממליצים כבר שנים להפריד הפרדה מוחלטת בין מחשבים שמחוברים לאינטרנט ובין מחשבים שאחראים על פעילות תעשייתית. הסיבה לא קשורה בהכרח לחשש מפני מתקפות סייבר מכוונות, אלא מהעובדה הפשוטה שגם האינטרנט הרגיל שלנו מלא בווירוסים ותוכנות זדוניות מכל סוג, ולא כדאי לקחת את הסיכון שעובד סורר יגלוש לאיזה אתר פורנו מפוקפק וידביק את המחשבים התעשייתיים בתוכנה זדונית. אבל מצד שני ההפרדה בין רשת המחשבים העסקית והרשת התעשייתית היא גם די מתסכלת מבחינתם של העובדים. דמיינו שאתם טכנאים שאחראים על תפעול מפסקים בתחנות המשנה. אתם כל הזמן צריכים לעבור מהמחשב שעליו אתם כותבים אימיילים למחשב שעליו תוכנת הבקרה התעשייתית. ואם אתם צריכים להעביר איזה שהוא מסמך בין המחשבים האלה? זה סיוט. מכיוון שהמחשבים לא מחוברים ביניהם בשום אופן כדי להעביר מידע ביניהם צריך להעביר אותו בדיסק-און-קי או דיסק צרוב או משהו בדומה. די באסה. לכן עם הזמן הלכה ההפרדה הזו ונשחקה. יותר ויותר עובדים החלו מחברים את המחשבים התעשייתיים שלהם לרשת העסקית. החיבור הזה איפשר לתוקף לדלג מהרשת העסקית אל הרשת התעשייתית ולהשתיל תוכנה זדונית גם במחשבים התעשייתיים. ב-23 בדצמבר 2015 בשעה 3:35 דקות בצהריים יצאה המתקפה עצמה לדרך. הטכנאים במרכזי הבקרה נדהמו לגלות שהמחשבים שלהם הפסיקו להגיב לפקודות שלהם. סמן העכבר החל לנוע על המסך כאילו מעצמו, פותח תוכנות ותפריטים ולוחץ על הכפתורים שהורו על השבתה מידית ומוחלטת של כל תחנות המשנה באותו אזור. בתוך דקות פסקה אספקת החשמל ליותר מרבע מיליון לקוחות בכמה וכמה ערים גדולות באוקראינה. העובדים המופתעים היו חסרי אונים. כמה מהם צילמו את המתרחש על המסכים באמצעות הטלפונים הניידים שלהם ואפשר לראות את הסרטונים האלה ביוטיוב. במקביל להשבתת אספקת החשמל מחקו התוקפים את התוכנה של בקרי המפסקים עצמם כדי שהטכנאים לא יוכלו להתחבר אליהם מרחוק ולהשיב את אספקת החשמל. וליתר ביטחון מחקו גם את המחשבים במרכזי הבקרה עצמם וגם התקיפו את מרכזי שירות הלקוחות של חברות החשמל כדי לזרוע עוד יותר כאוס במערכת כולה. למזלם של האוקראינים הטכנאים של חברות החשמל התבררו כבעלי תושייה. כשהם הבינו שהם לא יכולים יותר להתחבר למפסקים של תחנות המשנה מרחוק דרך הרשת, הם נכנסו למכוניות שלהם ויצאו לשטח כדי להרים את המפסקים באופן פיזי. כך בתוך פחות משש שעות הצליחו האוקראינים להחזיר את אספקת החשמל במדינה לסדרה. אבל למרות שהנזק לצרכנים היה מוגבל יחסית, המתקפה על תשתית החשמל האוקראינית הייתה הדגמה מצוינת למה שעלול להתרחש בכמעט כל מדינה, כולל בישראל, במקרה של מתקפת סייבר מתוחכמת על תשתיות חיוניות. במקרה הזה כנראה שהתוקפים היו רוסים. אבל הרוסים הם לא היחידים שיש להם את היכולות הטכניות שנדרשות כדי להוציא לפועל מתקפה כזו. למעשה בלאק אנרג'י התוכנה שבעזרתה אספו התוקפים את המודיעין שהיה דרוש להם היא תוכנה חינמית שזמינה להורדה בקלות דרך האינטרנט וכל אחד יכול ללמוד איך להשתמש בה. זה לא אומר שלא צריך הרבה ידע טכני והרבה משאבים כדי להוציא לפועל מתקפה שכזו, בהחלט צריך, אבל זה גם לא כל כך קשה כפי שאולי חלקנו רצינו להאמין לפני מרוצ'י, סטקסנט והאירוע באוקראינה. זהו עד כאן. בשבוע הבא המשך סיפורה של סטקסנט. כתמיד אם אתם אוהבים את התוכנית, מעוניינים לתמוך בה, אנא עזרו לנו להביא מפרסמים ונותני חסות לפודקאסטים ברשת שלנו. הפיצו את בשורת הפודקאסטים בקרב חבריכם ובני משפחותיכם, ואם מישהו שאתם מכירים שוקל לפרסם בפייסבוק, גוגל או פלטפורמה דומה, ספרו לו על הפודקאסטים ועל הקהל הנהדר שמאזין להם. תודה על תמיכתכם ברשת עושים היסטוריה. עושים היסטוריה הם גיא בינון, איתמר סוויסה ובן אור הברי בעריכה ובהפקה, שרה סילבצקי מנהלת הקהילות ואחראית על סיפור משפחתי, אביב שם טוב מנהל המכירות, דני טימור המנהל העסקי ואני רן לוי כותב ומגיש. אנחנו נשתמע בשבוע הבא. להתראות.
        ]]></content:encoded>
    </item>
    
    <item>
        <title>342: סטקסנט (Stuxnet), וירוס המחשב שפגע בגרעין האיראני, חלק ב' (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/342-stqsnt-stuxnet-vyrvs-hmkhshb-shpg-bgr-yn-hyrny-khlq-b-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/342-stqsnt-stuxnet-vyrvs-hmkhshb-shpg-bgr-yn-hyrny-khlq-b-sh-kh-vshym-hystvryh.html</guid>
        <pubDate>3 בפברואר 2021</pubDate>
        <description>Transcript for 342: סטקסנט (Stuxnet), וירוס המחשב שפגע בגרעין האיראני, חלק ב' (ש.ח.) [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>343: סטקסנט (Stuxnet), וירוס המחשב שפגע בגרעין האיראני, חלק ג' (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/343-stqsnt-stuxnet-vyrvs-hmkhshb-shpg-bgr-yn-hyrny-khlq-g-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/343-stqsnt-stuxnet-vyrvs-hmkhshb-shpg-bgr-yn-hyrny-khlq-g-sh-kh-vshym-hystvryh.html</guid>
        <pubDate>10 בפברואר 2021</pubDate>
        <description>Transcript for 343: סטקסנט (Stuxnet), וירוס המחשב שפגע בגרעין האיראני, חלק ג' (ש.ח.) [עושים היסטוריה] from עושים היסטוריה</description>
        <content:encoded><![CDATA[
            Shani 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Shani 01:05 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran 02:29 שלום, ברוכים הבאים ל'עושים היסטוריה'. פרק 343, סטקסנט, וירוס המחשב שהיכה בגרעין האיראני, חלק שלישי ואחרון. שידור חוזר. שלום, אנחנו מסיימים היום את סדרת הפרקים על סטקסנט עם פרק שיתמקד בזהותם של מי שיצרו אותה. בסוף הפרק, כתמיד, אביא תוספת לפרק המקורי על הגילויים החדשים לגבי זהותם של היוצרים ובפרט האפשרות שסטקסנט ותוכנות זדוניות נוספות שאספר עליהם בפרק מיד נוצרו על ידי קבוצת על של ארבעה ארגונים חשאיים. נשתמע בצידו השני של הפרק, האזנה נעימה. Ran 02:51 כשמתרווחים במושב הנהג או הנהגת של טויוטה קאמרי, מרגישים מיד את האיכות הבלתי מתפשרת, את הגימורים, החומרים והעיצוב האלגנטי והמושלם. מלטפים את מושבי העור היוקרתיים. וואו, זו התחושה של עבודת אמנות יפנית. כשמניעים את הקאמרי, נהנים מחוויית הנסיעה ההיברידית עם הטכנולוגיה המתקדמת של טויוטה. מנוע עוצמתי של 2.5 ליטר, אמינות גבוהה וחבילת מערכות בטיחות אוטונומיות הן עוד סיבה להיות רגועים, נינוחים ואפילו מרוצים מהשמירה על איכות הסביבה. רוצים להרגיש בעצמכם? אין בעיה, הזמינו נסיעת התרשמות ללא התחייבות בכל אחת מ-32 סוכנויות טויוטה ברחבי הארץ וצאו איתה לכביש. איך מזמינים? הקליקו על הבאנר של טויוטה באפליקציית עושים היסטוריה או באתר אוסים היסטוריה דוט קום וטעמו נסיעת התרשמות. טויוטה קאמרי, מרגישים את האיכות, נהנים מהיוקרה. Ran 04:52 שני החלקים הקודמים של הפרק התמקדו במאפיינים הטכניים של סטקסנט. וירוס מחשבים שפגע במפעל איראני להעשרת אורניום ונתגלה בשנת 2010 כמעט במקרה על ידי חברת אבטחת מידע קטנה בבלארוס. תיארתי את האופן שבו חודרת התוכנה הזדונית לתוך רשת המחשבים באמצעות זיכרון USB נייד, מאתרת את מחשבי רשת הבקרה ואז מתחילה לעשות שמות בצנטריפוגות הגז. להאיץ ולהאט אותן כדי לגרום להן לתקלות, תוך כדי הצגת מצג שווא לטכנאים ולמתכנתים כאילו שהכל בסדר. הדיון במאפיינים הטכניים של סטקסנט נועד כדי להסביר מדוע היא נחשבת בעיני המומחים לקו פרשת המים בתחום אבטחת המידע. זו תוכנה זדונית מתוחכמת בסדרי גודל מכל וירוס מחשבים שבא לפניה. עכשיו הגיעה השעה לדבר על מי ששלחו אותה. בעולם הווירוסים הממוחשבים, זו נחשבת בדרך כלל לשאלה משנית ולא חשובה. הרי גם אם נתפוס את מי שיצר תוכנה זדונית כלשהי ונעניש אותו, המעצר לא יעזור להתמודד נגד הווירוס עצמו. זה כמו אדם שפרץ לגן חיות ושיחרר אריה מהכלוב. נוכל לתפוס את העבריין, אבל הבעיה האמיתית היא האריה שמסתובב עכשיו ברחובות העיר. אבל במקרה של סטקסנט, לזהות יוצריה של התוכנה הזדונית יש משמעות מיוחדת, כיוון שאם אפשר להוכיח שמי שיצרה אותה היא מדינה או מספר מדינות, אז סטקסנט חורגת מעולם הווירוסים הממוחשבים הרגילים במירכאות שנוצרים על ידי ארגוני פשיעה או האקרים בודדים ועוברת להיות חלק מעולם שונה לחלוטין. עולם לוחמת הרשת, או סייבר-וורפר בלעז. תחום לוחמת הרשת הוא סוד צבאי כמוס. כל מדינה שומרת את הקלפים שלה קרוב לחזה ולא חושפת בפני אויבותיה מה הן יכולות ההתקפה וההגנה שלה. אם סטקסנט היא אכן כלי נשק שפותח על ידי מדינה, אז אולי תחשוף בפנינו משהו מהעולם החשאי והמסתורי הזה. כשניתחו המומחים את סטקסנט, הם גילו בה מנגנון דיווח לאחור. כשהדביקה סטקסנט מחשב כלשהו, היא ניסתה לאתר חיבור לרשת האינטרנט ואם מצאה חיבור שכזה, שלחה למפעיליה מידע אודות המחשבים שהדביקה והיכן הם ממוקמים ברחבי העולם. המידע נשלח לשני אתרי אינטרנט בכתובות הבאות: מיי פרמייר פוטבול דוט קום, וטודייז פוטבול דוט קום. המחשבים הפיזיים עליהם מאוחסנים השרתים נמצאים בדנמרק ובאינדונזיה. אבל לפני שאנחנו מסתערים על הדנים עם לפידים וקילשונים, כדאי לזכור שכל אחד יכול לפתוח אתר אינטרנט בכל מקום בעולם ללא קשר למיקומו הפיזי. האתר של עושים היסטוריה למשל מאוחסן בשרתים שנמצאים בארצות הברית ולפני כן התאחסן בבריטניה. מפעיליה של סטקסנט הקימו את האתרים בעילום שם ללא כל פרטים מזהים. במילים אחרות, שני האתרים היו מבוי סתום. האפשרות הבאה שעמדה לאותם חוקרים סקרנים הייתה לפשפש במירכאות בקוד התוכנה הזדונית ולמצוא שם רמזים. למשל, אחד הקבצים המוזכרים בתוך הקוד נקרא גויאבה דוט פי-די-בי. הוא מאוחסן בתיקייה בשם מירטוס. המירטוס הוא שמו הלועזי של צמח ההדס, וגויאבה שייכת אף היא למשפחת ההדסיים. הדסה הוא שמה השני של המלכה אסתר, אשתו של אחשוורוש, מלך פרס, היא איראן של ימינו. במילים אחרות, יש כאן קשר מסוים ברור מאוד ליהדות ולישראל. אבל האם הרמז הזה והרמזים דומים אחרים שנתגלו בתוך הקוד הם אכן הרובה המעשן? אז לא. שרשרת האסוציאציות החופשיות הללו אינה יותר מאשר המקבילה הגיקית של השמעת תקליט של יובל המבולבל לאחור וניסיון למצוא בה מסרים סטניים. אין כאן רובה מעשן, מקסימום רובה קפצונים. ואפילו אם היו מתגלים רמזים מהותיים יותר בתוך הקוד, אז מה? האם היינו מקבלים אותם כפשוטם? כנראה שלא. למעשה, גם אם סטקסנט הייתה משמיעה את הבה נגילה בווליום גבוה ברמקולים של המפעל בזמן שהשמידה צנטריפוגות, גם אז לא היינו יכולים להיות בטוחים שישראל היא האשמה, שהרי כל רמז שכזה עשוי להיות ניסיון להסיט את תשומת הלב מיוצרי התוכנה הזדונית האמיתיים. אבל למרות שקוד התוכנה של סטקסנט לא מלמד אותנו שום דבר, קיימות עובדות אחרות שאולי כן יכולות להאיר את עינינו בעניין יוצריה של סטקסנט. כדי להסתנן למחשב ולהשתלט עליו, סטקסנט ניצלה באג בלתי מוכר במערכת ההפעלה ווינדוס מהסוג המכונה זירו-דיי. באגים מהסוג הזה הם לא נפוצים. צריך הרבה ידע, הרבה ניסיון והרבה זמן כדי לאתר באגים כאלה בתוכנות. הדבר דומה למישהו שמכיר את הקוד הסודי לכספת של הבנק. סביר להניח שיהיו ארגוני פשע שיהיו מוכנים לשלם לא מעט כסף תמורת קוד סודי שכזה. באותו אופן, מי שיודע על קיומו של זירו-דיי יכול למכור את המידע הזה לארגוני פשיעה ממוחשבת בעולם התחתון תמורת מאות אלפי דולרים. אבל מידע שווה כסף רק כל עוד מדובר במידע סודי. בדוגמה של הכספת בבנק, ברגע שהמאבטחים מגלים את הכספת פרוצה ומבינים שמישהו יודע את הקוד הסודי, הידע אודות הקוד הופך לחסר ערך שהרי הבנק יחליף את הכספת עוד באותו היום. באותו אופן, ידע אודות באג זירו-דיי שווה כסף רק כל עוד אף אחד לא השתמש בו כדי לפרוץ למחשב. ברגע שווירוס מחשבים עושה בו שימוש בפעם הראשונה, זו רק שאלה של זמן עד שיצרניות האנטי-וירוס יגלו אותו, יבינו את אופן פעולתו ויסתמו את הפרצה. ברגע הזה הזירו-דיי הופך להיות כמעט חסר ערך. זו הסיבה שבווירוס רגיל אף פעם לא נמצא יותר מזירו-דיי אחד. אבל סטקסנט לעומת זאת ניצלה לא אחד, לא שניים, אלא ארבעה באגים מסוג זירו-דיי בו זמנית. זו פזרנות ואפילו בזבזנות שאינה מתקבלת על הדעת בעולם הפשיעה הממוחשבת הפלילי. היא דומה להשלכת ארבע פצצות כבדות על בניין בשעה שמספיקה פצצה אחת כדי להשמיד אותו, רק כדי לוודא שהבניין באמת יושמד. זו אינה חשיבה כלכלית של עלות מול תועלת, אלא חשיבה צבאית שיש בה היגיון רק בעולם הריגול. למישהו היה חשוב מאוד לוודא שסטקסנט תצליח לחדור למפעל בנתנז, אולי כיוון שהעריך שלא יהיו לו הזדמנויות דומות בעתיד. אחרי סטקסנט האיראנים כבר ילמדו את הלקח ויהיו זהירים הרבה יותר. רמז נוסף לזהותם של יוצריה המסתוריים של סטקסנט אפשר למצוא בעצם העובדה שהם החזיקו במידע מודיעיני עשיר ומפורט ביותר לגבי מערכת הבקרה של המפעל בנתנז. הם ידעו לומר כמה צנטריפוגות מותקנות וסוגן, אילו שבבים שולטים על הצנטריפוגות ואילו תוכנות אנטי-וירוס מותקנות על כל מחשב. רוברט לנגנר, מומחה האבטחה שהכרנו בפרק הקודם שניתח את סטקסנט וגילה שהיא מכוונת כנגד תוכנית הגרעין האיראנית, אמר על הידע האינטימי הזה ש... ציטוט: 'המניפולציה המדויקת של מערכת הבקרה מעידה על ידע פיזי ופונקציונלי עמוק מאוד לגבי סביבת המטרה. מי שסיפק לתוקפים את המידע המודיעיני הנדרש ידע כנראה לומר גם אילו תוספות אוהב ראש מחלקת ההנדסה של המפעל על הפיצה שלו'. סוף ציטוט. באופן לא מפתיע המשאבים העצומים שעמדו לרשות מפתחיה של סטקסנט והמודיעין האיכותי ממנו נהנו מצביעים על שתי חשודות מיידיות: ארצות הברית וישראל. בכתבות תחקיר בעיתונים מובילים כגון הניו יורק טיימס, נטען כי סטקסנט היא תוצאה של שיתוף פעולה ישראלי-אמריקאי שהחל בזמן כהונתו של ג'ורג' בוש הבן והמשיך ביתר שאת בעידן ברק אובמה, במסגרת מבצע צבאי ששם הקוד שלו היה 'משחקים אולימפיים'. עוד נטען כי התולעת פותחה על ידי יחידת 8200 של אמ"ן באגף המודיעין ונוסתה על צנטריפוגות אמיתיות בכור בדימונה או על צנטריפוגות שהאמריקאים קיבלו משליט לוב מועמר קדאפי כשזה הסכים לוותר על שאיפות הגרעין שלו. Ran 14:11 אז אני מניח שישנם מי שאולי יחגגו את הצלחתה של סטקסנט. אחרי הכל איראן היא מדינת אויב ומה שרע לאויב ודאי טוב לנו, לא? ובכן, לא בדיוק. השוויתי קודם את סטקסנט לטיל מונחה מדויק שפוגע במטרה ספציפית ובמידה מסוימת זו אנלוגיה תקפה, אבל היא לא מושלמת. זכרו שהאופן שבו נעה במירכאות סטקסנט במרחב הווירטואלי של האינטרנט עד שהיא מגיעה למטרתה באיראן אינו מסלול ישיר מנקודת השיגור ועד נקודת הפגיעה כפי שקורה בטילים. סטקסנט מתפשטת באופן שמזכיר יותר מגפה ויראלית. היא מדלגת ממחשב למחשב באמצעות זכרונות USB ניידים וניצול של פרצות אבטחה בתוך רשתות מחשב. על פי אומדנים שונים, סטקסנט הדביקה כמאה אלף מחשבים נוספים שאינם קשורים כלל למפעל בנתנז ואפילו אינם נמצאים באיראן. חלק קטן מהם קרס והפסיק לעבוד, אותה תופעה שבגללה כזכור הצליחו אנשי וירוס-בלוקדה לגלות את סטקסנט מלכתחילה. Ran 15:22 אך כפי שיסביר לנו אנדרו ג'ינטר, המומחה לאבטחת מערכות בקרה תעשייתיות, אפילו במקרים שבהם סטקסנט אינה משפיעה כלל על פעילותו התקינה של המחשב, היא עדיין גורמת נזק. כשמדובר במערכות בקרה רגישות, אף אחד לא יכול להרשות לעצמו לתת לתוכנה זרה ובלתי מוכרת ועוד תוכנה שידוע שהיא תוכנה זדונית להסתובב חופשי. Andrew Ginter 15:47 The worm infected hundreds of thousands of other machines and caused almost no damage. Now, it did cost a lot of money because if I have an infected machine staring me in the face, am I going to believe that that's okay, leave the worm on there? No, I'm going to shut things down, I'm going to clean it out. The process of shutting it down and cleaning it out costs enormously. If I have to shut down a refinery because, you know, some of the equipment's been infected, I'm losing millions of dollars a day. Ran 16:21 במילים אחרות ג'ינטר טוען שגם מפעל פטרוכימי בארצות הברית שאינו קשור כלל לתוכנית הגרעין האיראנית יכול לספוג נזק כלכלי כבד כתוצאה מסטקסנט. אבל נדמה שהפוטנציאל לנזקים משניים לא הפריע ליוצריה האלמוניים של סטקסנט להמשיך בפעילותם. בתחילת ספטמבר 2011, כשנה לאחר גילויה של סטקסנט, נתגלתה בהונגריה תוכנה זדונית חדשה ובלתי מוכרת שקיבלה את השם דוקו, בגלל שהאותיות D ו-Q מופיעות בחלק מהקבצים שלה. חוקרים מאוניברסיטת בודפשט לטכנולוגיה בחנו את דוקו וזיהו נקודות דמיון רבות בינה לבין סטקסנט. שתי התוכנות היו כמו שתי אחיות שחולקות ביניהן מקטעי DNA זהים. היו ביניהן פיסות קוד משותפות מהן ניתן להסיק שהאנשים שפיתחו את דוקו עבדו יחד עם האנשים שפיתחו את סטקסנט ונעזרו בעבודה המוצלחת שכבר נעשתה. הדמיון בין סטקסנט ודוקו כה גדול עד שבבדיקה שערכה יצרנית האנטי-וירוס הפינית F-Secure הסתבר שמערכות הזיהוי האוטומטיות של החברה גילו עותקים של דוקו עוד לפני ספטמבר 2011, אבל זיהו אותן בטעות כעותקים של סטקסנט. ההבדל בין דוקו וסטקסנט הוא בייעודן. דוקו היא תוכנת ריגול. היא לא תוקפת מערכות תעשייתיות באופן ישיר כפי שעשתה סטקסנט, אלא מנסה לגנוב מידע. להקליט את כל הלחיצות על המקלדת, להפעיל את המיקרופון של המחשב ולהקליט שיחות, לצלם את הנעשה על המסך ועוד. המידע המוקלט נשלח דרך האינטרנט לכמה עשרות שרתים הממוקמים במדינות רבות, מהודו ווייטנאם ועד גרמניה או בריטניה. השרתים נשכרו בעילום שם וחוקרים מטעם יצרנית האנטי-וירוס קספרסקי פנו לחברות שהשכירו את השרתים בבקשה לקבל אותם לידיהם לצורך החקירה. זה היה מרוץ נגד הזמן. ברגע שיבינו מפעיליה של דוקו שהיא נחשפה, הם ימחקו את המידע על השרתים. לרוע המזל קספרסקי הפסידה במרוץ. ב-20 באוקטובר 2011 הושמד כל המידע על השרתים המוזכרים. דוקו נעלמה ודאגה למחוק באופן יסודי ומדוקדק כל קובץ וכל ראיה שיכולים היו להצביע על מי ששלחו את דוקו. במקרה אחד שרת שהיה ממוקם בהודו נמחק באופן הזה רק שעות ספורות לפני שקיבלו אנשיה של קספרסקי אישור להשתלט עליו. חצי שנה לאחר מכן, במאי 2012, נתגלתה חוליה חדשה בשרשרת התוכנות הזדוניות שהופעלו כנגד איראן. פליים, להבה. כמו דוקו, גם פליים היא תוכנת ריגול, אם כי היא מתקדמת ומשוכללת ממנה. למשל, יש לה את היכולת להפעיל את תקשורת הבלוטות' במחשב או בטלפון הנייד, לזהות מכשירים חכמים אחרים בסביבה ולשלוף מהם רשימת אנשי קשר. בניגוד לדוקו, הדמיון בין פליים וסטקסנט היה קלוש מאוד. בתחילה הייתה הסברה שאולי שתי התוכנות הזדוניות האלה אינן קשורות כלל זו לזו, אך ניתוח מאוחר יותר העלה מספר נקודות דמיון זעירות שבכל זאת שיכנעו את החוקרים שמדובר באותם היוצרים או אולי אנשים שהיו ביחסי עבודה קרובים עם האנשים שכתבו את סטקסנט וחלקו ביניהם מידע משותף כלשהו. אולי שני צוותים באותה מחלקה למשל. המאפיין הבולט ביותר של פליים הוא התחכום והמורכבות שלה. סטקסנט הכילה 150 אלף שורות קוד, נפח אדיר של פקודות פי עשרה מהמקובל בעולם התוכנות הזדוניות. פליים גדולה פי 20 מסטקסנט, ויש מי שרואים בה התוכנה הזדונית המתוחכמת ביותר שנתגלתה אי פעם. אנדרו ג'ינטר לא מאמין שנראה ניתוח מושלם של פליים כמו זה שנעשה לסטקסנט בזמנו בעתיד הקרוב. Andrew Ginter 20:37 The Flame was discovered a few years after Stuxnet and was in fact, I think, something like 10 times as big as Stuxnet. I have never seen a complete analysis of Flame. I'm not sure anyone's ever done it. That's just a lot of code to reverse engineer. You know, it took the semantic team of, I think, four reverse engineers something like four or five months to reverse engineer Stuxnet. Imagine how many people you'd need to do something 10 times as big. Ran 21:10 גילויין של דוקו ופליים יחד עם המורכבות ההולכת וגדלה של כלי הנשק הווירטואליים האלה מלמדות אותנו שלוחמת רשת ותקיפות מתוחכמות שכאלה כנגד מטרות תשתית ותעשייה עומדות ככל הנראה להיות חלק בלתי נפרד ממלחמות עתידיות. סטקסנט ואחיותיה דירבנו את המגזר התעשייתי לחפש פתרונות הגנתיים טובים יותר כנגד איומים עתידיים אלה. אנדרו ג'ינטר מספר שבתחילה, בימים הראשונים שלאחר גילויה של סטקסנט, הוא חשב שאולי ניתן ללמוד מסטקסנט איזו תוכנת אנטי-וירוס טובה יותר מאחרות או אולי איזו חומת אש מוצלחת יותר. אז הוא נטל עותק של סטקסנט ובדק איזה אנטי-וירוס מגלה אותו ואיזה לא ואיזו חומת אש עוצרת את הווירוס ואיזו לא. Andrew Ginter 21:59 There's been a lot of nonsense written about Stuxnet. I would know, I wrote a lot of it. There you go. What I did with the worm was I said, well let's see, if I throw this kind of antivirus on the network, does Stuxnet still infect the system? No it doesn't. If I throw that kind of antivirus on, oh it discovers the worm. If I throw whitelisting on it will it block the infection? If I throw this intrusion detection system or that firewall in the way, I tried Stuxnet against a number of different defenses. And I drew conclusions saying this defense would stop it, that one would not. That means this defense is stronger than that one. In hindsight that was nonsense. Ran 22:44 מדוע מכנה אנדרו את המסקנות הראשוניות האלו כנונסנס? מכיוון שהוא הבין שמדובר בניסיון להסיק מסקנות כוללניות ממקרה פרטני ולא מייצג. Andrew Ginter 22:56 The Stuxnet worm was written to attack one specific kind of site in the world. And it was designed to evade the security measures in place at its target. And so there was nothing in the worm to evade whitelisting, but there was stuff in the worm to evade antivirus. If the site had used whitelisting, the worm would have included measures to evade whitelisting. There were, apparently, in hindsight antivirus systems deployed there, and so the worm was designed to get around them. So the fact that some mechanisms worked against the worm and others didn't was more a reflection of what was deployed at the target site. Ran 23:44 במילים אחרות ג'ינטר טוען שמכיוון שסטקסנט נתפרה ונוצרה במיוחד לתקוף את מערכות ההגנה של המפעל בנתנז, אי אפשר ללמוד ממנה על יעילותן העקרונית של מערכות הגנה בכלל. סטקסנט היא כמו כדור אקדח שנוצר כדי לחדור אפוד מגן מתוצרת חברה מסוימת מאוד. העובדה שהוא חודר את אפוד המגן הזה ללא קושי לא אומרת שאפוד המגן הזה לא טוב כנגד כדורי אקדח מסוגים אחרים או שאפודי מגן מסוגים אחרים טובים יותר ממנו. אבל אם ממשיכים בקו המחשבה הזה מגיעים למסקנה מדאיגה מאוד. אם אפשר לתפור תוכנה זדונית מתוחכמת ומדויקת שתפצח כל מערכת הגנה שנתקין במפעל שלנו, מה זה אומר לגבי היכולת להגן על מתקנים רגישים שכאלה מפני מתקפות סייבר? אולי תופתעו לשמוע אבל אנדרו ג'ינטר טוען שבאופן עקרוני באמת אין מה לעשות כנגד התקפות כה מתוחכמות. אם מישהו מאוד מאוד רוצה לחדור את אפוד המגן שלך ומוכן להשקיע המון משאבים כדי לעשות כן, אתה בצרות. Andrew Ginter 25:01 If we have an adversary coming after us and that adversary has detailed inside knowledge of how our systems are secured, in a sense there's nothing we can do. You are never completely secure, which means no matter what we have deployed, we can always be hacked by an adversary that has enough time, enough money, and enough PhDs to throw at the problem. If you have an adversary that advanced, there's nothing you can do. And this was the nonsense: if we have that class of adversary coming after us, we don't have a cybersecurity problem, we have an espionage problem, and we need to escalate to our National Security Agency. Ran 25:42 זו נשמעת כמו מסקנה מדאיגה מאוד. האם נגזר עלינו לחיות בחשש מתמיד שמא מדינת אויב יכולה בכל רגע נתון לשתק את אספקת החשמל, המים והגז במדינה כולה? למרבה המזל לאנדרו יש גם מסר מרגיע. Andrew Ginter 26:01 This is one of the big pieces of confusion that I try to clarify. In theory, there's nothing you can do from the point of view of any one facility. In practice, if we're talking about protecting an entire industry, there is absolutely stuff you can do. No adversary in the world has enough money to buy, you know, every citizen of, you know, the United States of America and compromise all of their industries. That's just ludicrous. And so what we can do to protect an industry is put enough security in place so that in order to compromise an industrial site, it has to be escalated to an espionage level of attack. And if you do that, nobody has the means to carry out that sophisticated an attack against an entire industry. You know, what we want to do is elevate the problem from something as easy as, you know, hacking into a power plant from, you know, the comfort of my basement on the other side of the planet, to something where I have to compromise feet on the street in my target and have them do my attack for me. That's a much harder problem. It's absolutely possible to elevate our security posture to the point where it takes a physical assault to breach the cybersecurity posture. Ran 27:27 דהיינו, נכון שאפשר לפתח תוכנה זדונית מתוחכמת כמו סטקסנט ולהשבית כל מפעל או תחנת כוח, אבל פיתוחה של תוכנה זדונית מתקדמת שתצליח להתגבר על מערכות ההגנה המותקנות במפעל הוא עניין מסובך ויקר. זכרו שכדי ליצור את סטקסנט מישהו היה צריך לגלות בדיוק אילו תוכנות בקרה מותקנות במפעל בנתנז, אילו שבבים שולטים על המנועים וכדומה. כדי להשבית את כל תחנות הכוח והמפעלים הפטרוכימיים באיראן למשל, יש ליצור מאה או אלף תוכנות זדוניות מדויקות שכאלה וזו כבר משימה קשה בהרבה אולי אפילו בלתי אפשרית. סטקסנט הייתה תוכנה זדונית ומתוחכמת אולי אפילו המתוחכמת ביותר אי פעם באותה נקודת זמן, אבל ייחודה אינו בתחכום הטכנולוגי שלה. סטקסנט תיזכר כאבן דרך בעולם אבטחת המידע מכיוון שאפשר לראות בה כלי נשק חדש וראשון מסוגו בשדה קרב חדש: המרחב הווירטואלי של האינטרנט. סטקסנט הייתה הדגמה מצוינת ודי מפחידה ליכולותיהן של מעצמות טכנולוגיות המוכנות להשקיע משאבים כלכליים ומודיעין בכלי נשק שכאלה. ואגב מעניין לציין שאולי הדגמה שכזו הייתה חלק ממטרותיה של סטקסנט. רוברט לנגנר, אותו הכרנו בפרק הקודם, מאמין שהעובדה שהתוכנה הזדונית נחשפה ב-2010 אחרי כמה שנות פעילות חשאית אינה בהכרח מקרית או לכל הפחות אפשרות החשיפה לא ממש הטרידה את יוצריה של סטקסנט. ציטוט: 'מישהו מבין התוקפים העריך אולי שיש יתרון גם להסרת הכיסוי מעל סטקסנט. חשיפה כזו תדגים בפני העולם את עוצמתם של כלי נשק וירטואליים שכאלה בידיהן של מעצמות על'. שלא כמו ציוד צבאי אחר, אי אפשר להציג זכרונות USB ניידים במצעד צבאי. התוקפים אולי חששו שמדינה אחרת תקדים אותם ותפגין יכולות מתקדמות בלוחמת סייבר, תרחיש שעבורם יכול להיות דומה להשפעה הפסיכולוגית שהייתה לשיגורו של הלוויין ספוטניק על הציבור האמריקאי. העובדה היא שסטקסנט תיזכר פחות בזכות הנזק שגרמה למפעל העשרת האורניום באיראן ויותר בזכות השפעתה על החשיבה האסטרטגית הצבאית. סטקסנט לא תיזכר כמכה אנושה לתוכנית הגרעין האיראנית, היא תיזכר כמכת הפתיחה של עידן מלחמות הסייבר. Ran 31:26 יש ארגונים שממש ממש קשה להם להסתגל לחיים במאה ה-21. לא מזמן שאלה אותי פקידה של משרד ממשלתי כלשהו מה מספר הפקס שלי. פקס! בטח, הוא נמצא בחוץ ליד הכרכרה גברת. אבל תמורה, המתמחה בביטוחים ובהסדרים פנסיוניים, אין בעיה כזאת. הנה מנכ"ל החברה עקיבא קליימן מתאר את השירות שמספקת החברה דרך הווטסאפ. מה האמירה המקובלת של בן אדם שלא קיבל אצלי הדרכה לפני שהוא חייג למוקד? הוא אומר 'תקשיבו לא ידעתי שאתם עונים כל כך מהר, אני הולך להתארגן ואני אחזור אליכם'. אנשים יכולים לפנות אלינו בווטסאפ. והווטסאפ שלנו עובד כמו אצלי בבית, מה זאת אומרת? כשאשתי כותבת לי בווטסאפ אני חייב לענות מיד. כשאני כותב לה בווטסאפ היא יכולה לענות מתי שבא לה. אז אנחנו כמוני, שכותבים לנו בווטסאפ הבנאדם לא מחכה חמש דקות לתשובה הוא מקבל מיד תשובה על המקום. ועם כל זה לא מוצא חן בעיניו הוא יכול להיכנס לאתר של תמורה ולתאם לו שיחה מתי שנוח לו. הצטרפו לתמורה סוכנות לביטוח ותתקדמו לשירות טוב יותר. הזמינו שיחת ייעוץ מהנציג של תמורה באתר הבית תמורה לייף דוט סי-או דוט איי-אל או בטלפון כוכבית 6099. תמורה סוכנות לביטוח, איתך ברגעים החשובים. Ran 32:51 כפי שסיפרתי לכם בפרק, ניתוח מעמיק של קוד התוכנה של סטקסנט העלה קשרים ברורים בינה לבין שתי תוכנות זדוניות נוספות: פליים ודוקו. הקשרים האלה הביאו את החוקרים לשער שסטקסנט היא תוצאה של שיתוף פעולה בין כמה ארגונים, כנראה ישראליים ואמריקאיים. אחד הגופים האלה הוא ככל הנראה קבוצה בשם דה אקוויז'ן גרופ, קבוצת המשוואה בתרגום חופשי. אקוויז'ן גרופ שייכת ל-NSA, ארגון הביון החשאי האמריקאי. אנחנו יודעים על המעורבות של האקוויז'ן גרופ מכיוון שב-2017 קבוצת האקרים לא מוכרת בשם דה שאדו ברוקרס הדליפה מאגר ענקי של כלים ותוכנות של ה-NSA ואחד הגילויים המעניינים בעקבות ההדלפה הזו הוא ששנתיים לפני שנוצרה סטקסנט, קבוצת אקוויז'ן יצרה וירוס בשם פאני שניצל שתי חולשות - מה שנקרא זירו-דייז - שקיימות גם בסטקסנט. במילים אחרות, סביר מאוד להניח שקבוצת אקוויז'ן היא זו שסיפקה למי שפיתח את סטקסנט את אותם זירו-דייז. אם כן בספירת הביניים יש לנו שלושה גופים שמעורבים בפיתוח של סטקסנט בצורה כזו או אחרת. גוף אחד שפיתח את דוקו, אחד שפיתח את פליים וקבוצת אקוויז'ן האמריקאית. בעקבות הגילוי שלהן דוקו ופליים נמחקו על ידי המפעילים שלהן מן הסתם כדי לטשטש את העקבות. חוקרי האבטחה היו בטוחים שזהו, התוכנות הזדוניות האלה שייכות להיסטוריה, אבל אז ב-2015 נתגלתה גרסה חדשה של דוקו שזכתה לשם דוקו 2.0 והייתה הרבה יותר מתוחכמת מדוקו המקורית. היא נתגלתה במרכז הכנסים בשווייץ שבו נערכו השיחות על הסכם הגרעין בין ארצות הברית, מדינות אירופה ואיראן. כנראה שלמי שכתב את דוקו היה מאוד מאוד חשוב לגלות מה בדיוק נאמר בשיחות האלה. המממ, מעניין מי זה יכול להיות. וזה לא הסוף. ב-2019 דיווחו שני חוקרי אבטחה, חואן גררו-סעד וסילאס קטלר, שהם גילו גרסה חדשה גם של פליים: פליים 2.0. הגרסה הזו הייתה פעילה לפחות בין 2014 ל-2016, ובמילים אחרות המחיקה לכאורה של פליים ב-2012 הייתה בלוף. בלוף שנועד לשכנע את החוקרים שפליים מתה ולא צריך להתייחס אליה יותר. חואן וסילאס דיווחו על עוד תגלית מרתקת. שני החוקרים גילו גרסה מוקדמת מאוד של סטקסנט, גרסה שהייתה פעילה ככל הנראה עוד לפני התקיפה של מפעל העשרת האורניום בנתנז, ונתנו לה את השם סטקס-שופ. כשהחוקרים בדקו את סטקס-שופ הם גילו שהיא מכילה קוד שקיים גם בתוכנה זדונית ותיקה נוספת בשם פלאוור-שופ. ומכאן שיש לנו שחקן רביעי בקבוצה: השחקן שפיתח את פלאוור-שופ. אני יודע, עם כל השמות והקבוצות והתוכנות הזדוניות זה מאוד מבלבל. אז כל מה שאתם צריכים לדעת בתכלס זה שבשורה התחתונה כנראה שישנם ארבעה גופים שונים שהיו מעורבים בצורה כלשהי בפיתוח של סטקסנט: הקבוצה שפיתחה את דוקו, הקבוצה שפיתחה את פליים, קבוצת אקוויז'ן והקבוצה האחרונה שזוהתה - פלאוור-שופ. יחד ארבעת הגופים האלה יוצרים מעין קבוצת על של ארגוני תקיפה חשאיים, והשם שניתן לקבוצת העל הזאת היא גוסיפ גירל, נערת הרכילות בתרגום חופשי. ככל הנראה חברי קבוצת גוסיפ גירל, שאולי אפשר לראות בה מעין קבוצת אולסטארס של כמה מגופי התקיפה המתוחכמים ביותר בעולם, הם עובדים יחד עם תשתיות תוכנה משותפות כדי לפתח תוכנות זדוניות אולטרה-מתוחכמות. אז מה המסקנה מכל הסיפור הזה? שמה שאנחנו יודעים על מה שמתרחש מתחת לפני השטח בעולם החשאי של תקיפות סייבר הוא כנראה רק קמצוץ זעיר, ממש הקליפה של מה שבאמת קורה שם. עושה רושם שמתחת לפני השטח רחוק מעיני הציבור המדינות והמעצמות השונות מנהלות ביניהן מלחמת סייבר פעילה מאוד עם כמויות אדירות של משאבים שמושקעים בסיפור הזה, בריתות חשאיות, ריגול ומה לא. אני לא יודע מה איתכם, אבל אני כבר ממש מחכה ליום, בטח בעוד 50 שנה או משהו כזה, שאיזה מפתח תוכנה קשיש יפרסם את ספר זכרונותיו ונגלה מה באמת קרה בעשורים הראשונים של המאה ה-21. Ran 37:53 זהו עד כאן, תודה רבה לאנדרו ג'ינטר שהתארח בפרקים. אם אתם מתעניינים באבטחת מידע ואין לכם בעיה להאזין לפודקאסטים באנגלית, אז אספר לכם שלאנדרו יש פודקאסט משלו שאנחנו מפיקים בשם דה אינדסטריאל סקיוריטי פודקאסט, על אבטחת מידע של תחנות כוח, בתי זיקוק ומפעלי תעשייה דומים. וגם אני מגיש פודקאסט נוסף שמוקדש כולו להיסטוריה של עולם הווירוסים והתוכנות הזדוניות בשם מלישס לייף. אם מותר לי קצת להשוויץ, מלישס לייף נחשב בעיני רבים לאחד משלושת או חמשת הפודקאסטים הטובים ביותר בעולם בתחום הזה. שני הפודקאסטים זמינים באפליקציה שלנו באנדרואיד ובאתר הבית עושים היסטוריה דוט קום. תודה רבה לצוות רשת עושים היסטוריה: גיא בן נון, איתמר סוויסה ובן אור הברי בעריכה ובהפקה. שרה סילבצקי מנהלת הקהילות ואחראית על סיפור משפחתי. אביב שם טוב מנהל המכירות, דני טימור המנהל העסקי ואני רן לוי, כותב ומגיש. אנחנו נשתמע בפרק הבא, להתראות.
        ]]></content:encoded>
    </item>
    
    <item>
        <title>344: ההתנקשות בחיי הרוזן פולקה ברנדוט [עושים היסטוריה]</title>
        <link>https://mat-mo.github.io/podtext/episodes/vshym-hystvryh/344-hhtnqshvt-bkhyy-hrvzn-pvlqh-brndvt-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/344-hhtnqshvt-bkhyy-hrvzn-pvlqh-brndvt-vshym-hystvryh.html</guid>
        <pubDate>17 בפברואר 2021</pubDate>
        <description>Transcript for 344: ההתנקשות בחיי הרוזן פולקה ברנדוט [עושים היסטוריה] from עושים היסטוריה</description>
        <content:encoded><![CDATA[
            Unknown Narrator 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran Levi 01:11 שלום וברוכים הבאים לעושים היסטוריה, פרק 344: ההתנקשות ברוזן פולקה ברנדוט. הפעם אני רוצה להשמיע לכם פרק שלקוח מתוך הפודקאסט 'סיפורים מהניידת', פודקאסט שאנחנו מפיקים עבור משטרת ישראל. הפרק שבחרתי בו הוא פרק שלטעמי הוא אחד הפרקים המרתקים ביותר של 'סיפורים מהניידת', פרק שעוסק בפרשיית רצח שלמרות שלא רבים היום זוכרים אותה, הייתה לה השפעה דרמטית על עתידה של מדינת ישראל הצעירה. מדובר בהתנקשות בחייו של הרוזן השוודי פולקה ברנדוט, המתווך מטעם האו"ם בין ישראל ומדינות ערב בימים שלאחר הקמת המדינה. את ההתנקשות ביצעה חוליה של ארגון הלח"י, אבל כפי שתשמעו מיד, במשך שנים רבות לאחר הרצח הושמעו טענות שהשב"כ ובן-גוריון טייחו את החקירה והסתירו את זהותם של הרוצחים. האומנם? יותם שטיינמן משוחח בפרק עם רב-פקד דוקטור שלומי שטרית, מפקד בית מורשת משטרת ישראל, על סיפור ההתנקשות, החקירות שנערכו בעקבותיו ועל תגלית מפתיעה ומרתקת של שלומי עצמו לפני שנים ספורות. האזנה נעימה. Yotam Shteinman 02:41 בערב שבת ה-17 בספטמבר 1948, בשעה חמש ועשרה לערך, החרידו קולות ירי את השלווה בשכונת קריית שמואל הירושלמית. יריות אלו שמו קץ לחייהם של המתווך לארץ ישראל מטעם ארגון האומות המאוחדות, הרוזן השוודי פולקה ברנדוט, ושל קצין הצבא הצרפתי קולונל אנדרה סרו. עם היוודע דבר ההתנקשות עלה החשש כי לעובדה שיהודים הם שהתנקשו בחיי נציג האו"ם עלולות להיות השלכות קשות מבחינתה של מדינת ישראל שזה עתה הכריזה על עצמאותה. כדי לשמוע עוד על רצח ברנדוט, הפרשה הזאת שהסעירה את מדינת ישראל בימיה הראשונים ואת משטרת ישראל בימיה הראשונים, נמצא איתנו מפקד בית מורשת משטרת ישראל, רב-פקד דוקטור שלומי שטרית. שלום שלומי וברוך הבא לסיפורים מהניידת, הפודקאסט של משטרת ישראל. מה שלומך? Shlomi Shitrit 05:19 בסדר גמור, מה נשמע יותם? Yotam Shteinman 05:21 מעולה. אז קודם כל שלומי, בוא, למה אנחנו מדברים בכלל על רצח מלפני 70 שנה? מה זה חשוב בכלל? Shlomi Shitrit 05:28 טוב, אז קודם כל היסטוריה זה מעניין, אבל הסיפור של ההתנקשות ברוזן ברנדוט זו אחת הפרשות היותר מורכבות, מסעירות, בתולדות מדינת ישראל. תחשוב על זה שמגיע נציג בכיר מאוד של ארגון בינלאומי או של ממשלה זרה כדי לתווך בסכסוך בין ישראל לערבים ויהודים מתנקשים בו בירושלים. Yotam Shteinman 05:54 וזה עדיין רלוונטי גם היום. זאת אומרת, ההדים לאותו סיפור אפשר למצוא אותם בריאליה של היום. Shlomi Shitrit 06:01 בהחלט, אפילו את ההדים לסיפור הספציפי הזה, כאשר מושבע שגריר ישראלי בשטוקהולם עדיין השוודים מתעקשים להזכיר את ההתנקשות ברוזן ברנדוט שהיה ממשפחת המלוכה שלהם והם ממשיכים לדרוש מישראל להכות על חטא על העניין הזה. Yotam Shteinman 06:21 אוקיי, זה באמת סיפור פנטסטי. בוא ככה סטאפ, מקום וזמן, מה מצבה של המדינה ומה מצבה של המשטרה באותם ימים? Shlomi Shitrit 06:31 טוב, אז אנחנו מדברים על מלחמת השחרור, מלחמת העצמאות, ספטמבר 1948. בשלב הזה אין לחימה, אנחנו נמצאים בהפוגה בין הצדדים, הפוגה אגב שמי שהביא לה היה אותו רוזן ברנדוט. מדינת ישראל נמצאת במצב לא פשוט. צבא מצרי כולנו יודעים נעצר בגשר עד הלום ליד אשדוד אבל גם ברמת רחל סמוך לירושלים, משמר הירדן נופלת, כלומר אנחנו נמצאים בשלב של הערכות לחידוש הלחימה. בעולם מנסים למצוא פתרון לבעיה ושולחים לכאן את נציג האומות המאוחדות. עכשיו צריך להבין, אם היום היינו שומעים שמגיע לכאן נציג של האו"ם או של ממשלה כזו או אחרת או הקוורטט או החמישייה או השמיניה והטוקיו או מה שזה לא יהיה, כנראה שלא היינו מתרגשים כי לא יודע אם לשמחתנו או לצערנו אנחנו כבר יודעים איך זה ייגמר עוד לפני שזה מתחיל. Yotam Shteinman 07:34 וגם אנחנו חזקים ויש לנו מה להגיד ואנחנו לפעמים משתפים פעולה לפעמים לא כל כך בא לנו, זה חלק מה... Shlomi Shitrit 07:42 נכון, זה נכון, וגם אתם יודעים היו כמה ארוחות מפוארות וכמה מסיבות ופוטואופ ומסיבת עיתונאים אבל בזה זה ייגמר. אבל לא כך בימיה הראשונים של המדינה הרועדת תרתי משמע. אלו לא רק ימיה הראשונים של המדינה אלא גם ימיו הראשונים של האו"ם. וברנדוט הוא לא רק השליח הראשון שנשלח לארץ ישראל, בעצם זו הפעם הראשונה שהאומות המאוחדות כארגון שנועד למנוע מלחמה ולפתור סכסוכים בדרך לא אלימה מנסה לעשות את זה. והוא נשלח לכאן עיני כל העולם נשואות אליו ולהצלחתו. כלומר כשהוא מגיע לכאן לא ברור שזה נגמר בכלום, להפך, די מניחים שהוא יצליח להביא את זה כי היוקרה של אותו ארגון חדש שנולד כתוצאה מלקחי מלחמת העולם השנייה מוטלת על כתפיו. Yotam Shteinman 08:31 מי באמת היה אותו ברנדוט? Shlomi Shitrit 08:34 אז ברנדוט כאמור הוא בן למשפחת האצולה השוודית. הוא החמישי אם אני לא טועה בתור לרשת את הכתר, כלומר לא סיכוי גבוה במיוחד, בשוודיה לא נוטים להרוג את המלכים שלהם. Yotam Shteinman 08:48 פחות, כן. Shlomi Shitrit 08:49 הוא עדיין רוזן בהחלט. הוא עוסק כנראה כאיש אצולה קצת משועמם בפעילות פילנתרופית. הוא בצלב האדום, יש לו מעמד בכיר מאוד בצלב האדום. במלחמת העולם השנייה הוא נבחר לתווך מטעם הצלב האדום וממשלת שוודיה עם הגרמנים. הוא נפגש כמה פעמים עם הימלר לקראת סוף המלחמה בשלב שבו הגרמנים כבר מבינים שזה לא הולך להיגמר ברייך של אלף שנים וניצחון כביר אלא בתבוסה, והימלר מנסה לארגן לעצמו איזושהי תעודת ביטוח. והדרך לעשות את זה היא לשחרר אסירים, אסירים ממחנות ריכוז. ברנדוט מנהל את המשא ומתן שמסתיים בשחרורם של לא מעט אסירים, ביניהם גם יהודים. לימים נטען שברנדוט לא שש לקבל את היהודים האלה, כלומר שלהפך, ברנדוט התנגד לשחרורם של אסירים יהודים ממחנות הריכוז. יש לכך גם כנראה אסמכתאות בארכיונים. Yotam Shteinman 09:47 הוא מגיע לפה ובסופו של דבר אחרי סוג של חקירה ותיווך ודיבור עם הצדדים הוא מעלה על הכתב תוכנית, שזה בעצם מה שהניע את כל הבלאגן אפשר להגיד. Shlomi Shitrit 09:59 נכון, נכון. אז קודם כל צריך להבין שברנדוט אומנם ממונה כדי לתווך אבל הוא רואה את עצמו כיותר מזה. הוא לא רק בא לתווך, כלומר זה לא שהוא יושב עם היהודים ויושב עם הערבים שומע ומנסה להגיע לפשרה, אלא הוא מנסה לשנות את הפתרון שהוצע לארץ ישראל. החלטה 181 של האו"ם שמתקבלת ב-29 בנובמבר 1947, כ"ט בנובמבר, קובעת שצריך להקים בארץ ישראל שתי מדינות - מדינה יהודית, מדינה ערבית ועוד אזור בינלאומי בירושלים. ברנדוט קובע שזו טעות. Yotam Shteinman 10:39 יש לו מנדט בכלל או שהוא... Shlomi Shitrit 10:41 הוא לקח לעצמו את המנדט. והוא מציע תוכנית שהוא מפרסם אותה בסוף יוני 48, שבה הוא קובע שצריך לבטל את החלוקה, להקים קונפדרציה, כלומר איזושהי ישות מדינית אחת שתכלול את ארץ ישראל המזרחית והמערבית כולל מה שהיום זו ממלכת ירדן, עם מעין מחוזות יהודיים מחוזות ערביים, כשהנגב וירושלים נמצאים בידי הערבים לפי החלטה שלו, וגם תתאפשר חזרה של כ-300 אלף פליטים ערבים לשטח הארץ. הוא בעצם הראשון שמדבר על החזרת פליטים או הראשון שמדבר על הקמת ארגון של האו"ם שיטפל בפליטים, מה שאחר כך הופך להיות אונר"א. בנוסף הוא קובע שחיפה ולוד צריכים להיות אזורים בינלאומיים, חיפה בגלל הנמל ולוד בגלל שדה התעופה. Yotam Shteinman 11:29 וירושלים שזה בעצם מה שהסעיר את הציבור. Shlomi Shitrit 11:31 ירושלים אמורה להיות חלק מהמחוזות הערביים. עכשיו לא רק זאת, הוא גם קובע שיהיו מכסות עלייה, כלומר בעצם חוזרים לסרטיפיקטים של הספר הלבן. אפשר להגיד שבגדול, אני אגיד את זה בצורה הלא אקדמית, הוא לא ממש טוב ליהודים. Yotam Shteinman 11:53 הוא לא ממש טוב ליהודים, גם לא בטוח שהוא טוב לאו"ם, כלומר יש החלטה של עצרת האומות המאוחדות, מה פתאום אתה מחליט שאתה עושה משהו אחר. ממשלת ישראל בסופו של דבר אומרת דוחה את ההצעה אבל מוכנה לנהל משא ומתן. מדינות ערב דוחות אותה לחלוטין. Yotam Shteinman 12:12 לפני שנדבר על האירוע עצמו בוא נזכיר מישהו בשם יהושע זטלר, מפקד הלח"י בירושלים. מה אנחנו יודעים עליו קודם ההתרחשויות? Shlomi Shitrit 12:21 אז יהושע זטלר הוא איש לח"י, איש לח"י ותיק. והאמת שהוא לא בדיוק מפקד הלח"י בירושלים, זה סיפור מעניין. יהושע זטלר בתש"ח אחרי שפורצת המלחמה ואחרי שמתפרסמת תוכניתו של ברנדוט בעצם מתנגד למדיניות של מפקדיו בלח"י והוא אומנם לא ממש רשמית פורש אבל הוא נוסע לירושלים והוא מקים שם מחתרת בתוך מחתרת. הוא בתוך הלח"י שפועל בירושלים מגבש סביבו קבוצה של אנשים ששמה לה למטרה לעצור את תוכנית ברנדוט. כאשר ברנדוט מבקר בירושלים בפעם הראשונה יש אנשי לח"י שמפגינים נגדו בגלוי. נזכיר שבאותה עת, מאחר וירושלים לא כפופה לריבונות הישראלית, הלח"י כמו האצ"ל פועלים שם בגלוי. Yotam Shteinman 13:06 יש ממשל צבאי, כן. Shlomi Shitrit 13:07 נכון, יש ממשל צבאי והאצ"ל והלח"י פועלים בגלוי, נושאים נשק בגלוי ופשוט מפגינים נגד ברנדוט עם כרזות שכתוב עליהם אצ"ל, מפרסמים כרוזים שמזהירים אותו שאם הוא ימשיך במדיניות שלו סופו יהיה רע ומר. וכנראה שזטלר לא התכוון להסתפק רק באיומים. Yotam Shteinman 13:30 ערב שבת 17 בספטמבר 48 איפשהו בשעות אחר הצהריים, ברנדוט נמצא בירושלים ומתחיל להתגלגל תרתי משמע בשיירה. מה קורה שם? Shlomi Shitrit 13:42 נכון, ברנדוט בעצם באותו היום מגיע לארץ, הוא מגיע לחיפה משם הוא טס לשדה התעופה קלנדיה, עטרות של ימינו, ונוסע לסיור בירושלים. מתחיל בביקור בארמון הנציב, שאז היה המטה של האו"ם כמו שהוא היום. משם ביקור בחוות הנערות של רחל ינאית בן-צבי, ויוצא חזרה לימק"א, בניין ימק"א של ירושלים ששימש כמפקדה של כוח המשקיפים שפעל אז בעיר. הוא נוסע דרך קטמון, היום שכונה בירושלים, אז כפר ערבי שננטש אחרי הקרבות שהיו שמה כמה חודשים קודם. עובר דרך מחסום של תחנת משטרה קטנה שהייתה שמה. נוסע בדרך שהיום היא רחוב הפלמ"ח בירושלים, ולא רחוק מבית הנשיא של ימינו במקום שבו הייתה אז חנות מכולת ורחבת משחקים גדולה ששם שיחקו כמה ילדים קטנים, הוא פוגש ברכב צבאי שבעצם חוסם את הנתיב. Yotam Shteinman 14:41 בוא רגע נבין את שיירתו של ברנדוט - שלושה רכבים אם אני לא טועה. מי יושב באיזה רכב? כי זה חשוב אחר כך לחקירה, אנחנו לא סתם מציינים את זה. Shlomi Shitrit 14:52 נכון, אז שלושה כלי רכב. בכלי הרכב הראשון יושבים הנהג כמובן, שני קצינים של האו"ם והמזכירה של ברנדוט. והכי חשוב יושב סרן משה הילמן, קצין קישור מטעם צבא ההגנה לישראל לשיירה של הרוזן. הוא שם כדי לאפשר לשיירה לעבור במחסומים. אגב הוא לא אמור לשבת ברכב מקדימה, אמור לשבת ברכב האחרון עם הרוזן אבל מאחר וצפו שיהיו מחסומים אמרו עדיף שהישראלי ישב מקדימה וידבר עם החיילים. הרכב האמצעי שייך לצלב האדום, יושב שם רופא בשם דוקטור פייר פסל. וברכב האחרון בשיירה חמישה אנשים, ביניהם ברנדוט וסרו. Yotam Shteinman 15:32 ומה קורה אנחנו יודעים בעיקר מעדויות של אנשים שהיו שם. צריך להבין - ערב שבת, ירושלים, אנשים מסתובבים בחוץ. לא כולם בטלפונים הסלולריים או בטלוויזיה, כמובן אני צוחק. מה הם רואים? מה הם מספרים האנשים שהיו עדים לאירוע? Shlomi Shitrit 15:48 אז מה שאני יודע על מה שהם ראו מגיע משני מקורות. קודם כל תיק החקירה עצמו המקורי שנשמר לשמחתנו בשלמותו בארכיון המדינה, ויש שם את העדויות שהשוטרים גבו חלקן ממש דקות אחרי האירוע וחלקן ביום-יומיים שלאחר מכן. וגם מפגישות שערכתי עם שתי עדות ראייה. אחת מהן שמתועדת בתיק, והשנייה שלא מתועדת מאחר והייתה ילדה קטנה מדי, הייתה אז בת שמונה. ומה שראו זה דבר כזה - מספרים הילדים ששיחקו שמה שהגיע רכב צבאי עם ארבעה חיילים לבושים בחאקי עם תת-מקלעים. וכמו שאמרה לי אותה עדה, נורית יובל אגב, המאיירת של 'מגדל של קוביות בניתי' ו'הנשיקה שהלכה לאיבוד' להורים שבינינו, אמרה 'וואלה זה מעניין, חיילים זה דבר מעניין, הלכנו לדבר איתם'. הם מיד גירשו אותנו, אמרו לנו 'תסתלקו מפה' ואז עזבנו אותם. והדבר הבא שרואים זה שמגיעה שיירה, וגם זה מספרת תמר שואישי, שהייתה אז בת 15 ובדיוק חזרה מקניות במכולת, שהיא ראתה שיירה של מכוניות שלורד, מכוניות מפוארות שמגיעות, ופתאום שמעתי יריות. צרורות של יריות, צרור יריות באמצע היום. לנו היום זה נשמע מוזר, וגם שאלתי את נורית יובל, אמרתי מה, יריות? לא פחדתם, לא נבהלתם? היא אומרת לי 'גדלנו בירושלים של תש"ח, זאת הייתה מוזיקת ילדותנו'. הבנתי, אוקיי. אז מה שקרה, ואת זה המשטרה מפענחת מהר מאוד, משחזרת מהר מאוד, שבג'יפ הצבאי הזה ישנם ארבעה אנשים - אחד מהם נהג שנשאר בכלי הרכב, ושלושה אחרים שיורדים מהרכב וממתינים. כאשר מגיעה השיירה היא נעצרת כי הג'יפ חוסם את הדרך, ואדם ניגש לכל מכונית. כלומר אחד עומד לפני המכונית הראשונה, חמוש שני ניגש למכונית השנייה והשלישי בריצה מגיע למכונית השלישית. כל אחד מהאנשים מסתכל פנימה, הם חיפשו במכוון את קורבנם והאדם השלישי שמגיע למכונית השלישית מזהה את הרוזן ברנדוט, מוציא תת-מקלע גרמני מדגם MP-40, מה שנקרא שמאייסר, לוחץ על ההדק ויורה צרור של 30 כדורים אל תוך המכונית. Yotam Shteinman 17:58 הרוזן ברנדוט נפגע קשה, אנדרה סרו נהרג במקום, והג'יפ בורח מהמקום. Shlomi Shitrit 18:04 נכון. הנהג של ברנדוט פותח את הדלת, פוגע במתנקש, כנראה מסית את הקנה מה שגורם גם לפגיעה באנדרה סרו שלא היה יעד להתקפה הזאת, וכנראה שגם גורם לאותו תת-מקלע להתפרק, וחצי מתת-המקלע הזה כולל המחסנית כולל הקנה נשאר על הרצפה. המתנקשים רצים בחזרה אל הרכב שלהם, עולים על הג'יפ ונעלמים. ועוד נגיע לחצי תת-המקלע הזה כי כידוע אקדח שנראה במערכה הראשונה או כנראה שמאייסר שיורה במערכה האחרונה. Yotam Shteinman 18:40 שלומי ביושבך כנציג משטרת ישראל מתחילה חקירה של רצח, אבל גם מתחילות ממש מיד קונספירציות. Shlomi Shitrit 18:48 נכון, אז קודם כל לפני שמתחילה החקירה יש את התגובה הראשונית. פשלות בזירה מה שנקרא. Yotam Shteinman 18:52 נכון. Shlomi Shitrit 18:53 כאמור האירוע הזה מתרחש במרחק של 150 מטרים מנקודת משטרה. איך נקודת משטרה בתוך ממשל צבאי? קודם כל המצב לא היה כל כך ברור מה יש ואיך יש ובירושלים... Yotam Shteinman 19:04 מי אחראי על מה? Shlomi Shitrit 19:05 מי אחראי על מה. אגב בירושלים עד חודש לפני כן הייתה משטרה עצמאית, משטרה עירונית, משטרת ירושלים העברית שלא הייתה כפופה למשטרת ישראל, היא אוחדה עם משטרת ישראל חודש לפני המקרה הזה. Yotam Shteinman 19:16 וקצת לפני זה משטרת המנדט שגם בה היו ישראלים יהודים. לא פשוט. Shlomi Shitrit 19:22 בהחלט לא פשוט בכלל. השוטרים והמתנדבים של משמר העם, משהו כמו המשמר האזרחי של ימינו, שומעים את היריות, ומאחר וזה לא היה משהו כל כך חריג הם הלכו לזירה. והדגש על הלכו הרבה זמן. כי כשהם מגיעים לשם כבר כל השכונה התכנסה, כלי הרכב אינם, השיירה נסעה מהר מאוד לבית החולים, המתנקשים בוודאי שאינם. והם מתחילים לדבר עם האנשים ששם ומוצאים, והכי מעניין אם אנחנו רוצים קונספירציות אז הנה ההתחלה, רכב צבאי שנמצא שם, רכב גרר צבאי. וכאשר השוטר נותן את עדותו למה שהיה שם הוא אומר שסיפרו לו שמצאו רובה זרוק על הרצפה ואמרו לי שהחייל לקח אותו. וכשהלכתי לדבר עם החייל, החייל לא הסכים לתת לי את הרובה. ולא רק זאת, הוא אמר לנערה שדיברתי איתה 'אל תעני לו, אל תדברי עם השוטר'. ולא רק זאת, מספר אותו שוטר שבאותו יום כנראה עמד הרבה שעות במחסום ושיעמם לו, אומר 'אני ראיתי את הרכב הזה עובר כמה פעמים והוא נראה לי מאוד מאוד חשוד'. הוא כל הזמן נסע ועבר דרך המחסום הלוך ושוב. Yotam Shteinman 20:31 בוא נמשיך את הקונספירציה - אין מרדף אחרי הרכב, אין דיווח של תחנת המשטרה המקומית הקרובה למטה הארצי, מז"פ לא היה אבל אין סגירה של האזור, לא מחפשים כלים או דברים כאלה. מי שמודיע למשטרה בזה בעצם השלטון הממשל הצבאי. קצין החקירות בחור בשם רבינוביץ' יוצא לזירה בלילה אבל הוא לא מוצא שום דבר, אז הוא חוזר למחרת בבוקר. הנה תבשיל, הנה מתחילה הקונספירציה. Shlomi Shitrit 20:55 נכון, נראה כאילו לא באמת מנסים ללכוד את האשמים במעשה הזה. Yotam Shteinman 21:03 אבל בכל זאת מדובר ברצח וברצח של מישהו רם מעלה. המשטרה מתחילה לעבוד. Shlomi Shitrit 21:08 כן, המשטרה מתחילה לעבוד עם כי החקירה היא לא בעדיפות הראשונה. וזה דבר שצריך להבין כי כשאנחנו מדברים היום על מקרה של רצח ברור שהמשטרה תתעסק בזה ורק בזה. ב-17 בספטמבר 1948 למשטרה היה הרבה מאוד מה לעשות בהקשר הזה. החקירה של ההתנקשות עצמה זה היה דבר כנראה מהפחות חשובים כי במקביל אל החקירה מתחיל בירושלים מה שנקרא מבצע ברנדוט, שהקשר היחיד שלו לחקירה של הרצח זה שהשם ברנדוט נמצא כאן וכאן. בן-גוריון חושש אולי מניסיון של הלח"י להשתלט על ירושלים, אבל כנראה יותר ממה יגידו בעולם אם מדינת ישראל לא תגיב בחומרה ובתקיפות לאירוע הזה. באותו הלילה מעלים לירושלים שתי פלוגות פלמ"ח ונותנים הנחיה לפרק את האצ"ל ואת הלח"י מנשקם. דבר שלא נעשה עד אז. כאמור הם פעלו באופן עצמאי בשיתוף פעולה עם צה"ל. צה"ל והמשטרה מקיפים את מחנות הלח"י, היו ארבעה מחנות גלויים של הלח"י, מעוזים לוחמים, מקיפים אותם, עוצרים את כל האנשים שנמצאים בהם, מחרימים את כל הציוד שנמצא בהם ובעצם עוסקים בחיפושים מבית לבית לאו דווקא אחרי המתנקשים אלא אחרי כל מי שעשוי להיות חבר בלח"י. המטרה היא לחסל את הלח"י שנתפס כסכנה לשלטון המדינה. וההנחה גם הייתה שאם נתפוס את כל אנשי הלח"י גם נתפוס את המתנקשים. Yotam Shteinman 22:34 צריך לזכור כי בתקופה הזאת במשטרה מי שנחשב לקצין ותיק הם אנשים שהם יוצאי המשטרה הבריטית, אין הרבה כוח אדם מאוד איכותי. זאת אומרת כוח האדם האיכותי גויס למקומות אחרים למאמצים לאומיים אחרים. Shlomi Shitrit 22:49 נכון. בכלל משטרת המנדט לא משכה אליה בהכרח את האליטה של הנוער היהודי. תנאי השכר היו מאוד לא טובים והבריטים לא אפשרו לסוכנות היהודית, שהייתה בעצם ההנהלה של הזרם המרכזי ביישוב, להתערב בתנאי השירות והשכר של השוטרים. זאת אומרת ששוטר שהתגייס למשטרת המנדט כנראה לא עשה את זה בגלל שהיו לו ברירות רבות וטובות אחרות. נוסף לכך הבריטים לא קידמו כל כך את המקומיים, לא סמכו עליהם - לא היהודים ולא הערבים ואפשר להבין אותם, לא הכשירו אותם לתפקידים מקצועיים אפילו לא של חקירות ברוב המקרים. ולכן הרמה המקצועית של השוטרים הוותיקים הייתה מאוד נמוכה. להם נוספו שוטרים חדשים, צעירים שהתגייסו לאחר קום המדינה. ארבעה חודשים קודם לכן פורצת מלחמת השחרור, השלב השני של מלחמת השחרור, כל בחור וטוב לנשק. זאת אומרת שאם אתה יכול להילחם אתה הולך לצבא קודם כל. Yotam Shteinman 23:48 כי זו משימה לאומית אפשר להבין. Shlomi Shitrit 23:50 בדיוק. כאמור הצבא המצרי מגיע לרמת רחל. רק אם אתה לא יכול להילחם אז אתה מתגייס למשטרת ישראל. הגיל לגיוס למשטרה באותה עת - 35. ובדרך כלל גם המבוגרים האלה צריכים להיות בעלי בריאות לקויה. נוסף לזה לוקחים את אותם נבכים מסכנים ונותנים להם אולי הכשרה של כמה שעות מסבירים להם בערך איך לעמוד במחסום. ולכן גם אחר כך כשראש אגף החקירות בודק ומבקר את החקירה הוא לא בא בטענות לשוטרים באותה נקודת משטרה בקטמון שלא הלכו וסגרו זירה והתחילו מרדף ודיווחו, הוא הבין ש... Yotam Shteinman 24:23 הם אפילו פספסו כלים שהיו בזירה. נכון? שהיום זה נראה לנו לא הגיוני בעליל אבל זה מאוד מתאים לאווירה. Shlomi Shitrit 24:30 בהחלט. הם לא ידעו מה מצופה מהם. Yotam Shteinman 24:32 אוקיי פשע יש לנו, חשודים... מי החשודים? החשוד המיידי שעולה לי זה אדון הילמן, היהודי היחיד בשיירת ברנדוט, אולי הוא זה שמסר את ידיעת הזהב. Shlomi Shitrit 24:43 נכון, ובאמת דבר שהוא מאוד מעניין זה איך ידעו לחכות לברנדוט איפה שחיכו לו. מסלול השיירה לא פורסם מראש למיטב ידיעתי. כאמור הגיע לארץ באותו יום. מי שקצת מכיר את ירושלים אז כדי להגיע מארמון הנציב לימק"א היום כנראה שאף אחד לא ייסע דרך קטמון, אז עם שטח ההפקר יכול להיות שהייתה לך הצדקה רבה יותר. אני מניח שהיה מעקב. יש כמה מקורות שטוענים שהם אלה שהעבירו את הידיעה, אף אחד מהם לא לגמרי שיכנע אותי. ולכן אם אני הייתי צריך היום לחקור את הדבר הזה והייתי יודע שבשיירה יש רק ישראלי אחד, כנראה שבו הייתי מתמקד. אבל לפי ממצאי החקירה ומה שאנחנו יודעים היום הילמן לא הדליף דבר. הילמן בהחלט היה קצין צבא נאמן, לא שיתף פעולה עם הלח"י לפני ההתנקשות. אחרי ההתנקשות זו כבר שאלה אחרת. Yotam Shteinman 25:36 אוקיי. ממשלת ישראל גם מציעה פרס מאוד גדול במונחים של אותם ימים - 5,000 לירות כדי להגיע למידע כלשהו על המתנקשים. Shlomi Shitrit 25:47 נכון, אז כאמור ביומיים הראשונים נפתלי רבינוביץ', שהוא קצין החקירות של מחוז ירושלים, גובה עדויות. אנשי האו"ם שהיו בשיירה משאירים אחריהם גם הם עדויות כתובות, הם כולם בורחים מהארץ באותו היום או יום למחרת, אבל הם טורחים לכתוב את העדויות שלהם. ועל סמך העדויות האלה יודעים שיש ארבעה מתנקשים - נהג ועוד שלושה. מחליטים להתמקד בתיאור של המתנקש יורה בברנדוט על מנת לא לבלבל את הציבור ומצליחים לגבש איזשהו פרופיל שלא נעים להגיד מה שאפשר ללמוד ממנו זה שזה גבר עם שיער שחור. Yotam Shteinman 26:22 בערך 70% מאוכלוסיית ירושלים באותה עת, נכון? Shlomi Shitrit 26:26 שחבש ברט חאקי. וזה התיאור שפורסם, והמפכ"ל הכללי יחזקאל סהר מציע פרס על סך 5,000 לירות. רק שתבינו המשכורת השנתית של אותו מפכ"ל כללי זה 1,200 לירות בשנה. כך שבהחלט מדובר בסכום נכבד. עד כמה שאני יודע לא הגיע אף מידע בעל ערך כתוצאה מהפרסום הזה. Yotam Shteinman 26:53 דיברנו על הנשק. איפה הוא מתגלגל? Shlomi Shitrit 26:56 מי שאוהב קונספירציות מאוד יאהב את מה שקורה עם הנשק. הנשק הזה כאמור מגיע לאותו נהג של רכב גרר צבאי שמוסר אותו למפקד שלו בסדנה שהייתה אז ברחוב הטורים בירושלים, שמוסר אותו לסמל של המשטרה הצבאית, שמוסר אותו בסופו של דבר למשטרת ירושלים אחרי שלושה או ארבעה ימים. בסוף החקירה יכתוב המפכ"ל הכללי שלא הצליחו למצוא טביעות אצבעות על הנשק. ולא מפתיע שלא הצליחו למצוא טביעות אצבעות על הנשק כי לא ניסו למצוא טביעות אצבעות על הנשק. זה בדרך כלל מפריע למצוא. אגב אני יודע שלא ניסו למצוא טביעות אצבעות לא משום שיש לי מסמך שאומר לא עשינו את זה, אבל כאשר אנחנו עורכים חקירה ויש לנו איזשהו פריט שאנחנו חושבים שהחשוד נגע בו אנחנו חייבים לשלול כל אדם אחר תמים שנגע בכלי הנשק. מאחר ויודעים בדיוק את שרשרת הראיה, יודעים מי מסר את הנשק למי מרגע שהוא נמצא על הקרקע ועד שהוא הגיע למשטרה, היה צריך לקחת טביעות אצבעות מכל אותם אנשים. זה לא נעשה. ולכן אני מניח שגם לא ניסו לבדוק. אגב לא בטוח שזה היה עוזר. נניח שהיו עושים את הבדיקה ונניח שהיו מוצאים על המחסנית שבה אוחזים את הנשק טביעת כף יד שמאל מושלמת של אותו מתנקש. האם יש לנו מאגר שאפשר להשוות אותו אליו? התשובה היא חד משמעית לא. רק אם היו עוצרים את אותו מתנקש ואז עושים את ההשוואה אפשר היה להגיע אולי לזהות שלו, ומאחר והוא לא נעצר השאלה הזאת לא רלוונטית למעשה. אבל בדיקה בליסטית כן עושים ואנחנו יודעים שזהו אכן נשק הרצח. עושים בדיקה בליסטית, מרכיבים את חצי השמאייסר הזה על חצי אחר של שמאייסר ומשווים את הסימנים הייחודיים שכל כלי נשק מותיר על קליעה שנורה מתוכו מקליעה חדש שנורה עם הקליעים שמוצאים מגופות הקורבנות ובאותו כלי נשק ששימש במקרה זה תת-מקלע MP-40 שמאייסר שמספרו 2581. תזכור את המספר הזה שלומי כי עוד נחזור אליו. אני מניח שאתה זוכר. Yotam Shteinman 29:07 ב-23 באוקטובר 1950 'עבריין בלתי נודע' - זה כותרת המסמך שהקראנו בהתחלה. משטרת ישראל מרימה ידיים, היא אומרת אנחנו פשוט לא יודעים. אבל מאחורי הקלעים יש דרמה שלמה. Shlomi Shitrit 29:20 כן. אז קודם כל איך מתנהלת החקירה. נפתלי רבינוביץ', שהוא קצין החקירות של משטרת ירושלים, הוא מטפל בתיק הזה יומיים. זהו. ב-19 בספטמבר מגיעים שני קצינים מהמטה הארצי - אפרים הופשטטר ואביגדור זלצמן. שניהם שוטרים ותיקים ממשטרת המנדט, דווקא כן אנשים שהתמחו בחקירות ומודיעין במשטרת המנדט, הם היהודים הבודדים שהיו קשורים בכך, והם מגיעים כדי לקחת את החקירה לידיהם. לא מפתיע האמת גם היום מקרה בפרופיל כזה גבוה, צח"מ מה שאנחנו קוראים צוות חקירה מיוחד, יביאו את להב 433, את היחידה הארצית לחקירת פשעים בינלאומיים והם יטפלו בזה, לא ה-ימ"ר האזורי. יש בזה היגיון אבל יש עוד סיבה שגם אליה עוד נגיע. הם מנהלים את החקירה הזאת כנראה במשך עוד שישה ימים וזהו. ושוב למי שאוהב קונספירציות, יש לנו מכתב שכותב הופשטטר שהוא מספר שהוא נפגש עם מפקד המשטרה הצבאית החוקרת, מפקד מצ"ח איש בשם יהושע בלום, שנותן לו הנחיה בשם שירות הביטחון הכללי להפסיק את החקירה. Yotam Shteinman 30:27 מה זאת אומרת? Shlomi Shitrit 30:28 אומר הופשטטר: נפגשתי עם בלום, הוא אמר לי ששירות הביטחון גם חוקר, יש לו ידיעות, ועל מנת לא להפריע, על מנת שפעולות שהמשטרה תעשה לא בטעות יגרמו לחשיפת מקור או יטרפדו את החקירה הוא מבקש מאיתנו לא לעסוק בזה יותר וברגע שיתאפשר הם יודיעו לנו. עוד אבן במגדל הקונספירציה שאנחנו בונים פה. אבל לפני שנגיע למגדל ונבחן אותו, שלומי האם תוצאות חקירת המשטרה סבירות? בוא נפרק את זה. הנשק - אמרנו שסך הכל בסדר, אין להם הרבה מה לעשות מלבד לבדוק בדיקה בליסטית. Shlomi Shitrit 31:07 נכון. המשטרה בסופו של דבר יודעת לומר מה קרה, יודעת לומר באיזה אמצעי זה נעשה, היא לא יודעת לומר מי עשה. שזה חלק חשוב, אנחנו לא מזלזלים בזה, אבל שחזור האירוע נעשה בצורה מדויקת, נכונה. אנחנו יודעים את זה כי לימים המתנקשים סיפרו את סיפורם, כולל אחד מהם שדיבר איתי ישירות, תואם לחלוטין את מה שמופיע ומה שנכתב בתיק החקירה יום אחרי ההתנקשות. Yotam Shteinman 31:35 תשאולו של הילמן. Shlomi Shitrit 31:37 יפה. הילמן בעצם לא ממש מתשאלים אותו. את אף אחד מהעדים לא באמת מתשאלים, משוחחים איתם - 'בוא תספר לנו את הסיפור שלך', לפעמים במקום העבודה שלהם בזמן שנוח להם. Yotam Shteinman 31:51 נכון. Shlomi Shitrit 31:51 נכון, או במקרה של אנשי האו"ם פשוט מקבלים מסמך שהם משאירים. ההבדל בין גביית הודעה מה שנקרא ובין תשאול זה שכאשר אתה מתשאל בן אדם אתה מניח שהוא יודע משהו שהוא לא רוצה שאתה תדע. ולכן אתה מפעיל כל מיני שיטות - תחבולות חקירה, לחץ פסיכולוגי, יש המון המון שיטות שאני מניח שכל מי שרואה סדרות אמריקאיות מודע אליהן, וזה לא נעשה כאן. ועם הילמן פספסו. למה פספסו? פספסו כי ירושלים של תש"ח היא מקום מאוד קטן. והילמן אומנם לא מעורב, הוא לא איש לח"י הוא לא תומך לח"י, לא סתם מינו אותו לסרן בצבא ההגנה לישראל של אותם ימים. אבל הוא יושב ברכב הקדמי, מולו עומד הג'יפ של הלח"י. בג'יפ של הלח"י נוהג אדם בשם משולם מקובר שהיה ידוע בכינויו יואב הארוך, כי היה איש גבוה. הילמן רואה את מקובר, מקובר רואה את הילמן, והם מזהים אחד את השני כי הנשים של שניהם קרובות משפחה. Yotam Shteinman 32:47 אה, זאת אומרת הילמן בזמן אמת מכיר לפחות אחד מחברי החוליה. Shlomi Shitrit 32:51 כן. וכאשר הילמן חוזר לביתו אחרי ערב די סוער אני מניח, הוא מוצא פתק על הדלת. ובפתק הזה כתוב: 'הילמן תיזהר' או 'הילמן תשתוק', תלוי בגרסה. Yotam Shteinman 33:04 והילמן מה עושה? Shlomi Shitrit 33:05 הילמן הולך למפקדו, המפקד הצבאי של ירושלים סגן אלוף משה דיין. ודיין אומר לו: 'תעשה מה שכתוב'. כתוב אז כתוב, אוקיי. Yotam Shteinman 33:14 תיאור המתנקשים - היו עדויות שדיברו על מישהו ג'ינג'י. Shlomi Shitrit 33:19 נכון. וכשקוראים את העדויות זה רשום שם. וגם זה דבר מאוד אופייני כאשר קורה מקרה בטח שהוא מאוד מהיר, אנחנו מדברים על דקות ספורות שהמתנקשים היו בזירה ושניות ספורות, פחות מחצי דקה שכל האירוע הזה מתגלגל, אף אחד לא מסתכל עליהם במכוון. אז כשקוראים את העדויות אז רואים שהן מאוד כלליות. חלק מהאנשים אומרים מדובר באשכנזים, חלק מהאנשים אומרים מדובר בספרדים, חלק מהעדויות מדברות על אנשים בני 20-22, חלק בני 35. כלומר לא ממש ברור. אבל יש עדות אחת שהיא חריגה. הרופא הצרפתי פייר פסל, כנראה אדם בעל טביעת עין, והוא מתאר את המתנקש שחולף על פניו, האיש שיורה בברנדוט באמת לפרטי פרטים וכל זה משברירי שניה שהוא חולף אחריו בריצה בדרך אל הרכב ובדרך חזרה, והוא מתאר את האיש שעומד לפני המכונית הראשונה, שאותו כנראה היה לו זמן של לפחות חצי דקה כאמור לראות, והוא אומר שזה אדם בעל מראה פנים אירופאי ובמקור של ההודעה שנגבית ממנו בשפה אני מניח הצרפתית או האנגלית הוא אומר יש לו 'סובים' על הפנים. עכשיו לא היה לי מושג מה זה המילה הזאת סובים, אף פעם לא נתקלתי בה, אז בדקתי את ההודעה באנגלית, המילה שמופיעה שם היא freckles - נמשים. ג'ינג'י. ומי שעומד לפני המכונית הראשונה זה אדם שמאוד רצה שיכנו אותו בשם בן-ציון. אתה יודע, כל איש לח"י לקח לעצמו שם, נום דה גר כזה, שם מחתרתי, אז אותו איש רצה שיקראו לו בן-ציון עד כדי כך שלבנו היום פרופסור בן-ציון שטיינברג הוא קרא בן-ציון. מדובר באברהם שטיינברג, איש לח"י. אבל מה לעשות הוא ג'ינג'י, תמיד קראו לו הג'ינג'י. Yotam Shteinman 35:01 וקשה להיפטר אני מניח מהכינוי הזה. Shlomi Shitrit 35:04 ואני מניח שלו היו עולים על קצה החוט הזה שיש כאן איזושהי עדות שהיא באמת חריגה בפירוט שלה ואומר רגע רגע רגע ג'ינג'י, לח"י, ירושלים, אני מניח שלא היו שניים כאלה בלח"י של אותה תקופה. Yotam Shteinman 35:17 בטח לא שלושה. Shlomi Shitrit 35:18 כן. הקונספירציה שלנו לא נגמרת פה כי יש לנו בסך הכל ראש ממשלה שהוא ידוע בכל ויד כל בו ויש לנו שאלת המשך בעניין הזה. בן-גוריון ידע מי אנשי אותה חוליה? יכול להיות שהוא מתעלם? האם באמת יש פה קונספירציה? Shlomi Shitrit 35:40 אז באמת הנדבך המרכזי בטענות הקונספירציה נחשף כאשר מיכאל בר-זוהר כותב את הספר, את הביוגרפיה של בן-גוריון כשבן-גוריון עדיין בחיים והוא מוצא שדוד בן-גוריון עובר על יומנים של בן-גוריון כדי להיעזר בהם בכתיבת הספר וכשהוא מגיע ל-19 בספטמבר 1948, רואה שבן-גוריון מספר על פגישה שיש לו עם איסר, איסר הראל, ראש שירותי הביטחון כמו שזה נקרא אז, לימים שירות הביטחון הכללי, והוא מספר שיום וחצי לאחר ההתנקשות איסר פוגש את בן-גוריון ואומר לו שיש ידיעות ושנעצרו כך וכך אנשי לח"י, כלומר ברור שיודעים שמדובר בלח"י או שחושדים שמדובר בלח"י, והוא נוקב שם בארבעה שמות - מנחם כהן, יהושע כהן, נחמה סרוביץ' ואפרים זטלר. והוא כותב 'איסר סבור שהללו ביצעו את הרצח'. Yotam Shteinman 36:42 אני רוצה לשים את הצריח על ראש מגדל הקונספירציה. פאסט פורוורד קדימה, יהושע כהן לימים הופך לאיש הקרוב ביותר לבן-גוריון, שומר ראשו איש סודו ובוא נבחן את מגדל הקונספירציה הזה. Shlomi Shitrit 36:56 אז כשמיכאל בר-זוהר רואה את זה הוא ניגש לבן-גוריון ואומר 'רגע כתוב פה יהושע כהן, זה יהושע כהן שלנו? ההוא שאנחנו מכירים?' ואנחנו מדברים על שדה בוקר. יהושע כהן הוא אחד ממייסדי הקיבוץ, איש לח"י ותיק שבשנת 1944 מנסה להתנקש בחיי המפקח הכללי של משטרת המנדט, הוא נלכד, נשפט ונשלח לארבע שנים של מעצר במחנה מעצר באפריקה. לשם הבריטים שלחו את אנשי הלח"י והאצ"ל מחשש שמא הם יברחו. ורק לאחר הכרזת העצמאות הוא חוזר למדינת ישראל. אחרי המלחמה הוא יורד לשדה בוקר כאמור ממקימי הקיבוץ וכאשר בן-גוריון יורד לנגב בן-גוריון לא אוהב סביבו אנשי אבטחה, הוא לא רוצה אבטחה צמודה. השב"כ מכירים את יהושע כהן, יודעים שיש לו עבר קרבי, מדברים איתו והוא נהיה בעצם המאבטח הצמוד של בן-גוריון. ולא רק המאבטח הצמוד של בן-גוריון הוא בעצם אחד האנשים הכי קרובים לדוד בן-גוריון בשנים האחרונות לחייו, הם היו באמת חברים מאוד מאוד קרובים. אז כשהשם שלו מופיע ביומן מיכאל בר-זוהר חייב לדעת. יש פגישה בין בן-גוריון ליהושע כהן בארבע עיניים, אנחנו לא יודעים מה נאמר שם. מספר בר-זוהר שיהושע כהן יוצא נרגש ודוד בן-גוריון במנוד ראש רומז שיהושע כהן הודה שהוא באמת קשור למקרה. אז האם באמת יש פה קונספירציה? לשב"כ היה מידע שהיה חסר למשטרה אולי בכוונה, בן-גוריון יכול להיות שחיבל בכוונה בחקירה הזאת מתוך איזשהו אינטרס? השב"כ אולי כיסה על הרוצחים, על המתנקשים? מה הולך פה? Yotam Shteinman 38:40 אז קודם כל בואו נחשוף את זהותם של המתנקשים. יהושע כהן הוא האיש שלחץ על ההדק. Shlomi Shitrit 38:46 הוא הודה? או איך...? Yotam Shteinman 38:48 הוא לא הודה בזה בגלוי אף פעם אבל הוא גם לא הכחיש, כמו שאומר בנו חמי כהן. אבל שניים מהמתנקשים האחרים, גם משולם מקובר וגם אברהם שטיינברג זיכרונם לברכה, שאת שטיינברג עוד זכיתי לראיין כשהיה בן 96, שניהם בהחלט מזהים את יהושע כמי שביצע את ההתנקשות. ועוד בצלאל יצחק בן משה, לוחם נוסף. חמי כהן בנו של יהושע כהן אגב אומר שעד יומו האחרון יהושע כהן הצטער על כך שהוא פגע גם באנדרה סרו שלא הייתה לו שום כוונה לעשות את זה. אגב למעט מקובר שהיה בירושלים כל השנים, כל השלושה אחרים חזרו מהגלות זמן קצר לפני כן. לשירות הביטחון כנראה שהיה מידע, כי חוץ מהשם של יהושע כהן השמות האחרים שמוזכרים שם כולם קשורים אישית או ליהושע כהן או ליהושע זטלר. מנחם כהן הוא אחיו של יהושע כהן, הוא לא קשור בהתנקשות אבל הוא אח הוא קרוב. נחמה סרוביץ' זאת נחמה, ארוסתו באותם ימים וכמה שבועות לאחר מכן אשתו של יהושע כהן. ואפרים זטלר הוא אחיו של יהושע זטלר, אגב שני האחים למרבה הצער נפלו במלחמת השחרור. כלומר שירות הביטחון יודע משהו. אז למה המשטרה לא יודעת? Yotam Shteinman 40:05 למה? Shlomi Shitrit 40:06 אז כאן יש לנו עוד מסמך מאוד מעניין. זוכר את יהושע בלום, דיברנו עליו, אותו מפקד משטרה צבאית שאומר למשטרת ישראל מספיק? אז ב-6 באוקטובר 48, כלומר כמעט חודש, שלושה שבועות לאחר ההתנקשות, הוא שולח מכתב לראש אגף חקירות, ראש אגף החקירות של משטרת ישראל רם לוסטיג. שואל מה קורה, אם אנחנו יכולים להמשיך לחקור? והוא כותב לו ככה: 'נתבקשתי להודיעך על ידי הגוף האחר החוקר את הרצח, להלן שירות הביטחון, כי הוא לא יתנגד לקיום החקירה המשטרתית בדרך הנהוגה. כלומר אין בעיה תמשיכו לחקור. נתבקשתי גם להודיעך כי בעת הזאת לא יוכל הארגון להעביר כל מידע בעניין'. בקיצור תחקרו כמה שאתם רוצים, אנחנו לא משתפים פעולה, אתם לא תצליחו. Yotam Shteinman 40:54 נכון. כלומר יש לנו כאן לצורך העניין את כל המרכיבים. יש לנו נשק שלא נבדקו, לא נבדקו טביעות אצבעות, חקירה שמנוהלת בחובבנות, אנשים שנעלמים, עדויות שלא נלקחות עד הסוף, מידע שלא נמסר והכל הכל הכל כדי להגן על חברו הקרוב של דוד בן-גוריון. אני מרגיש שהאבל מגיע בצעדים רמים. Shlomi Shitrit 41:15 אבל. אז קודם כל צריך לזכור שיהושע כהן ובן-גוריון לא הכירו זה את זה, לא היה ביניהם שום קשר. אני מניח שלו היו מספרים לאחד מהשניים ב-18 בספטמבר 48 שיבוא יום ויהיו חברים בלב ובנפש, כנראה ששניהם היו מגחכים. אז אם כך למה? כלומר אם יש לנו את כל הפיסות מסתדרות נכון? התשבץ כאילו פתור, ברור שהייתה כאן קונספירציה. גם נזכור שהתוכנית של ברנדוט רעה למדינת ישראל, החיסול שלו מביא לביטול התוכנית. כלומר מה צריך יותר מזה? אבל אתה כמי שחקר והעמיק בתיק הזה יש לך פתרון אחר. Yotam Shteinman 41:51 נכון. הפתרון שלי הוא שונה ושוב מי שירצה יקבל אותו, מי שלא לא, אבל אני חסיד קטן מאוד של קונספירציות. הן דורשות תחכום רב מכפי שההיסטוריה מלמדת אותנו שיש לאנשים. זוכר את מבצע ברנדוט? המבצע נגד הלח"י בירושלים. נכון. זוכר שמכחישים שתי פלוגות פלמ"ח לירושלים? למה מעלים שתי פלוגות פלמ"ח לירושלים? יש בירושלים מספיק צבא. התשובה היא שלא סומכים על הצבא שבירושלים. Yotam Shteinman 42:16 מה זאת אומרת? זה צבא ההגנה לישראל. Shlomi Shitrit 42:18 זה צבא ההגנה לישראל שהוא בן חמישה חודשים, ושאתה לא יודע בדיוק מי נמצא בו. ולירושלמים בעיקר ביחידות, יחידות החי"ם חיל משמר שיש בירושלים, ולך תדע אם אין להם קרובי משפחה או חברים, אפילו סביר להניח שיש להם קרובי משפחה וחברים באותם מחנות לח"י. לא בטוח שאפשר לסמוך עליהם שהם יבצעו את הפקודות לעצור את אנשי הלח"י ולרדוף אותם. לכן חייבים לשלוח אנשי פלמ"ח נאמנים. אגב הפקודה שמקבל משה דיין מבן-גוריון אישית, ישירה ושמורה במסמך בארכיון, אומרת שיש לחסל את מחנות הלח"י, יש לעצור את כל חבריהם. סעיף 3: אם יגלו התנגדות יש לירות בהם. Yotam Shteinman 42:59 זאת אומרת ממש פעילות לחימה בטרור. Shlomi Shitrit 43:02 לגמרי. אגב ממשלת ישראל מחוקקת את הפקודה ללחימה בטרור כתוצאה מאותה מאותה התנקשות ורודפים את אנשי הלח"י תקופה ארוכה, אנשים גם נכנסים לכלא. אז אותה בעיה של חוסר מהימנות, לא סומכים על החיילים, גם לא סומכים על השוטרים. אמרנו - משטרת המנדט, כל אחד יכול היה להתגייס. ויש עם זה בעיה, לא כל אחד הוא נמנה על אנשי שלומנו נאמר את זה כך. ולא בטוח שכל אחד מזדהה ומסכים דווקא עם הקו המרכזי ביישוב ויכול להיות שיש תומכי לח"י בין אנשי המשטרה. אז היום אולי זה נשמע פוליטי ונורא ומה פתאום בודקים בציציות של אנשים, אז זה היה טבעי יותר. אגב כבר ביוני של אותה שנה, כלומר שלושה חודשים קודם לכן, משטרת ישראל מתחילה לפטר שוטרים בעילה של אי-מהימנות. אנשים שנחשדו בשחיתות, שנחשדו בהתנהגות לא כשירה או בשיוך פוליטי לא נכון, כי המשטרה נתפסה כזרוע של הממשל. בן-גוריון עצמו באוקטובר 48 בישיבת ממשלה אומר שחלק מאנשי המשטרה אינו מהימן בעיניו. Yotam Shteinman 44:11 למה הוא מתכוון? Shlomi Shitrit 44:12 הוא מתכוון לכך שאי אפשר לסמוך עליהם. והיום זה נשמע שוב נורא, נכון? רדיפה פוליטית. אבל כנראה שהייתה להם סיבה. ו-10 שנים לאחר מעשה ב-1958 מפרסם איש לח"י בשם ברוך נאדל ספר, הוא קורא לו 'רצח ברנדוט' והוא מספר בעצם את הגרסה של הלח"י למעשה. והוא מספר משהו מאוד מעניין. באותו הערב אחרי ההתנקשות מושל ירושלים קורא לו נציגים של האצ"ל והלח"י כדי לדבר איתם לבדוק אם זה הם, זה לא הם, מה אפשר ללמוד, כלומר הידברות, כן? מקל וגזר מצד אחד להידבר מצד שני מפעילים את הצבא. כותב נאדל: כשנכנס הנציג שלנו אל החדר רווח לו. למה רווח לו? הוא אומר כי ליד אותו איש ממשל ישבו שני קציני משטרה. האחד נמנה על תומכינו ועל השני אנחנו יודעים דברים. Yotam Shteinman 45:06 אוקיי. מי אותם שניים? Shlomi Shitrit 45:08 אני לא יודע מי השניים אבל אחד מהם זה נפתלי רבינוביץ', קצין החקירות של משטרת ירושלים שאגב מפוטר זמן לא ארוך לאחר מכן בעוון אי-מהימנות. האם הוא זה שהלח"י סחט או זה שתמך בלח"י אני לא יודע, אבל זה מראה שכנראה הייתה סיבה לחוסר האמון שנותנים בשוטרים בכלל וספציפית ברבינוביץ'. יום למחרת ב-18 לספטמבר שולח מפקד משטרת ירושלים ישורון שיף מברק למפכ"ל הכללי יחזקאל סהר ובו הוא מדווח מה עושים, הוא אומר הטלנו עוצר אנחנו מפקחים וכן הלאה. ושתי מילים קופצות. הוא אומר 'העברנו יחידה בת 40 שוטרים נאמנים ביותר'. זאת אומרת למה צריך בכלל להזכיר את זה ועוד במברק? אתה משלם לפי מילה, יש משמעות לעניין הזה. צריך להזכיר כדי להרגיע את הרוחות - אנחנו יודעים מי שמנו במשימה הזאת, אנחנו בטוחים שהם יבצעו כל פקודה שניתן להם. יש חשש גדול מאוד שמא השוטרים הם לא מהימנים. ולכן לדעתי שירות הביטחון לא העביר את המידע, לא מתוך חשש שמא ייחשפו הזהויות של האנשים ששירות הביטחון מנסה להגן עליהם בגלל שהם עשו את ההתנקשות אולי בשליחותו, להפך, מתוך חשש שהמשטרה תטרפד את החקירה. Yotam Shteinman 46:19 זאת אומרת אם חקירה כזאת תטורפד יש לה השלכות מעבר לרצח עצמו ככל שהוא נורא, יש לה השלכות בינלאומיות מרחיקות לכת. Shlomi Shitrit 46:28 בוודאי. צריך לזכור שאנחנו חכמים בדיעבד. היתרון והחיסרון שלנו כמי שמסתכלים על ההיסטוריה לאחר מעשה שאנחנו יודעים איך דברים נגמרים. היום אנחנו יודעים שההתנקשות בברנדוט הסתיימה בכך שהתוכנית שלו בוטלה. אנחנו יודעים שחוץ מזה שהשוודים עושים לנו פרצופים פעם בכמה זמן אף אחד אחר לא זוכר את זה. לבן-גוריון ולאיסר הראל באותו זמן זה ממש לא היה ברור, זה ממש ממש לא ידוע. כאמור לשם השוואה תחשוב שמזכיר המדינה האמריקאי מגיע לירושלים והורגים אותו יהודים. הפחד שיאחוז את ראשי המדינה באותה עת זה מה שחש בן-גוריון אז. רואים את זה מהתגובות - לשלוח את צה"ל ולהגיד אם אנשי הלח"י מגלים התנגדות תהרגו אותם, זה לא דבר שעושים כשחייבים. מה גם שהיה חשש גדול מאוד שהתוכנית של ברנדוט תהפוך לצוואה שלו עכשיו שהוא חוסל ושמי שיבוא אחריו ירגיש מחויב שבעתיים לקיים אותה. Yotam Shteinman 47:30 שלומי ככה לסיום, 2581 מהמערכה הראשונה, ספר לנו את הסיפור של 2581. Shlomi Shitrit 47:37 כן, אז אני לסיפור של ברנדוט הגעתי בעקבות פנייה של העמותה הישראלית להיסטוריה צבאית, הם ערכו יום עיון שעסק בפרשה וביקשו ממני לדעת מה חלקה של המשטרה במקרה. הלכתי לארכיון, הזמנתי את התיקים, עברתי עליהם כמו שסיפרתי, קראתי את כל העדויות והצלחתי לשחזר את מהלך החקירה כמו שתיארתי אותו כאן. והבנתי שכלי הנשק לצורך העניין התפרק ונמצא איפשהו במשטרה. Yotam Shteinman 48:07 איפשהו. Shlomi Shitrit 48:08 ולא משמידים דברים כאלה ולכן התחלתי לחפש ולברר. פניתי דבר ראשון למחסן הנשק המרכזי של משטרת ישראל ששם שומרים הרבה מאוד כלי נשק שמגיעים מכל מיני מקורות. עשו איזושהי בדיקה, יש שם שמאייסרים תופתע לשמוע אבל לא זה. התחנה הבאה הייתה מעבדת כלי ירייה במחלקה לזיהוי פלילי שגם שם יש דברים מהממים, מדהימים, היסטוריים. גם שם יש שמאייסר אבל לא אדון 2581 שלנו. פניתי לעמית שלי, מי שאחראי על המורשת בשירות הביטחון הכללי, הוא מסר לי שבעת הזאת הוא לא יכול למסור לי כל מידע. אוקיי לא הרבה דברים השתנו. פניתי לארכיון המדינה, גם שם לא ידעו, ולכן הנחתי שכנראה קרה לאותו חצי תת-מקלע מה שקורה להרבה מאוד פריטים שרק בדיעבד אנחנו מבינים את החשיבות שלהם - הוא כנראה הושמד. כלי נשק בכל זאת זה דבר מסוכן אז גורטים את זה, זורקים בים או משמידים בדרך אחרת. ודי התייאשתי מלמצוא אותו, עד שיום אחד בשנת 2018 ביקרו אצלי שתי נשים שעוסקות בהקמה של מוזיאון עבור גוף ממשלתי כלשהו וביקשו לראות את בית המורשת שלנו, מאחר והייתי מעורב בתכנון שלו אז פונים אלי לא מעט כאלה שנמצאים בשלב התכנון. וכשסיימנו את הסיור הן שאלו אותי האם הן יכולות לראות את מחסן המוצגים. עכשיו אני עניתי להן, אמרתי תקשיבו בדרך כלל הייתי אומר לכם שלא כי יש שם בלאגן. Yotam Shteinman 49:33 בכל מחסן, כן. Shlomi Shitrit 49:35 כן, אבל השבוע שעבר סידרנו. ואחד הדברים שעשינו כשסידרנו שמה רצינו לבדוק איזה מהחפצים אפשר להיפטר. יש לנו הרבה מאוד שרידים של אמצעי לחימה שנצברו עם השנים - כל מיני חתיכות של קסאמים וגראדים וכלי נשק מאולתרים מתקופת האינתיפאדה שלא באמת צריך אותם, זה ברזלים חלודים שצריך לזרוק. והחבלן שלנו, אלי מדריך, שהוא חבלן במקצועו, סידר אותם בארגז אחד ושם אותם בצד. אז אמרתי אני יודע שהוא מסודר אני יכול להיכנס איתכם. נכנסנו למחסן, דיברנו הסברנו, ואני פתאום קולט באותו ארגז פתוח שהגיע מהמוזיאון הישן של המשטרה שפעל בשפרעם מ-1986 ועד 2015, אני רואה קנה של שמאייסר. עכשיו מי שמכיר כלי נשק לא יכול להתבלבל, לשמאייסר יש צורה מאוד מאוד ייחודית. ואני מרים את זה וזה חצי שמאייסר. ואני אומר להן, אתן יודעות, בדיוק דבר כזה שימש בהתנקשות בברנדוט ואני מחפש אותו כבר שנים. ואז אני מבין שאני מחפש כבר שנים, אמרתי רגע שנייה, הסתכלתי על המספר. בינגו. 2581. למזלי אני בגיל שעוד לא מקבלים התקפי לב, אז עצרתי את הכל, רצתי למעלה, בדקתי בתיק החקירה וזה אכן כלי הנשק. עכשיו איך הוא הגיע לשם? מה הוא עשה שם? הוא היה בארגז כאמור עם כלי נשק מאולתרים מתקופת האינתיפאדה. כנראה באיזשהו שלב הוא נמסר לבית מורשת משטרת ישראל בגלגול הקודם שלו. מאחר והוא לא מופיע בקטלוגים, הוא לא מופיע ברישומים, אין עליו שום פירוט, ברור לי שמי שמסר את זה לא ידע מה הוא מוסר ומי שקיבל את זה לא ידע מה הוא מקבל. והמזל הוא שכל אדם אחר שהיה רואה את זה, גם אם היה מזהה שזה שמאייסר - כאמור זה לא נשק שקשה לזהות למי שקצת מבין - לא היה עושה את החיבור, לא היה עושה את ההקשר. אני כנראה האדם היחיד בישראל אם לא מעבר לכך שיכול היה לעשות את ההקשר הזה וזה מזל כי שלושה ימים אחר כך זה היה הולך לאיזו מגרסת מתכות. רב-פקד דוקטור שלומי שטרית, מפקד בית מורשת משטרת ישראל, תודה רבה לך על הסיפור מלא הקונספירציות אבל גם מלא היסטוריה זה. תודה. Ran Levi 50:53 תודה רבה. Ran Levi 51:00 זהו עד כאן. תודה רבה לחיותם שטיינמן ולרב-פקד דוקטור שלומי שטרית. אם אהבתם את הפרק, אתם מוזמנים להאזין לפרקים נוספים של הפודקאסט 'סיפורים מהניידת' שמביא סיפורים היסטוריים מרתקים מהארכיון של משטרת ישראל. למשל, סיפור חקירתו של אדולף אייכמן, חקירתם של משתפי הפעולה עם הנאצים והשתלטות על אוטובוס האימהות שנחטף ב-1988. את 'סיפורים מהניידת' תמצאו באפליקציית 'עושים היסטוריה' באנדרואיד ובכל אפליקציות הפודקאסטים האחרות. עושים היסטוריה הם גיא בינשטוק, איתמר סוויסה ובן-אור הבר בעריכה ובהפקה. שרה זילבצקי מנהלת הקהילות ואחראית על סיפור משפחתי. אביב שם טוב מנהל המכירות, דני תימור המנהל העסקי ואני, רן לוי, כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>345: נפוליאון במזה"ת: חלק א' - הפלישה למצרים [עושים היסטוריה]</title>
        <link>https://mat-mo.github.io/podtext/episodes/vshym-hystvryh/345-npvlyvn-bmzh-t-khlq-hplyshh-lmtsrym-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/345-npvlyvn-bmzh-t-khlq-hplyshh-lmtsrym-vshym-hystvryh.html</guid>
        <pubDate>25 בפברואר 2021</pubDate>
        <description>Transcript for 345: נפוליאון במזה"ת: חלק א' - הפלישה למצרים [עושים היסטוריה] from עושים היסטוריה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 01:30 שלום וברוכים הבאים לעושים היסטוריה. פרק 345: נפוליאון במזרח התיכון, חלק א'. אני אוהב את עכו. בתור מי שגדל בחיפה ובקריות, הסתובבתי בשוק של עכו העתיקה עשרות ואולי מאות פעמים, ניגבתי בה די הרבה צלחות של חומוס וצילמתי המון תמונות של שקיעות מרהיבות מעל החומות הישנות. אם אתם מחפשים בילוי משפחתי מדליק לשבת בבוקר, אני ממליץ בחום על ביקור בעכו העתיקה. עיר רומנטית שמזכירה לי מאוד את ירושלים, רק בלי טעם הלוואי המריר הזה של מתיחות פוליטית וקנאות דתית. בימינו, עכו היא עיר מנומנמת למדי. ותאמינו לי, אם חיפאי אומר על עיר שהיא מנומנמת, זה סימן שהיא מאוד מאוד מנומנמת. אבל לפני קצת יותר מ-200 שנה, העולם כולו השקיף על הנעשה בעכו בנשימה עצורה, והאירועים שהתרחשו בתוך ומחוץ לחומות העתיקות קבעו במידה רבה איך נראה העולם המודרני שלנו היום. אני יודע שזו נשמעת כמו אמירה מוגזמת, אבל אני מקווה שבסוף הסדרה הזו תסכימו איתי. רן לוי 04:31 יש הרבה סוגים של מסכות פנים ולכל אחת יתרונות וחסרונות משלה. מסכות בד הן נוחות ורב-פעמיות, אבל לא מסוגלות לסנן חלקיקים זעירים. מסכות חד-פעמיות הן זולות אבל לא אטומות מהצדדים. למסכות בתקן N95 יש יכולת סינון מצוינת, אבל רק בכיוון אחד: הן לא מסננות את האוויר שיוצא מהפה ולכן לא מגינות על הסובבים אותנו. ה-Sonomask, מסכת הפרמיום הרב-פעמית של חברת סונוביה, מציעה אטימה מצוינת, סינון דו-כיווני ואולי הכי חשוב: שתי שכבות בד צפופות שבהן מוטמעים באמצעות טכנולוגיה חדשנית ופורצת דרך של סונוביה חלקיקי תחמוצת אבץ ננומטריים המשמידים חיידקים, בקטריות, ועל פי בדיקת מעבדה שביצעה החברה לאחרונה, גם משמידים כ-99% מנגיפי הקורונה. לפרטים נוספים ורכישת המסכות המתקדמות של סונוביה, בקרו באתר הבית של החברה בכתובת sonoviatech.com או הקליקו על הבאנר שמופיע כעת על המסך באפליקציית עושים היסטוריה באנדרואיד. הזינו את קוד הקופון OSIM10 כדי לזכות ב-10% הנחה על הקנייה. רן לוי 05:54 נפוליאון די בואנופרטה, שבהמשך שינה את שם משפחתו לבונפרטה, נולד באי קורסיקה בשנת 1769, אותה השנה שבה נכבש האי על ידי צרפת. הוריו של נפוליאון התנגדו לכיבוש ואף התגייסו למחתרת שפעלה כנגד השלטון הצרפתי, אבל כשנפוליאון היה כבן תשע הם שלחו אותו ללמוד בצרפת עצמה. אבות אבותיו של נפוליאון היו בני אצולה באיטליה, והייחוס המשפחתי הזה אפשר לו להתקבל בגיל 15 לפנימייה צבאית יוקרתית בפריז. בפנימייה הזו היו שני מסלולי לימוד עיקריים: אחד לחיל רגלים ופרשים ומסלול נפרד לארטילריה. מסלול חיל הרגלים והפרשים היה המסלול הנחשב והנחשק יותר, ואליו התקבלו רק בנים של משפחות אצולה נחשבות במירכאות. ייחוסו המשפחתי של נפוליאון מקורסיקה לא היה יוקרתי במיוחד, ולכן הוא למד ארטילריה, שנחשבה אז למקצוע צבאי נחות יותר. רצה הגורל ובאותה השנה בה סיים נפוליאון את לימודיו בפנימייה ומונה לקצין ארטילריה זוטר, התחוללה המהפכה הצרפתית המפורסמת וצרפת הושלכה לתוך מלחמת אזרחים סוערת, אכזרית ורוויית דם. מצד אחד היו המלוכנים שתמכו בסדר הישן ובהמשך שלטונו של המלך, מהצד השני המהפכנים שביקשו להפוך את צרפת מממלכה לרפובליקה שתהיה מושתתת על עקרונות של שוויון ודמוקרטיה. קצינים רבים בצבא הצרפתי היו בני אצולה ולכן צידדו במלוכנים, אבל נפוליאון שנמשך מהרגע הראשון כמעט אל האידיאלים הנאורים של המהפכה, בחר להצטרף לצבא המהפכני. ב-1793 הטילו המהפכנים מצור על העיר טולון, שהייתה בשליטתם של המלוכנים. טולון הייתה עיר חשובה במיוחד בזכות הנמל הגדול שלה שהחזיק לא פחות משליש מכל ספינות הצי הצרפתי והיה אחד הבסיסים הימיים החשובים ביותר של צרפת בים התיכון. אף על פי כן, המצור על טולון היה בסופו של דבר רק קרב אחד מתוך עשרות קרבות דומים שהשתוללו בכל רחבי צרפת, וכנראה שלא הייתי מספר לכם עליו אלמלא העובדה שטולון הייתה הבמה שעליה זכה העולם לשמוע לראשונה את השם נפוליאון. נפוליאון היה אז כאמור קצין צעיר וטירון, ובנוסף מפקד הצבא באותה הגזרה לא ממש חיבב אותו. אבל לצבא המהפכני בטולון הוצמד קצין פוליטי שתפקידו היה לוודא את נאמנותם של מפקדי הצבא למטרותיה של המהפכה, והקצין הפוליטי הזה היה במקרה גם כן קורסיקאי. זאת ועוד, נפוליאון היה חברו של אחד אוגוסטן רובספייר, שהיה אחיו של מקסימיליאן רובספייר, אחד מובילי המהפכה הצרפתית. בזכות הקשרים החברתיים האלו נפוליאון זכה להתמנות למפקד כוחות הארטילריה של הכוחות המהפכניים במצור על טולון. על הנייר, מצבם של הכוחות המהפכניים לא היה מזהיר במיוחד. הצבא המלוכני זכה לתמיכה רחבה מצד שאר מדינות אירופה שחששו ובצדק שההפיכה המוצלחת בצרפת תעורר שאיפות דומות גם בקרב אזרחיהן שלהן, ובריטניה וספרד שלחו את הציים שלהן כדי לסייע לכוחות המלוכניים בטולון. הצבא המהפכני לעומת זאת לא זכה לסיוע חיצוני כלשהו, ולנפוליאון בפרט לא היו מספיק תותחים וגם לא מספיק חיילים מיומנים שידעו לתפעל אותם. אבל באמצעות תושייה, קסם אישי והמון המון המון עבודה קשה, נפוליאון הצליח להפוך את הקערה הזו על פיה. הוא אסף תותחים, פגזים וציוד נוסף מכל מיני ערים ויישובים בסביבה, גייס חיילים מיחידות אחרות, אימן אותם בתפעול סוללות הארטילריה והציב תותחים בנקודות אסטרטגיות מסביב לעיר הנצורה. הארטילריה היעילה שהוא הפעיל הפריעה מאוד לפעילותן של הספינות הבריטיות והספרדיות ומנעה מהן לסייע למלוכנים הנצורים. בתום ארבעה חודשים של מצור ואחרי מתקפה מכרעת שבה נפצע נפוליאון בירכו מדקירה של ביונטה (סכין ארוכה שמורכבת על קנה של רובה), נפלה טולון לידי המהפכנים. נפוליאון זכה לשבחים רבים על תושייתו, אומץ ליבו והיוזמה שהפגין בקרבות, וקודם מדרגת סגן היישר לדרגת קולונל. אגב, השמחה של המהפכנים על לכידתה של טולון לא הייתה מושלמת, מכיוון שהבריטים הצליחו להטביע רגע לפני שהם נסוגו מהעיר כמחצית מכל ספינות המלחמה הצרפתיות שעגנו בנמל ולפוצץ את מחסן התחמושת המרכזי. מי שהיה אחראי על המבצע הנועז הזה היה קצין בריטי צעיר בשם סידני סמית'. זכרו את השם הזה, הוא עוד יופיע בהמשך סיפורנו. כשנתיים לאחר המצור בטולון, ב-1795, זכה נפוליאון להזדמנות נוספת להוכיח את עצמו. כוחות של הצבא המלוכני התקדמו לעבר פריז, ובתוך העיר פרצה התקוממות של תומכי המלך. חברי האספה הלאומית חששו שמא האספסוף המתקרב יעשה בהם שפטים, וביקשו את עזרתו של נפוליאון בדיכוי ההתקוממות. נפוליאון הסכים, גייס כוחות ארטילריה ממקומות אחרים בעיר והציב כ-40 תותחים בדרכם של המתקוממים. מספרם של המורדים היה פי שישה מזה של המגינים המהפכניים, אבל הארטילריה של נפוליאון עשתה בהם שפטים וההתקוממות דוכאה במהירות. ההצלחה הזו הפכה את נפוליאון לסופרסטאר. הוא קודם לדרגת גנרל וקיבל את הפיקוד על 'צבא איטליה', יחידה שאפשר להקביל אותה לאוגדה במערך הכוחות של צה"ל. זו הייתה כמובן הצלחה פנומנלית: מסגן צעיר וזוטר לגנרל בכיר בתוך פחות מארבע שנים. אבל עליה וקוץ בה: צבא איטליה נחשב לגרוע ולחלש מבין כל 11 הצבאות הצרפתיים. חייליו היו מנוסים יחסית, אבל מכיוון שעיקר המאמץ המלחמתי היה בחזית אזור הריין ולא בחזית האיטלקית, הציוד שלהם היה גרוע והמורל של החיילים ירוד. נפוליאון לא בזבז זמן. הוא ידע שהאוסטרים מתכננים לפלוש לצרפת מכיוון איטליה דרך ממלכה קטנה בשם פיימונט, והוא גם ידע שאין לו סיכוי להתמודד נגד הצבאות המשולבים של אוסטריה ופיימונט יחד. על כן, הוא החליט להקדים תרופה למכה. הוא אסף 38 אלף חיילים והצעיד אותם במהירות לעבר ממלכת פיימונט. כאן בא לידי ביטוי בפעם הראשונה הגאונות של נפוליאון כמצביא וטקטיקן - הגאונות שבזכותה נלמדים הקרבות שלו בבתי ספר צבאיים עד ימינו. נפוליאון התבסס באזור הררי ופרס את כוחותיו על פני שטח רחב יחסית, מדלל אותם בכוונה. הגנרל הפיימונטי בלע את הפיתיון, גם הוא פיזר את הכוחות שלו אל מול כוחותיו של נפוליאון. זה היה הרגע לו חיכה בונפרטה. הוא אסף את כוחותיו במהירות הבזק והיכה באגפו של הצבא הפיימונטי. במילים אחרות, הוא השתמש בתמרון מהיר כדי ליצור עליונות טקטית מקומית באזור קטן ותחום. זו טקטיקה שנפוליאון ימשיך להשתמש בה שוב ושוב ושוב במרוצת הקריירה הצבאית שלו. אחת האימרות המפורסמות שלו הייתה: 'אי אפשר לפצות על איבוד זמן במלחמה. אני עלול להפסיד קרב, אבל אסור לי להפסיד דקה'. ואכן, חייליו של נפוליאון היו מפורסמים בכך שהיו מסוגלים לחצות 50 ואפילו 60 קילומטרים ביום - ברגל, נזכור - בעוד שצבאות אחרים היו מסוגלים לנוע בקושי עשרה או 15 קילומטרים בלבד. המפתח לתנועה המהירה הזו הייתה התעקשותו של נפוליאון לנתק את הכוחות הצועדים משרשרת האספקה שלהם, אותם עגלות וסוסים שהיו סוחבים את האוכל, השתייה וכדומה, ובאופן טבעי הם גם היו איטיים יותר ממהירות ההליכה של חייל בודד או יחידה קטנה. במקום זאת, החיילים של נפוליאון היו ניזונים ממה שהצליחו למצוא בדרך, ביישובים שבהם הם חלפו בדרכם. התמרון המהיר של נפוליאון תפס את הפיימונטים עם המכנסיים למטה. הצרפתים הסבו להם אבדות כבדות והם נאלצו להיכנע. במסגרת הסכם הכניעה דרש נפוליאון כופר שממן של כסף וזהב, ואת הכופר הזה הוא חילק לחייליו. הצעד הזה שכנע את החיילים שנפוליאון באמת דואג להם, והמורל בצבא איטליה השתפר פלאים. האוסטרים הביטו בדאגה בתבוסה של הפיימונטים והחליטו להסיג את כוחותיהם מזרחה. נפוליאון לא ויתר. הוא רדף אחרי הכוחות האוסטרים הנסוגים עד שהשיג אותם במקום בשם לודי. שלושה גדודים אוסטרים עם 14 תותחים כבדים התבצרו בלודי מעברו השני של גשר עץ, ולצרפתים לא הייתה ברירה אלא להסתער ישירות אל מול התותחים האלו. לכולם היה ברור שההסתערות הזו היא פחות או יותר משימת התאבדות. נפוליאון הורה לחייליו להסתער, אבל שלא כמו הקצינים מהדור הישן, הוא לא נשאר מוגן בעורף אלא השתתף בעצמו בהסתערות. החיילים הצרפתים הביטו בהשתאות בגנרל שלהם מחלק פקודות ומנהל את הקרב כשפגזים אוסטרים נופלים מסביבו, ואומץ הלב שלו חיזק את רוחם. ההסתערות הצרפתית שברה את האוסטרים שנמלטו כל עוד נפשם בם. שתי הקרבות האלו, בפיימונט ובלודי, מדגימים את תכונות האופי ודרכי החשיבה שהפכו את נפוליאון למי שהוא. למשל, נפוליאון תמיד העדיף מתקפה החלטית ומוחצת על פני מגננה, והוא ידע לתמרן את כוחותיו במהירות על שדה הקרב כדי לנצל חולשות נקודתיות במערך האויב. במישור האנושי, חייליו של נפוליאון הצמידו לו את הכינוי 'הטוראי הקטן', אבל זה לא היה מתוך לעג לגובה שלו, אלא מתוך חיבה. בהזדמנויות רבות הוא אכל עם החיילים, שתה איתם ואפילו ישן על הרצפה יחד איתם בעמדות. שלא כמו קצינים ממעמד האצולה ששמרו מרחק מהחיילים פשוטי העם, נפוליאון היה חייל של חיילים, ובזכות ההתנהגות הזו חייליו של נפוליאון רכשו לו נאמנות עיוורת והיו מוכנים ללכת אחריו באש ובמים. הדוכס מוולינגטון, מי שעתיד להפוך לאחד מאויביו המרים ביותר של נפוליאון, אמר עליו שעצם נוכחותו בשדה הקרב שקולה ל-40 אלף חיילים. דוגמה נהדרת לנאמנות הזו היא פגז אויב שנפל סמוך לרגליו של נפוליאון בזמן שביקר בתעלת מגן במהלך מצור. שני חיילים שעמדו בסמוך זינקו על הגנרל ונשכבו מעליו שבריר שנייה לפני שהפגז התפוצץ והשאיר אחריו בור שעל פי התיאורים היה ציטוט 'גדול מספיק כדי להכיל עגלה ושני סוסים'. אחד מהחיילים נפצע באורח קשה, אבל חייו של נפוליאון ניצלו וכאות תודה הוא קידם את שני החיילים לדרגת קצונה. צריך גם לציין שלצבאו של נפוליאון היו עוד שני יתרונות חשובים על פני שאר הצבאות האירופיים באותה התקופה. הראשון היה אופן הקידום בתוך המערכת הצבאית הצרפתית, שהיה מבוסס בהתאם לעקרונות השוויון, האחווה והצדק של המהפכה הצרפתית על יכולת מוכחת והצלחה בשדה הקרב, ולא רק על מעמד וייחוס משפחתי כפי שהיה מקובל בשאר הצבאות. העובדה הזו אפשרה לקצינים צרפתים מוכשרים להתברג במהירות בעמדות משפיעות, כמו במקרה של נפוליאון עצמו, וחיזקה מאוד את שדרת הפיקוד של הצבא הצרפתי. היתרון השני היה בזהותם של החיילים עצמם. בעוד שבצבאות אחרים חיילים רבים היו שכירי חרב שנלחמו למען כסף ומיהרו לברוח משדה הקרב כשהעניינים נעשו קצת יותר מדי מסוכנים, הצבא הצרפתי היה באמת ובתמים צבא העם. החיילים הצרפתים נלחמו למען המדינה והיו מוכנים לחרף את נפשם בשם האידיאלים הנשגבים של המהפכה. הקמפיין של נפוליאון באיטליה היה הצלחה מדהימה. אני לא ארחיב כאן על כל ההתרחשויות, אבל די אם אסכם ואומר שבתוך פחות משנה בונפרטה כבש את כל חצי האי האיטלקי ואת שווייץ, רדף אחרי האוסטרים עד למרחק של פחות מ-100 קילומטרים מווינה והכריח אותם למסור את בלגיה לידי צרפת. הוא ניצח 18 קרבות מכריעים, לכד 150 אלף שבויים והקים באיטליה שורה של רפובליקות קטנות שהיו נאמנות לאינטרסים הצרפתיים. אם לפני הקמפיין צרפת הייתה תחת איום של קואליציה של כמה וכמה מדינות אירופיות מכל הכיוונים, כשנפוליאון חזר מאיטליה, בריטניה הייתה המדינה היחידה שלא חתמה על הסכם שלום עם צרפת. אין פלא שנפוליאון נכנס לפריז כגיבור ומושיע ונערכו לכבודו נשפים ופסטיבלים. הוא היה האיש שהציל את המהפכה הצרפתית. כמובן, לא כולם היו מרוצים מההצלחה המטאורית של נפוליאון. מי שניהל את צרפת באותם הימים היה גוף בשם הדירקטוריון, שהיה מאוד לא פופולרי בקרב העם. הוא נתפס כחלש, מהסס ובעיקר מושחת. חברי הדירקטוריון ראו בנפוליאון איום ובמידה רבה של צדק. נפוליאון לא ספר אותם. כשכבש את איטליה ואת שווייץ הוא לא המתין לפקודות מהדירקטוריון לגבי מה לעשות עם השטחים הכבושים האלו. הוא ניהל משא ומתן עצמאי עם המנוצחים, חתם על צווים וכרת בריתות בלי לשאול אף אחד, והכי גרוע מבחינתם - הוא עשה את זה טוב. כולם הבינו שמדובר באדם מבריק ושאפתן באופן יוצא דופן, ושהדבר הגרוע ביותר עבור הדירקטוריון הוא לתת לאדם שאפתן שכזה לשבת בפריז בחוסר מעש. אגב, גם נפוליאון הבין את זה מצוין. הוא חשש שחברי הדירקטוריון ינסו להתנקש בחייו והסיק טועמי מזון שבדקו את האוכל שהוגש לו כדי שלא יורעל. חברי הדירקטוריון הורו לנפוליאון להכין את הצבא שלו לפלישה לבריטניה, יריבתה הגדולה של צרפת. נפוליאון סירב. הוא ידע שהמטרה האמיתית של ההוראה הזו היא להוציא אותו מפריז ולהרחיק אותו ממעגלי ההשפעה. ובכל מקרה, הצי הבריטי היה חזק מדי וסביר שיצליח לבלום כל ניסיון פלישה דרך הים. הדירקטוריון התעקש ובויכוח הסוער שפרץ ביניהם נפוליאון היה כפסע מהתפטרות. זו לא הייתה אפשרות טובה מבחינתם של הדירקטורים. לאיש מהם לא היה ספק שאם נפוליאון הולך, הצבא וכנראה גם העם כולו הולך עם נפוליאון. ואז בא נפוליאון עם הצעה שכאילו נפלה לדירקטוריון מהשמיים: מסע כיבושים במצרים. רן לוי 23:24 אני רוצה להכיר לכם את נגן הפודקאסטים הטוב ביותר שראיתי מימיי. נוח, מהיר, עיצוב אלגנטי ומרשים וצריכת הדלק הטובה ביותר בקטגוריה. על מה אני מדבר? על הטויוטה קאמרי כמובן. תקשיבו, אני מאזין לפודקאסטים בתוך טויוטה קאמרי ואין רכב שיותר כיף להאזין בו לפודקאסטים. מערכת הנעה היברידית חשמלית שקטה - הנה, אתם שומעים את השקט? כך נשמעת טויוטה קאמרי 2021. תא הנוסעים שלה מרווח ומפנק, הכל באיכות גבוהה ביותר עם הקפדה על כל פרט ופרט וגם מערכת מולטימדיה בעברית עם כל סוגי החיבורים לטלפון שלכם. אמרתי לכם, נגן הפודקאסטים המושלם. גם העיצוב מרשים ואלגנטי ביותר וכמובן כהיברידית היא מזהמת הרבה פחות. לא סתם היא הפכה למכונית הנוסעים הנמכרת ביותר בארצות הברית. רוצים להרגיש אותה? הזמינו נסיעת התרשמות ללא התחייבות. הקליקו על הבאנר של טויוטה באפליקציית עושים היסטוריה או ב-osimhistoria.com ותאמו לעצמכם נסיעת התרשמות בכל אחת מהסוכנויות המורשות של טויוטה ללא כל התחייבות. טויוטה - להרגיש איכות, ליהנות מהיוקרה, עם טויוטה קאמרי 2021. רן לוי 24:45 היו לנפוליאון שתי סיבות טובות מאוד לרצות לכבוש את מצרים. הראשונה היא שמצרים תהווה בסיס מצוין שממנו יוכלו הצרפתים להתקדם לכיוון הודו, והודו הייתה היהלום שבכתר האימפריה הבריטית ומקור לחלק ניכר מעוצמתה הכלכלית והפוליטית. למעשה, טען נפוליאון, איום על הודו יהיה הרבה יותר אפקטיבי ומפחיד עבור הבריטים מאשר איום בפלישה דרך תעלת למאנש, שאיש לא ראה בה אפשרות מעשית. מצרים עשירה מספיק במזון ובגמלים כדי לאפשר לצבא הצרפתי לצאת למסע רגלי להודו דרך אסיה, והצי הבריטי על כל עוצמתו לא יוכל לעשות דבר כדי לעצור אותם. נפוליאון גם ידע שישנם שליטים מקומיים בהודו שלא אהבו את השלטון הבריטי וישמחו לשתף פעולה עם הצרפתים. יכול להיות שאתם שואלים את עצמכם: מסע רגלי של אלפי קילומטרים ממצרים להודו? זה נשמע פנטסטי, כמעט בלתי אפשרי. אבל לא כך הוא. ראשית, המרחק ממצרים להודו הוא פחות או יותר כמו המרחק מצרפת לרוסיה, ואלו מרחקים שהאירופים הכירו היטב. שנית, כבר לפני 2,000 שנה עשה צבאו של אלכסנדר הגדול את אותו המסע פחות או יותר ובהצלחה מרשימה. אין סיבה שצבא מודרני מיומן ומצויד היטב לא יוכל לשחזר את אותו ההישג. אזכור שמו של אלכסנדר הגדול מוביל אותנו לסיבה השנייה שבגינה רצה נפוליאון לכבוש את מצרים, סיבה שאותה הוא לא שיתף עם חברי הדירקטוריון. שיגעון גדלות, או בשמה השני מגלומניה, היא תסמונת פסיכולוגית שמאופיינת בכך שאדם מייחס לעצמו תכונות אלוהיות ונשגבות, גאונות עליונה או כישורים פנטסטיים. שמה העממי של התסמונת הזו הוא 'תסמונת נפוליאון', ולא במקרה. כבר בתור ילד נפוליאון הרבה לקרוא ספרים על המצביאים הגדולים ביותר של ההיסטוריה: חניבעל, פרידריך הגדול וכמובן אלכסנדר מוקדון. סביר להניח שתמיד היה בו גרעין של מגלומניה מסוימת, אבל ההצלחה המדהימה שלו באיטליה שכנעה אותו שהוא עתיד להיות יורשו של אלכסנדר. שהיקום, הטבע, הגורל - מה שלא שולט בעולם - מייעדים אותו, נפוליאון בונפרטה, לכבוש את העולם כולו, מילולית. לאחר הקרב בלודי שבו הוא מחץ את הצבא האוסטרי, הוא אמר, ציטוט: 'באותו הרגע הבנתי מה אני עתיד להיות. הרגשתי את האדמה נופלת מתחתיי, כאילו משהו סוחף אותי אל השמיים'. סוף ציטוט. מזכירו האישי תיאר בספר שכתב דברים שאמר לו נפוליאון בהזדמנות אחרת, ציטוט: 'אירופה היא תל עפר לרגליים. אין לאירופה הפצפונת מה להציע לי. עלינו לצאת אל המזרח, שם אני אוכל להגשים את תהילתי באמת ובתמים'. סוף ציטוט. נפוליאון התכוון לרשת את אלכסנדר הגדול כמצביא והקיסר הגדול ביותר שידע העולם מאז ומתמיד, וכיבוש מצרים היה מבחינתו הצעד הראשון בדרך להקמתה של אימפריה אוריינטלית אדירה. קיסרות שתיוולד באסיה רחבת הידיים ומשם תתרחב גם לאירופה ולכל שאר העולם. סביר להניח שחברי הדירקטוריון לא היו מודעים בשלב הזה לשאיפותיו האמיתיות של נפוליאון, אבל גם אם כן, כנראה שזה לא היה מפריע להם יותר מדי. מבחינתם, עצם הוצאתו של נפוליאון המסוכן מפריז הייתה בעצמה רווח מיידי וברור. וחוץ מזה, כיבוש מצרים, גם אם לא יוביל בסופו של דבר לכיבושה של הודו, היה מצוין לצרפת. צרפת הפסידה את רוב הקולוניות שלה באמריקה ובמזרח הרחוק בעקבות המהפכה, וקולוניה חדשה במצרים תחזק מאוד את מעמדה של צרפת במזרח התיכון ותחזק את קשרי המסחר שלה עם מדינות אסיה. הדירקטוריון אם כן אישר את התוכנית בלב חפץ, ונפוליאון כמו נפוליאון החל לאסוף את הצבא שלו באותה מהירות והחלטיות שבה ניהל את הקרבות שלו. אנחנו מדברים כאן על כוח הפלישה הגדול ביותר בהיסטוריה עד אז: 335 ספינות, 34 אלף חיילים, 1,200 סוסים ו-171 תותחים שנפוליאון הכין וארגן בכמה וכמה נמלים שונים ברחבי צרפת בתוך - אני יודע שזה יישמע לכם מופרך - שמונה שבועות בלבד. בפרק הזמן הזה נפוליאון הספיק לא רק לאסוף את הצבא ולארגן אותו, אלא גם לשלוח שליחים לכל המדינות שהוא כבש ברחבי אירופה ולבזוז מהן מטבעות זהב וכסף בשווי של מיליוני פרנקים כדי לממן את מסע המלחמה. ועוד עובדה מדהימה וכמעט בלתי נתפסת: כל האופרציה הענקית הזו התנהלה בחשאיות מוחלטת. נפוליאון חשש שהצי הבריטי ינסה ללכוד אותם בדרכם למצרים, ולכן אף אחד מהחיילים והקצינים שעמדו לצאת למסע לא ידע לאן הם עומדים להפליג. בכל צרפת כולה היו רק כ-40 איש בלבד שידעו מהו יעדו האמיתי של כוח הפלישה. והייתה עוד תוספת משמעותית ובלתי שגרתית לכוח הפלישה. מצרים העתיקה ידועה כאחת האימפריות הגדולות והמרשימות ביותר שידע העולם. האירופים היו סקרנים מאוד לגבי ההיסטוריה של מצרים. הרומאים הביאו לאירופה אובליסקים מרשימים, אותם עמודי אבן מחודדים מעוטרים בכתובות בכתב חרטומים, ומדי פעם חזרו לאירופה מטיילים אירופים עם תיאורים עוצרי נשימה של העתיקות הפלאיות שהם ראו במצרים. אבל המזרח התיכון היה רחוק, פראי ומסוכן, ומצרים נותרה במשך מאות שנים אפופה בערפל של מסתורין. נפוליאון היה חובב גדול של מדע וידע והוא האמין בכל ליבו בפוטנציאל של המדע לשפר את חייהם של בני האדם ולהוליך אותם אל עתיד טוב יותר. הוא ידע שהמסע שלו הוא הזדמנות מעולה עבור המדענים באירופה לחקור את צפונותיה של ארץ מסתורית זו, ולכן הזמין לא פחות מ-167 מדענים, מהנדסים ואמנים מכל תחום ודיסציפלינה רלוונטיים להצטרף אל כוח הפלישה שלו. זואולוגים, בוטנאים, מתמטיקאים, כימאים, אסטרונומים, ציירים, פסלים, גאולוגים ועוד ועוד. ולא היה מדובר בדמויות שוליות וזניחות במדע הצרפתי, אלא כמה מהמדענים הבכירים ביותר, אנשים שהטביעו או שהיו עתידים להטביע חותם ממש על המדע, כמו למשל המתמטיקאי ז'אן ז'וזף פורייה וגספאר מונז', הצייר ויוויאן דנון והזואולוג אטיין ז'ופרואה סנט-אילר. מעניין לציין שכמו כמעט כל המשתתפים במשלחת, גם המדענים והחוקרים האלה, שכונו 'סוואנטס' - מילה שמשמעותה חכמים או מומחים בתרגום חופשי - גם להם לא היה מושג לאן בעצם הם מפליגים. העובדה שהם הסכימו לעזוב את ביתם ועבודתם למשך מה שתהיה סביר להניח תקופה לא קצרה בכלל, היא עדות לכריזמה ולהשפעה שהייתה לנפוליאון על כל הסובבים אותו. וכך, ב-19 במאי 1798, בטקס חגיגי ולצליליה של תזמורת מפוארת, יצא כוח הפלישה לדרכו ללא כל תקלות מיוחדות. כשבועיים לאחר מכן, נפוליאון עצר באי מלטה שעליו שלט באותה התקופה מסדר אבירים נוצרי בשם ההוספיטלרים. זה לא היה ביקור נימוסין. נפוליאון ידע שהאבירים ההוספיטלרים מחזיקים בכספות שלהם אוצר גדול מאוד של כסף וזהב, ונפוליאון רצה את האוצר הזה. הנמל של מלטה היה אחד הנמלים המבוצרים ביותר בעולם, עם לא פחות מ-1,500 תותחים. אבל מרגל מקומי חשף בפני נפוליאון את האמת: התותחים ישנים וחלודים, ולאבירים, שחלקם הגדול היו במקור צרפתים, אין מוטיבציה יתרה להילחם בו. כשהטיל נפוליאון עוגן מול מלטה, המושל המקומי סירב לתת לו להיכנס לנמל, אבל נפוליאון הודיע לו בצורה שאינה משתמעת לשני פנים שהוא מתכוון להשתלט על האי בכוח אם צריך, והמושל התקפל. מספר ימים לאחר מכן עזב כוח הפלישה את האי הקטן עם לא פחות מ-7 מיליון פרנק במטבעות זהב ועוד כאלפיים עבדים אפריקאים שנפוליאון שחרר ולקח עימו למצרים. כחודש לאחר שיצאו לים, הגיעו ספינותיו של נפוליאון לחופיה של מצרים. היעד הטבעי למשלחת היה נמל אלכסנדריה. אבל נפוליאון חשש ממארב של הצי הבריטי והחליט לנחות במרחק של כמה קילומטרים מהנמל עצמו, באזור שלא היה מוגן מגלים ורוחות. לרוע המזל, ביום הנחיתה נשבו רוחות חזקות במיוחד. כמה מהסירות שהובילו לוחמים לחוף התהפכו וכמאה איש טבעו למוות. זו לא הייתה התחלה מעודדת במיוחד, אבל נפוליאון לא התרגש. הוא ארגן בזריזות כוח חלוץ של כ-4,000 לוחמים והחל צועד לאורך החוף לעבר אלכסנדריה. בשלב הזה אתם ודאי שואלים את עצמכם: ומה קורה במצרים בכל הזמן הזה? האם זו הייתה ארץ נטושה ובשלה לכיבוש ללא מאמץ? לא, הרחק מכך. השליטה הרשמית של מצרים הייתה האימפריה העות'מאנית שמרכזה היה בקונסטנטינופול, איסטנבול של ימינו. אני משתמש במילים 'השליטה הרשמית' מכיוון שהשליטה בפועל במדינה הצפון אפריקאית הייתה נתונה בידיהם של הממלוכים. הממלוכים היו מסדר או שושלת של לוחמים נועזים שהיו במקורם עבדים שהתאסלמו והובאו למזרח התיכון ממדינות הבלקן והקווקז. הממלוכים שלטו על מצרים מאז המאה ה-13. במאה ה-16 נכבשה מצרים על ידי העות'מאנים, אבל הממלוכים המשיכו להחזיק במדינה כאוטונומיה תחת השלטון הטורקי. במרוצת המאה ה-18 הלכה האימפריה העות'מאנית ונחלשה, האירופים כינו אותה 'האיש החולה של אירופה', והשליטה של הסולטן בוואסלים הממלוכים שלו הלכה והתרופפה עד שהייתה קיימת בעיקר רק על הנייר. הממלוכים במצרים לא היו גוף יחיד ומאוחד, אלא כמה וכמה מנהיגים מקומיים שנלחמו בינם ובין עצמם על השליטה במדינה. בימים שבהם עגנו ספינותיו של נפוליאון לחופיה של מצרים, השליטה הזו הייתה נתונה בידיהם של איברהים ביי ומוראד ביי. 'ביי' הוא תואר כבוד בטורקית עות'מאנית שמשמעותו בתרגום חופשי הוא ראש השבט. הממלוכים לא היו פופולריים במיוחד במצרים. קודם כל הם היו זרים, הם אמנם קיבלו על עצמם את דת האסלאם אבל הם לא היו ערבים. שנית, הממלוכים לא היו חזקים בלשון המעטה באדמיניסטרציה וניהול תקין. המיסים שהם גבו מהפלאחים המקומיים ומסוחרים שעברו דרך מצרים נכנסו בעיקר לכיסם הפרטי. במרוצת מאות השנים שבהן הממלוכים שלטו במצרים, המדינה הלכה והידרדרה עד שהייתה רק צל חיוור של האימפריה הפרעונית המתקדמת והמפוארת שלפני אלפי שנים. אף על פי כן, הם שלטו במצרים ביד ברזל ובאכזריות מופגנת ואיש לא העז להתנגד להם. נפוליאון ידע שהמצב הכלכלי במצרים איום ונורא ושהמצרים המקומיים סובלים מאוד תחת ידם של הממלוכים. מכיוון שכך, הוא קיווה שהמצרים לא יראו בצרפתים כוח פולש שבא לכבוש אותם, אלא כוח הצלה שבא לשחרר אותם מעולו של השלטון הממלוכי העריץ. זו גם הסיבה שהוא הביא עימו למצרים את אותם אלפיים עבדים ששחרר במלטה. הוא קיווה שהעבדים המשוחררים יפיצו ברחבי מצרים את השמועה אודות נפוליאון המשחרר שמביא איתו למזרח התיכון את ערכי החופש והשוויון של המהפכה הצרפתית, וכך הוא יוכל להתקבל על ידי המקומיים בזרועות פתוחות. מי ששלט בעיר אלכסנדריה היה שריף מקומי בשם אל-קוראעים. כשרצה אל-קוראעים את תרני הספינות הצרפתיות מתקרבות מכיוון האופק, הוא שלח הודעה בהולה למוראד ביי בקהיר. ציטוט: 'אדוני, הצי אשר הגיע לחופנו הוא עצום, אי אפשר לראות את תחילתו ולא את סופו. בשם אהבת האל ונביאו, אנא שלח לנו לוחמים שיגנו עלינו'. סוף ציטוט. מוראד ביי לא התרגש. לא במקרה נודעו הממלוכים כלוחמים הנועזים והמוכשרים ביותר בכל רחבי המזרח התיכון. הוא הכיר את החיילים שלו היטב והוא לא היה מודאג כלל מכוחותיו של נפוליאון. הוא ערך כמה בירורים משלו וכשהבין שהכוח בין 4,000 החיילים שנפוליאון הוביל לעבר אלכסנדריה אינו כולל פרשים (שכן הסוסים הצרפתיים נשארו על הספינות בינתיים), הוא היה משוכנע שהפרשים המהירים שלו ישחטו את הצרפתים ללא מאמץ. הוא בחר שלא לשלוח עזרה למושל אלכסנדריה וכתב לו, ציטוט: 'אנשיי ישמידו אותם בקלות ויחתכו את ראשיהם כמו שחותכים אבטיחים בשדות'. סוף ציטוט. בינתיים לא רחוק מאלכסנדריה, צעדו החיילים הצרפתים לאורך החוף. זה היה המפגש הראשון שלהם עם השמש המזרח תיכונית היוקדת והם בהחלט לא באו מוכנים למפגש הזה. נפוליאון כדרכו העדיף תמרון מהיר והחלטי על פני כל שיקול אחר, וכפי שנהג באירופה הוא לא לקח איתו אספקה לדרך. אבל מצרים, כפי שגילו הצרפתים עד מהרה, היא לא אירופה. ובנתיב המסע לא היו מספיק יישובים כדי לכלכל את הכוח הצועד. אחרי יממה של צעידה מפרכת בשמש המדברית, החיילים הצרפתים שלא נשאו עליהם מספיק מי שתייה היו צמאים, מאוד צמאים. כשהגיע הכוח לאלכסנדריה, החיילים הצרפתים הסתערו על החומות כחרוזי אמוק, ולא רק מכיוון שהיו לוחמים אמיצים. במילותיו של אחד הקצינים הצרפתים שהשתתף בקרב הזה, ציטוט: 'או שנמצא מים באלכסנדריה או שנמות. אין לנו ברירה'. סוף ציטוט. אחרי פחות מיממה של קרבות במהלכן ספרו כמאה הרוגים ופצועים בצד הצרפתי וכ-800 בצד המצרי, נכנע מושל אלכסנדריה ונפוליאון נכנס לעיר כמנצח. בזמן הזה החלו גם ה'סוואנטס', המדענים והאמנים שהצטרפו למשלחת של נפוליאון, לרדת מהספינות אל החוף. עד מהרה הם גילו שהם לבדם. החיילים והקצינים של כוח הפלישה היו מאורגנים כל אחד במחלקה או בדיוויזיה שלו עם מערך מסודר של אספקה ואדמיניסטרציה, אבל הסוואנטס היו אזרחים ולכן הם לא היו שייכים לאף יחידה צבאית. המשמעות הייתה שאף אחד לא דאג להם. בזמן שכל החיילים היו עסוקים בפריקה והתארגנות, הסוואנטס נאלצו להתחנן בפני החיילים שיחלקו איתם מעט מהמים ומהמזון שלהם. לא היה להם איפה לישון ובלילות תקפו אותם כלבי הרחוב הפראיים שמילאו את רחובותיה של אלכסנדריה. בלית ברירה החלו הסוואנטס מיוזמתם האישית להצטוות ליחידות הצבאיות השונות כשליחים, פקידים או תפקידים מאולתרים נוספים בתמורה למזון ולינה. מיותר לציין שזו לא הייתה משלחת המחקר המדעית שדמיינו לעצמם כשהסכימו להצטרף לכוח הפלישה. למזלם, כששמע נפוליאון על מצבם הוא החליט ל'גייס' אותם במירכאות. הוא העניק לסוואנטס דרגת טוראי, צוות אותם באופן רשמי ליחידות השונות ודאג להם לאוכל ולמגורים. בתום מספר ימים של התארגנות יצאה משלחת ראשונה של סוואנטס לתור את העיר. באירופה השם אלכסנדריה נשא עימו משקל מכובד ומרשים. זו הייתה העיר האגדית שבה חיו ועבדו דורות של מלומדים גדולים כגון ארכימדס ופילון האלכסנדרוני. העיר שבה שכנה הספרייה הנודעת, אולי הספרייה הגדולה ביותר בהיסטוריה של העולם הקדום. אבל כשדרכו רגליהם של המלומדים האירופים בעיר העתיקה, כמעט ולא נותר דבר מאותה גדולה אגדית. אלכסנדריה המטונפת והמוזנחת של 1798 לא הזכירה בכלל את אלכסנדריה המיתולוגית של ארכימדס. המבנים העתיקים עמדו שבורים והרוסים ועמודים מכוסי הירוגליפים שנתלשו ממקומם שימשו כעת כמפתני דלתות או ספסלים מאולתרים. הסוואנטס לא הצליחו להסתיר את אכזבתם ונשאו את עיניהם אל קהיר והפירמידות. אבל לפני שיכבוש את קהיר, לנפוליאון היו תוכניות אחרות. בדרך כלל כשצבא צרפתי כבש עיר לאחר מצור, החיילים הצרפתים קיבלו יד חופשית לבזוז את התושבים המקומיים כמעין פיצוי על הלחימה המאומצת שלהם. אבל נפוליאון ידע שלמרות שכוח הפלישה שלו היה הגדול ביותר שנעשה עד כה, הוא לא היה מספיק גדול כדי לכבוש את מצרים הגדולה כולה ללא שיתוף פעולה מצד האוכלוסייה המקומית. על כן הוא היה נחוש לעשות כל מה שצריך כדי לא להרגיז את המצרים ולשכנע אותם שהצרפתים הם חבריהם ולא אויביהם. למשל, במקום לאסור את המושל המקומי שנלחם נגדו ולהשליכו לכלא, הוא השביע אותו לנאמנות ורשה לו להישאר בתפקידו. הוא גם פקד על חייליו להפגין כבוד והתנהגות מופתית כלפי המקומיים. וזו לא הייתה הכרזה ריקה מתוכן. ימים ספורים לאחר הכיבוש נתפס חייל צרפתי שגנב סכין מאחד האזרחים. נפוליאון העמיד אותו למשפט על המקום והוציא אותו להורג למען יראו וייראו. ונפוליאון עשה אפילו יותר מכך. גנרלים אחרים לא ממש התייחסו לדת או לתרבות המקומית במקומות שאותם כבשו, אבל במשך כל ימי ההפלגה מצרפת למצרים נפוליאון קרא בקדחתנות את הקוראן וכל ספר אחר שיכול היה למצוא אודות עקרונות ותרבות האסלאם. הוא רצה להבין את הדת הזו לעומקה, מה מניע את המאמינים ומי האנשים שמשפיעים עליהם. חלק מהרצון הזה נבע משיקולים מעשיים ואולי אפילו ציניים. אם יבין נפוליאון את התרבות המוסלמית כמו שצריך, יהיה לו קל יותר לפייס את האוכלוסייה המקומית ולשכנע אותם להתמרד כנגד אדוניהם הממלוכים. אבל חלק אחר הגיע ממקום אמיתי יותר. נפוליאון האמין באמת ובתמים באידיאלים של המהפכה אודות אחווה ושוויון, וזה כלל גם כבוד כלפי אמונות אחרות וחופש פולחן. הנה משהו שכתב לחיילים שלו באחד הצווים שפרסם, ציטוט: 'האנשים שנחיה לצידם במצרים הם מוסלמים. הציווי הראשון באמונתם הוא אין אלוהים מלבד אללה ומוחמד הוא נביאו. אל תסתרו אותם. התנהגו כלפיהם באותו אופן שבו הייתם מתנהגים ליהודים. כבדו את המופתים והאימאמים שלהם כפי שהייתם מכבדים רבנים ובישופים. הפגינו אותה סובלנות כלפי הטקסים הדתיים שלהם והמסגדים כפי שהייתם מפגינים כלפי מנזרים ובתי כנסת'. סוף ציטוט. כפי שאפשר להבין מהדברים הנ"ל, נפוליאון בנוסף להיותו מפקד צבאי מבריק היה גם אשף בתעמולה. הוא הבין היטב שכדי לכבוש ארץ צריך יותר מאשר רובים וכדורי תותח. צריך גם לכבוש את לבבותיהם של האזרחים והוא השקיע מאמצים אדירים כדי לעשות כן. ונפוליאון גם ידע עוד דבר נוסף. כל עוד הממלוכים מסתובבים חופשי במצרים יהיה לו קשה מאוד לשכנע את האוכלוסייה המקומית לשתף איתו פעולה. הממלוכים היו ידועים כשליטים אכזריים באופן יוצא דופן ומפורסמים בהוצאות להורג שהיו יצירתיות באכזריותן. הצרפתים רק עכשיו נחתו במצרים. מי מבטיח לאזרחים המקומיים שהממלוכים לא יביסו אותם בשדה הקרב וישתלטו מחדש על השטחים שכבשו? במצב כזה, כל מי שיחשד בשיתוף פעולה עם הצרפתים יפגוש את נחת זרועם של הממלוכים ולמצרים המקומיים לא הייתה שום כוונה להסתבך איתם. על כן כעבור מספר ימים של התארגנות ואיסוף אספקה יצא נפוליאון מאלכסנדריה בראש שלושה טורים של אלפי חיילים. טור אחד צעד לעבר רוזטה, עיר נמל שקרויה בימינו רשיד, ושני טורים לכיוון הבירה קהיר. הטור שנע לעבר רוזטה לא נתקל בבעיות מיוחדות. הצעידה הייתה קצרה יחסית והצרפתים השתלטו על העיר ללא התנגדות ומצאו בה די ויותר אוכל ושתייה. לעומת זאת, מצבם של שני הטורים שנאו לעבר קהיר היה אחר לגמרי. כפי שקרה במסע אל אלכסנדריה, גם אל המסע הזה הכוחות הצרפתיים יצאו כשהם לא מוכנים כלל לקראת מה שמצפה להם. לא רק שהם לא הביאו עימם מספיק צידה לארבעה ימי צעידה בשמש היוקדת של המדבר המצרי, גם הבגדים העבים יחסית שלבשו החיילים האירופיים לא התאימו למזג האוויר הלוהט. הצרפתים נתקלו בפעם הראשונה בחייהם בתופעה שאנחנו בישראל מכירים היטב - חמסין. כך תיאר זאת אחד הקצינים הצרפתים, ציטוט: 'בבוקר האוויר נעשה כהה בגלל אביך אדמדם שהיה עשוי מהמוני חלקיקים זעירים של אבק בוער. עד מהרה כמעט ולא יכולנו לראות את השמש. הרוח הבלתי נסבלת ייבשה את לשונותינו, צרבה את העפעפיים וגרמה לנו לצמא חריף. הנשימה הפכה לקשה, רגליים וידיים נעשו כבדות כמו עופרת בגלל העייפות וזה היה כמעט בלתי אפשרי אפילו לדבר'. סוף ציטוט. כשהביטו החיילים הצרפתים אל האופק, הם ראו חיזיון משונה. בתים רחוקים שהיו כאילו מוקפים באגמים נרחבים של מים כחולים. אבל כשהחיילים התקדמו, הבתים נעלמו כאילו מעולם לא היו שם. זה היה מיראז', אשליה אופטית שנוצרת כשקרני אור נשברות ומתעוותות באוויר המדברי הלוהט, אבל הצרפתים שלא הכירו את התופעה הזו היו משוכנעים שמדובר בסימן מאיים של מזל רע. ואולי הם לא היו רחוקים כל כך מהאמת. כשזלו המים במימיות, החיילים תרו נואשות אחר בארות מים לאורך הדרך, אבל המצרים ששמעו מבעוד מועד על הכוח המתקדם עשו הכל כדי להפריע להם. תושבי הכפרים שניצבו בדרכם של הצרפתים נטשו את הבתים שלהם, לקחו איתם את כל בעלי החיים והמזון וסתמו את הבארות בעפר ובאבנים. אלפי חיילים מיובשים, מטורפים מרוב צמא, התנפלו על כל באר קטנה שנקרתה בדרכם ועשרות חיילים נמחצו למוות במהלך ההתגוששות ההיסטרית. שודדים בדואים שזיהו את החולשה של הצרפתים ארבו להם מאחורי גבעות החול וזינבו בחיילים שלא הצליחו להדביק את קצב הצעידה של שאר הכוח. זה היה המצב של הטור הראשון שהתקדם לעבר קהיר. מצבו של הטור השני שהגיע אחריו היה אפילו עוד יותר גרוע. החיילים של הטור הראשון בזזו עד היסוד כל כפר וכל שדה שנתקלו בו וייבשו כל באר שעמדה בדרכם, ולחיילים של הטור השני לא נשאר כלום, שום דבר פרט לאדמה חרוכה ויבשה. הרעב והצמא האכזריים פירקו את הצבא של נפוליאון והכוח הצבאי המסודר הידרדר לטור ארוך של חיילים מסכנים ותשושים שהשתרכו זה אחרי זה בקבוצות קטנות. מצבם העגום של הצרפתים שיחק לידי הבדואים שארבו לחיילים התשושים ושחטו אותם כשמתיישבו לנוח. המצב היה כל כך נורא עד שעשרות חיילים צרפתים העדיפו להתאבד במקום להמשיך בצעידה. בסיכומו של דבר כאלף וחמש מאות חיילים צרפתים נהרגו, התאבדו או פשוט התייבשו למוות במהלך המסע מאלכסנדריה. ברבות הימים כתב נפוליאון בזכרונותיו כי יותר מנהרות שוצפים והרים נישאים, המדבר הוא המכשול הגדול ביותר עבור צבא מתקדם. כעבור ארבעה ימי צעידה הגיעו הצרפתים לכפר בשם דמנהור. שם הם הצליחו סוף סוף למצוא מים ואספקה. אבל לא רחוק משם, על גדות הנילוס, לא רחוק מכפר אחר בשם שוברחית, המתינו להם כוחותיו של מוראד ביי הממלוכי. 20,000 חיילים ופרשים ו-40 תותחים. שעת המבחן של נפוליאון הגיעה. עד כה התמודד המצביא הצרפתי עם הים ועם המדבר וסבל אבדות נוראות, אבל הוא לא נתקל בהתנגדות צבאית עזה במיוחד. הקרב על אלכסנדריה היה קצר והכוחות המגינים היו חלשים וחסרי ציוד. הצבא הממלוכי של מוראד ואיברהים ביי היה סיפור אחר לגמרי. הממלוכים האכזריים וחסרי הפחד נחשבו כאמור לכוח הצבאי החזק ביותר במזרח התיכון, אולי החזק ביותר בעולם כולו. הפעם האחרונה שבה נתקלו האירופים בלוחמים מוסלמים הייתה לפני כמעט 500 שנה במסעות הצלב כשכוחותיו של סלאח א-דין הביסו את האבירים של הצבא הצלבני תבוסה מוחצת. מי יודע כמה התעצמו והשתכללו הלוחמים המוסלמים במרוצת אותן 500 שנה, ומי יודע אם החיילים הצרפתים המוכים והעייפים יהיו בכלל מסוגלים להתמודד מולם? מה הייתה תוצאת הקרב בשוברחית, המערכה הצבאית המשמעותית הראשונה של נפוליאון במזרח התיכון? על כך נשמע בפרק הבא, חלקה השני של הסדרה נפוליאון במזרח התיכון. עטילה שומפלבי 55:17 שלום לכל המאזינות ולכל המאזינים, אני עטילה שומפלבי. הנה עובדה: בכל שנה יותר ויותר חרדים מצטרפים לתנועת היוצאים בשאלה. הנה עוד עובדה: הקושי הוא אישי, ולא פוחת ככל שהתנועה הזו של היציאה בשאלה גדלה. איך אני יודע את זה? הפודקאסט החדש של עמותת הילל נקרא 'יוצאים בשאלה'. בכל פרק נדבר עם שני יוצאים בשאלה, כל אחד עם סיפור שונה. בכל פעם נתמקד בבעיה אחרת שמתרחשת במהלך התהליך המורכב הזה, מתוך נקודת מבטה של כל אחד ואחת מהם. חפשו בכל אפליקציות הפודקאסטים 'יוצאים בשאלה', ואני מבטיח לכם שכל פרק ישאיר אתכם פעורי פה. יוצאים בשאלה - הפודקאסט של עמותת הילל. רן לוי 56:06 מה חדש ברשת עושים היסטוריה? המון המון המון פרקים חדשים בנושאים מגווונים ביותר. בעושים חלל, הפודקאסט החדש שלנו על כל מה שקשור לאסטרונומיה וחקר החלל - החלל על כדור הארץ. סוכנויות החלל משקיעות מאות מיליוני דולרים על פרויקטי מחקר ופיתוח גרנדיוזיים, ומצד שני למיליוני בני אדם אין עדיין מים נקיים לשתות וטיפול רפואי הולם. אז מה הקשר בין השניים האלה? הראל קליינר יספר על טכנולוגיות אשר פותחו למטרות מחקר חללי ועם הזמן מצאו את עצמן מסייעות לקהילות במדינות מתפתחות. בפודקאסט 'אבא של יונתן', הסטנדאפיסט יונתן ברק ואביו הדיליטנט שמעון ברק משוחחים על חיסונים. אם יש אדם שמקנא באבא של יונתן, זה הבן שלו. תמיד אנחנו שומעים שמחפשים את הרופא במטוס שיעזור, אבל אף אחד לא מחפש את הסטנדאפיסט. לכן אבא של יונתן ניצל את ההזדמנות והחליט ללמד את הבן שלו על חיסונים, טיפשות אנושית ובעיקר על פרות. 'אבא של יונתן והבן שלו' - הפודקאסט הכי חכם והכי מצחיק ששמעתם. בעושים טכנולוגיה, פייסבוק נגד אוסטרליה - הסיפור המלא. בוקר אחד התעוררו אזרחי אוסטרליה וגילו שהם לא יכולים לשתף קישורים למאמרים שמקורם באתרי תוכן, בין אם הם מקומיים או בינלאומיים. הסיבה לכך היא המאבק המתמשך שמנהלת ממשלת אוסטרליה נגד גוגל ופייסבוק וההחלטה של פייסבוק להכות חזרה. מדוע פייסבוק החליטה לעשות unfriend למדינה שלמה? מדוע גוגל הגיבה באופן שונה וחתמה על עסקאות בהיקף של עשרות מיליוני דולרים עם גופי התוכן הגדולים באוסטרליה? האם פייסבוק היא אכן סכנה לדמוקרטיה כפי שטענו מחוקקים ברחבי העולם? או שמא דווקא הפעם היא קיבלה את ההחלטה הנכונה? דוקטור יובל דרור חוקר את ההתרחשויות בצידו השני של העולם. ואחרון חביב, עושים חשבון - תוכנית הכלכלה הכי בועטת והכי פרועה בעולם הפודקאסטים, עם פרופסור עומר מואב והעיתונאי עטילה שומפלבי. והפעם - הגיע הזמן להוריד את שכר המינימום. במשך שנים נלחמו כאן על שכר מינימום ראוי שהתייצב על כ-5,300 שקלים. בארצות הברית הנשיא הטרי ג'ו ביידן הורה להעלות את שכר המינימום ל-15 דולר לשעה, הרבה יותר מ-5,300 שקלים בחודש. האם משבר הקורונה מחייב חשיבה מחדש? אולי זה הזמן להקטין משמעותית את שכר המינימום? עושים חשבון וכל שאר הפודקאסטים שלנו זמינים כתמיד בכל אפליקציות הפודקאסטים, באפליקציית עושים היסטוריה באנדרואיד ובאתר שלנו osimhistoria.com. כתמיד אם אתם אוהבים את התוכנית ומעוניינים לתמוך בה, אתם מוזמנים לרכוש מספרי הזמינים באתר הבית שלנו. לחובבי הטכנולוגיה יש את 'קרב מוחות', ההיסטוריה הזדונית של וירוסי המחשב. ספר שבו אני מספר את סיפור התפתחותן של התוכנות הזדוניות שהתחילו ממשחקים תמימים בשנות ה-60 ובגרו לכדי תעשיית פשע שמגלגלת מיליארדי דולרים בכל שנה וקרבות סייבר עקובים מביטים שמתנהלים מתחת לפני השטח בין מעצמות גלובליות. 'קרב מוחות' כמו כל הספרים שלי מגיע עם הקדשה אישית לכם או למי שתרצו להעניק אותו במתנה. עזרו לנו להביא מפרסמים ונותני חסות לרשת שלנו. יש לכם פודקאסט שאתם אוהבים במיוחד ברשת? אולי עושים תנ"ך או עושים פוליטיקה? כשבגרוש היה חור? זה לא משנה, הרווח מהחסויות שאנחנו משלבים בפרקים מגיע תמיד למגישים שלנו והעזרה שלכם בהבאת נותני החסות היא לדעתי התמורה הטובה ביותר למאמץ שהיוצרים המוכשרים שלנו משקיעים בכל פרק ופרק. ספרו לכל מי שרוצה לשמוע על הזדמנויות הפרסום ברשת שלנו ועל הקהל האיכותי שמאזין לפודקאסטים בישראל. הפנו אותם אליי, ran@ranlevi.com. עושים היסטוריה הם גיא בן נון, איתמר סוויסה ובן אור הברי בעריכה ובהפקה, שרה סילבצקי מנהלת הקהילות ומנהלת הציפור המשפחתי, אביב שם טוב מנהל המכירות, דני תימור המנהל העסקי ואני רן לוי כותב ומפיק. אנחנו נשתמע בפרק הבא, להתראות.
        ]]></content:encoded>
    </item>
    
    <item>
        <title>346: "משה של עמק הסיליקון" - על ההיסטוריה של הטרנזיסטור (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/346-mshh-shl-mq-hsylyqvn-l-hhystvryh-shl-htrnzystvr-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/346-mshh-shl-mq-hsylyqvn-l-hhystvryh-shl-htrnzystvr-sh-kh-vshym-hystvryh.html</guid>
        <pubDate>3 במרץ 2021</pubDate>
        <description>Transcript for 346: "משה של עמק הסיליקון" - על ההיסטוריה של הטרנזיסטור (ש.ח.) [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מעשרה השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי הפרסומת הזאת נועדה לכם. רן לוי 01:40 חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 346: משה של עמק הסיליקון. על וויליאם שוקלי והיסטוריה של הטרנזיסטור. לפני מספר שבועות קיבלתי אימייל ממאזין שהציג את עצמו כחוקר משטרה לשעבר. הוא שאל אותי שאלה שמעולם לא נשאלתי קודם: 'לפעמים אתה אומר על עצמך שאתה מהנדס חשמל, ופעמים אחרות אתה מספר שאתה מהנדס אלקטרוניקה. אז מה אתה באמת? מהנדס חשמל או מהנדס אלקטרוניקה?' זו שאלה מעניינת שמעידה על שני דברים: הראשון, חוקרי משטרה הם באמת בעלי אבחנה דקה. השני הוא השינוי שעבר מקצוע הנדסת החשמל במאה השנים האחרונות. עד שנות השבעים בערך, מהנדס חשמל היה אדם שבנה מעגלים חשמליים בעזרת נגדים, קבלים וסלילים. רכיבים בסיסיים שנמצאים בשימוש כבר למעלה ממאתיים שנה. מה נגדים וקבלים עדיין בשימוש כמובן, אבל הנדסת החשמל חוותה מהפכה גדולה שהפכה אותה לעיסוק מגוון יותר. נוספו לה תחומים חדשים כמו רשתות מחשב, בקרה, תקשורת, תכנון כרטיסים אלקטרוניים ועוד, שנכנסים כולם תחת המטרייה של אלקטרוניקה. מי שאחראי למהפכה האלקטרונית ובאופן עקיף למהפכה הטכנולוגית שחוותה האנושות כולה ב-50 השנים האחרונות הוא הטרנזיסטור. רן לוי 06:18 מאז שאני זוכר את עצמי, היה לי חלום: לנגן בלהקת רוק ולהופיע על הבמה. לפני שנה הגשמתי את החלום הזה. מי שעזרה לי להגשים את החלום היא Toneline, קמפוס וירטואלי ללימודי מוזיקה, במיוחד עבור אנשים עסוקים. שיעורים פרטיים דרך האינטרנט עם מורים מנוסים וקשובים, ובשילוב מערכי שיעור מוקלטים ללימוד עצמי. מאות תלמידים מבוגרים וצעירים כבר למדו לנגן על גיטרה, פסנתר, בס, תופים ומגוון כלי נשיפה ורבים מהם מגשימים את החלום שלהם ומנגנים בזמנם הפנוי בהרכבי רוק וג'אז. למה אתם מחכים? המוזיקה קוראת לכם. חפשו Toneline ב-ט' בגוגל, ספרו להם שהגעתם דרך רשת עושים היסטוריה ותקבלו שיעור ניסיון בחינם. ואם תירשמו - גם מתנת הצטרפות מדליקה. רן לוי 07:23 מייקל פאראדיי נחשב לאחד מאבות הנדסת החשמל. במהלך הקריירה המרשימה שהשתרעה על פני המחצית הראשונה של המאה ה-19, הגיע פאראדיי לתובנות מעמיקות וחשובות לגבי חשמל ומגנטיות. פאראדיי היה גם כימאי וביצע ניסויים על תרכובות וחומרים שונים כדי לחשוף את תכונותיהם, כמו למשל את ההתנגדות החשמלית שלהם. בשנת 1833 מדד פאראדיי התנגדות של תרכובת בשם כסף גופרי. בטמפרטורת החדר הפגין הכסף הגופרי התנגדות גבוהה, אך להפתעתו של פאראדיי, כשחימם את החומר התנגדותו ירדה באופן דרמטי והוא החל להוליך זרם מצוין. חומרים אלו קיבלו את השם 'מוליכים למחצה' (semiconductors). המכנה המשותף למרבית המוליכים למחצה היה היותם גבישים. פרדיננד בראון, מדען גרמני צעיר, ערך ב-1874 ניסויים בגביש בשם גלנה וגילה תגלית בלתי צפויה: הגלנה הפגינה התנגדות שתלויה בכיוון זרימת הזרם. בכיוון אחד ההתנגדות גבוהה ובכיוון ההפוך נמוכה. התגלית הזו הייתה בעלת השלכות מרחיקות לכת, אך מוליכים למחצה היו ידועים לשמצה כחומרים בעייתיים והפכפכים, מה שגרם למדענים רבים לשמור מהם מרחק. רן לוי 25:43 כאן בישראל נמצאת אחת החברות המבטיחות בעולם בתחום משחקי המחשב: Overwolf. סטארט-אפ ישראלי האחראי לאחד ממנועי פיתוח האפליקציות למשחקי PC הפופולריים בעולם. בזכות הפלטפורמה של Overwolf, כל אחד יכול לבנות אפליקציות ומודים למשחקים כמו World of Warcraft, CS:GO ועוד. החברה נבחרה לאחד מ-20 הסטארט-אפים שהכי טוב לעבוד בהם בישראל. עכשיו זו ההזדמנות שלכם להצטרף למשפחה. Overwolf ממשיכה להתרחב ומגייסת למגוון תפקידי פיתוח, עיצוב, QA ומוצר. הקליקו על הבאנר של Overwolf בעמוד הבית של רשת עושים היסטוריה ושלחו קורות חיים. רן לוי 27:12 למרות המהפכה שחוללו, לשפופרות הוואקום היו חסרונות משלהן. חברת מעבדות בל (Bell Labs) עסקה בפיתוח טכנולוגיות עבור חברות טלפוניה וצבא ארה"ב. השפופרות היו זוללות אנרגיה ונטו להישרף. ב-1936 הצטרף למעבדות בל פיזיקאי צעיר בשם וויליאם שוקלי. שוקלי הכיר היטב את המוליכים למחצה והאמין שהם יכולים להחליף את השפופרות. לאחר מלחמת העולם השנייה, שוקלי קיבל ניהול על קבוצת מחקר שכללה את ג'ון ברדין ווולטר ברטיין. ברדין היה התיאורטיקן וברטיין היה הנסיין המוכשר. ב-16 בדצמבר 1947, הצליחו השניים לבנות את הטרנזיסטור הראשון. שוקלי הרגיש מרומה כי ברדין וברטיין פיתחו את הטרנזיסטור בשיטה שונה מזו שהוא הציע, והוא החל להפעיל לחץ כדי לקבל את הקרדיט הבלעדי. היחסים בצוות הידרדרו במהירות. שוקלי הסתגר בחדרו ובמשך ארבעה שבועות פיתח גרסה משלו: 'טרנזיסטור ביפולרי', שהיה קטן ואמין בהרבה. המצאה זו סימנה את תחילתה של מהפכת האלקטרוניקה. שוקלי פרש ממעבדות בל והקים את Shockley Semiconductor, אך סגנון הניהול הפרנואידי שלו הוביל לעזיבת שמונה מבכירי החברה, ביניהם מייסדי אינטל לעתיד, שזכו לכינוי 'שמיניית הבוגדים'. שוקלי נותר דמות שנויה במחלוקת, במיוחד בשל תמיכתו המאוחרת באאוגניקה, אך השפעתו על הטכנולוגיה המודרנית היא עצומה. רן לוי 51:30 זהו, עד כאן לפרק הזה. בשבוע הבא הפרק השני בסדרה 'נפוליאון במזרח התיכון'. מיד נמשיך לעדכונים על הנעשה ברשת שלנו, כולל פודקאסט חדש שעלה לאוויר השבוע. 'עושים זיכרון', הפודקאסט של יד ושם חוזר לעונה שנייה עם סיפורים מרתקים על השואה. זמין להאזנה באפליקציית רשת עושים היסטוריה. רן לוי 53:31 השבוע עלה לאוויר 'צורכים חדשנות', פודקאסט חדש שאנחנו מפיקים עבור רשת שופרסל. למה להקשיב לפודקאסט של רשת סופרמרקטים? כי אתם לא מאמינים כמה טכנולוגיה מעורבת בניהול והפצת סחורות, מהרובוטים במחסנים ועד בינה מלאכותית לניהול מלאי. המגיש הוא דוקטור יובל דרור מעושים טכנולוגיה. מומלץ לתת צ'אנס ל'צורכים חדשנות'. רן לוי 55:23 ב'עושים תוכנה' - למה לענן יש שם רע בעולם אבטחת המידע? עמית בן דור משוחח עם משה פרבר על אתגרי ה-Cloud Security. ב'עושים חשבון' - מדוע כולנו נכשלים בטיפול בבעיית הדיור? פרופסור עומר מואב והעיתונאי אטילה שומפלבי בוחנים את פתרונות המפלגות. רן לוי 56:09 ב'עושים זיכרון' - מרד גטו ורשה. יוסי גילעד מספר על המעבר של התנועות החינוכיות למחתרות לוחמות ועל המרד היהודי הגדול ביותר בתקופת השואה. רן לוי 56:39 ב'כנגד כל הסיכויים' - מתאונת סנובורד להקמת להקה שכולם מכירים. לירון עטיה משוחח עם אסתי סגל על התאונה שהפכה אותו למשותק ואיך ממנה נולדה קריירה מוזיקלית כסולן להקת 'הפיל הכחול'. רן לוי 57:12 כשתמיד אם אתם אוהבים את התוכנית, כל שלושת ספריי זמינים לרכישה באתר. ספרו לחבריכם על הפודקאסטים שלנו והצטרפו לרשימת התפוצה. תודה לצוות הרשת: גיא בן נון, איתמר סוויסה, שרה סילבצקי, אביב שם טוב, דני תימור ואפי בריק. אני רן לוי, נשתמע בשבוע הבא.
        ]]></content:encoded>
    </item>
    
    <item>
        <title>347: נפוליאון במזה"ת, חלק ב' - עם הגב אל הקיר [עושים היסטוריה]</title>
        <link>https://mat-mo.github.io/podtext/episodes/vshym-hystvryh/347-npvlyvn-bmzh-t-khlq-b-m-hgb-l-hqyr-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/347-npvlyvn-bmzh-t-khlq-b-m-hgb-l-hqyr-vshym-hystvryh.html</guid>
        <pubDate>11 במרץ 2021</pubDate>
        <description>Transcript for 347: נפוליאון במזה"ת, חלק ב' - עם הגב אל הקיר [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 347: מסעות נפוליאון במזרח התיכון, חלק ב', עם הגב אל הקיר. רשת עושים היסטוריה. רן לוי 00:33 ביוני 1798 נחתו למעלה מ-30 אלף חיילים צרפתים שהפליגו על סיפונן של יותר מ-330 ספינות, כוח הפלישה הימי הגדול ביותר בהיסטוריה, בחופיה של מצרים. בראשם עמד נפוליאון בונפרטה, שלמרות שהיה רק בן 29, כבר נחשב בעיני רבים בצרפת לאחד המצביאים הגדולים שקמו למדינה האירופית. נפוליאון ביקש לכבוש את מצרים לא רק לשם גדולתה ויוקרתה של צרפת, אלא גם ואולי בעיקר כדי לממש את החזון הגרנדיוזי הפרטי שלו - לכבוש את אסיה כולה ומשם להתרחב להקמתה של אימפריה חובקת עולם. יותם 01:28 שלום, זה יותם. עוד פרק חדש של סיפורים מהניידת, הפודקאסט של משטרת ישראל, עלה לאוויר. והפעם פרק חללי במיוחד. בשיחה רבת קשקושי זנב עם רב פקד אורי קוסובסקי, ראש חוליית היסטוריה בבית מורשת ישראל, ועם רב פקד ערן גליק, מפקד מגמת מפעילי בעלי חיים במשטרת ישראל. נדבר על חברו הטוב של האדם בשירות המשטרה. האזינו באפליקציית עושים היסטוריה או בכל אפליקציות הפודקאסטים השונות. רן לוי 02:00 בניגוד למערכה שהוא ניהל באיטליה ובאוסטריה, יריבים ותיקים של צרפת, נפוליאון לא ידע למה לצפות מיריביו הממלוכים. מה תהיה הטקטיקה שלהם? באלו כלי נשק הם משתמשים? האסטרטגיה הצרפתית המקובלת הייתה לארגן את הכוחות במלבנים שכל אחד מהם מורכב משלוש שורות של חיילים. הממלוכים היו לוחמים מרשימים, עטו על עצמם בדים צבעוניים וקסדות מזהבות, ובידם חרב מעוקלת. בבוקרו של ה-13 ביולי ניצבו שני הצבאות זה מול זה בקרב שוברא ח'ית. רן לוי 07:55 הקרב בשוברא ח'ית הסתיים אם כן בניצחון צרפתי. אבל נפוליאון ידע שהקרב הזה היה רק ניסוי כלים. בקהיר, בירת הממלוכים, יחכה לו עיקר הצבא הממלוכי ושם יהיה המבחן האמיתי. נפוליאון הורה לקציניו לנוע בקו ישר, הדרך הקצרה ביותר בין שוברא ח'ית וקהיר. זו הייתה טעות. בכל שנה הנילוס עולה על גדותיו ומציף את השדות, וכשהוא נסוג הוא משאיר אחריו בוץ סמיך ודביק שמרר את חיי החיילים. אליהם התווסף אויב חדש - מחלת עיניים בשם גרענת (Trachoma). רן לוי 11:25 לאחר שבוע של מסע מפרך, התעוררו סוף סוף נפוליאון וחייליו למראה לו חיכו. על קו האופק עמדו הפירמידות המסתוריות של גיזה והמסגדים המפוארים של קהיר. נפוליאון נעמד מול חייליו והכריז: 'חיילים, ארבעת אלפים שנות היסטוריה מביטות בכם ברגע זה'. ב-21 ביולי 1798 התייצבו צבאו של נפוליאון וצבאותיהם של איברהים ומוראד ביי למבחן המכריע. הקרב הזה זכה לשם קרב הפירמידות והוא זכור עד היום כאחד הקרבות החד צדדיים ביותר בהיסטוריה. רן לוי 19:44 בתקופה הנוכחית אנשים חושבים פעמיים לפני שהם נכנסים לחנויות. אמא שלי לא נכנסת לירקן שהיא קונה אצלו כבר 20 שנה. אז מה, להיכנס לחנות מזרנים ולהתחיל לשכב על מזרנים שמי יודע מי ישב עליהם קודם? יש דרך אחרת. עם פנדה אתם יכולים להזמין את המזרן שלכם דרך האינטרנט, המזרן ארוז בקופסה יחכה לכם ליד הדלת. נסו את המזרן במשך תקופת ניסיון של 100 לילות. הזינו את קוד ההטבה עושים (OSIM) ותזכו ב-5% הנחה על הקנייה. פנדה - שדרגו את השינה שלכם. רן לוי 20:51 ימים ספורים לאחר הניצחון הדרמטי בקרב הפירמידות נכנס נפוליאון לקהיר בתהלוכה מפוארת. לנפוליאון היו תוכניות גדולות עבור קהיר - הוא ביקש להראות למצרים שהכיבוש הצרפתי מביא איתו קידמה ונאורות. הוא הקים בתי חולים, דאג לתאורת לילה וניסה לפייס את חכמי הדת המוסלמים. במקביל, המדענים והחוקרים שהביא איתו (הסוואנטים) הקימו את מכון מצרים. הם חקרו את הפירמידות, את המלאכות המקומיות ואפילו את האפשרות לחפור תעלה שתחבר בין הים התיכון והים האדום. רן לוי 30:22 בזמן שנפוליאון חגג את ניצחונו, אדם אחר חיפש אחריו בקדחתנות - הוריישו נלסון, אדמירל בצי הבריטי. נלסון שיער שנפוליאון מתכוון להשתמש במצרים כקרש קפיצה להתקפה על הודו, הנכס החשוב של האימפריה הבריטית. ב-1 באוגוסט גילה נלסון את הצי הצרפתי עוגן במפרץ אבו קיר. בקרב ימי אכזרי, הבריטים הצליחו ללכוד את הספינות הצרפתיות בין שני טורים של אש. ספינת הדגל הצרפתית, האוריינט, עלתה באש והתפוצצה בפיצוץ אדיר שנשמע למרחק קילומטרים. רן לוי 41:20 כשאני מספר לאנשים על 'סיפור משפחתי', תוכניות האודיו הדוקומנטריות שאנחנו יוצרים עבור משפחות שרוצות לשמר זכרונות, הם שואלים: 'זה באמת יעניין מישהו לשמוע את סבא שלי?'. והתשובה שלי היא - אתם תופתעו לגלות אילו סיפורים מרתקים אנחנו מקבלים. לכל אחד יש סיפור אישי סוחף, צריך רק לדעת איך למצוא אותו ואיך להגיש אותו. כנסו לאתר הבית של סיפור משפחתי, family-sounds.co.il, והזמינו אותנו לספר גם את הסיפור שלכם. רן לוי 43:25 השמדתה של האוריינט סימנה את סיומו של הקרב באבו קיר. הבריטים חגגו את ניצחונם, בעוד הצבא הצרפתי במצרים מצא את עצמו מנותק מאירופה. נלסון זכה לתואר לורד נלסון של הנילוס. בתגובה לתבוסה הצרפתית, האימפריה העות'מאנית ירדה מהגדר והכריזה מלחמה על צרפת - מלחמת דת, ג'יהאד, כנגד הכופרים הצרפתים במצרים. נפוליאון מצא את עצמו עם הגב אל הקיר, והחליט על הצעד הדרמטי הבא: פלישה לארץ ישראל. זה יהיה נושא הפרק הבא בסדרה. רן לוי 49:58 עד כאן לפרק הזה. מה חדש ברשת עושים היסטוריה? המלצה על הפודקאסט 'כשבגרוש היה חור' של רועי גרון על הסכם ורסאי, 'שעת מלחמה' של שלמה רז על כיבוש החרמון, ו'עושים רפואה' על בנק הדם. עושים היסטוריה הם גיא בן נון ואיתמר סוויסה, נועה ברבי, שרה סילבצקי, אפי פריץ ואביב שם טוב, דני תימור ואני רן לוי. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>348: נפוליאון במזה"ת, חלק ג' - הטבח ביפו [עושים היסטוריה]</title>
        <link>https://mat-mo.github.io/podtext/episodes/vshym-hystvryh/348-npvlyvn-bmzh-t-khlq-g-htbkh-bypv-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/348-npvlyvn-bmzh-t-khlq-g-htbkh-bypv-vshym-hystvryh.html</guid>
        <pubDate>24 במרץ 2021</pubDate>
        <description>Transcript for 348: נפוליאון במזה"ת, חלק ג' - הטבח ביפו [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 348: מסעות נפוליאון במזרח התיכון, חלק ג' - הטבח ביפו. לפני שנתחיל, הודעה חשובה למאזינים שמקשיבים לפרק עם ילדיהם: החלק הזה בסיפורו של מסע נפוליאון במזרח התיכון כולל כמה תיאורי אלימות קשים ולא תמיד קלים לעיכול. כמו תמיד, השתדלתי לעדן את התיאורים היותר מחוספסים, אבל למרות זאת אני ממליץ לכם להאזין לפרק בעצמכם לפני שתשמיעו אותו לילדים. האזנה נעימה. רן לוי 01:06 בשלהי הקיץ של שנת 1798 היה נפוליאון בונפרטה, אחד המצביאים הצבאיים הגדולים בהיסטוריה, נתון במצב לא נעים בלשון המעטה. חודשים ספורים קודם לכן פלש בונפרטה למצרים בראש צבא גדול שמנה כשלושים אלף חיילים, הביס את שני המנהיגים הממלוכים ששלטו על הארץ והקים את מפקדתו בקהיר. מטרתו העיקרית הייתה להשתמש במצרים כקרש קפיצה לכיבושה של הודו, אבל חודשים ספורים לאחר נחיתתו במצרים השמיד הצי הבריטי את ספינותיו של נפוליאון בקרב דרמטי במפרץ אבוקיר שליד אלכסנדריה, ובכך כלא למעשה את נפוליאון וחייליו במזרח התיכון ללא דרך לחזור לצרפת או לקבל ממנה תגבורת ואספקה. רן לוי 02:57 בימים הראשונים שלאחר כיבוש קהיר, נדמה היה שהעניינים נוטים לכיוון התבססות צרפתית שקטה. החיילים הצרפתיים הרבו לקנות בשווקים המקומיים ואפילו במחירים מופקעים. נפוליאון פרס את חסותו על חגים מקומיים כגון חג הנילוס ויום הולדתו של הנביא מוחמד, ואפילו כמה מסעדות צרפתיות נפתחו בחגיגיות כדי לשרת את הלקוחות האירופאים. אבל למרות ניסיונותיו המופגנים של נפוליאון להראות למקומיים שהצרפתים מכבדים ומוקירים את התרבות המקומית, מתחת לפני השטח הלכה וגברה הטינה שרחשו המצרים לכובשים הצרפתים. רן לוי 04:38 ב-21 באוקטובר, כשלושה חודשים לאחר הקרב הימי במפרץ אבוקיר, פרץ בקהיר מרד גדול. הוא החל בסדרה של הפגנות סוערות שלובו על ידי אימאם מקומי. כוח צרפתי צבאי שנשלח כדי לפזר את המהומות הללו הותקף ומספר חיילים נהרגו, וביניהם גם קצין צרפתי בכיר. השמועות ברחובות גרסו שנפוליאון עצמו היה זה שנהרג והדיווח השגוי הזה תדלק את המהומות עוד יותר. המפגינים השתלטו על מספר ארמונות ובניינים חשובים בקהיר, ביניהם גם המסגד המרכזי של העיר. רן לוי 07:48 בסיכומו של דבר כשלושת אלפים מורדים נהרגו בהתקוממות הזו וכמה מאות חיילים צרפתים. כלפי חוץ, נפוליאון שידר למצרים שהוא מוכן לחזור לשגרה ואפילו מחל לאנשי הדת המוסלמים ששילהבו את ההמונים, או לכל הפחות לא עשו מספיק כדי לעצור את המרד. אבל זה היה רק כלפי חוץ. במקביל, נפוליאון הורה לאנשיו לאסוף את כל העצורים שהרימו נשק נגד הצרפתים, כשלושת אלפים איש פחות או יותר, להוביל אותם לנילוס ושם לערוף את ראשיהם ולהשליך את הגופות לנהר. זו הייתה המרידה הגדולה האחרונה כנגד השלטון הצרפתי במצרים. רן לוי 08:35 יש לי משהו גדול לספר לכם. שבו, שבו רגע. מכירים את כאב הגב הזה שלא עובר? את הרגליים שכואבות לפעמים? או בכלל שאתם פשוט לא יכולים לשבת יותר על הכיסא? בדרך כלל זה בגלל שהכיסא שלכם לא מותאם לישיבות ארוכות. אתם צריכים כיסא עבודה מקצועי ואיכותי שמותאם לישיבה כל היום מול המחשב. אתם פשוט צריכים Tooset. Tooset מציעה כיסאות איכותיים תוצרת כחול לבן וברמת הגימור הטובה ביותר בשוק וכל זה במחיר שווה לכל כיס. מתכנתים ומתכנתות, מנהלים ומנהלות, או פשוט אנשים שיושבים מול המחשב רוב שעות היום - Tooset מחפשת לתמוך בדיוק בכם. אז אם אתם מאזינים לי עכשיו, מזל טוב! זכיתם ל-25 אחוזי הנחה על מגוון הכיסאות הענק של Tooset. פשוט ספרו להם שהגעתם דרך רשת עושים היסטוריה. אנשי Tooset מחכים לכם באולם התצוגה שלהם מול קניון איילון ברמת גן. אפשר גם לתאם מראש פגישת ייעוץ ללא התחייבות דרך האתר tooset.co.il. רן לוי 09:50 זמן קצר לאחר שגבר על המרד, הגיעו לאוזניו של נפוליאון חדשות מדאיגות. העות'מאנים מסתבר החלו בהכנות לפלישה למצרים. כוח צבאי אחד החל להתאסף באזור האי רודוס וכוח נוסף מאזור סוריה. נפוליאון הבין שהעות'מאנים מתכוונים לתקוף את מצרים בשתי חזיתות בו זמנית. אבל נפוליאון כזכור לא היה אחד שישב בשקט בזמן שאויביו מתכננים תוכניות. הוא האמין שיוזמה ופעולות החלטיות הן המפתח לניצחון בקרב. על כן, בצעד דרמטי ומפתיע, החליט נפוליאון לאסוף כ-13 אלף חיילים ולצאת מיד מזרחה וצפונה לאורך חופיה של ארץ ישראל. רן לוי 13:12 כשצבאו של נפוליאון הגיע לאל-עריש, 4000 חיילים עות'מאנים התבצרו בתוך ומסביב למצודה גדולה שעמדה במקום. כוחותיו של נפוליאון הצליחו למגר בקלות יחסית את הכוחות שמחוץ למבצר, אבל החיילים שבתוך המצודה סירבו להיכנע. המצור ארך שלושה ימים ארוכים שבמהלכם החיילים הצרפתים הרעבים הלכו ונעשו נואשים יותר. בסופו של דבר המגינים באל-עריש החליטו להיכנע. כעת עמדה בפני נפוליאון דילמה לא קלה: מה יעשה עם כאלף שבויים? איך יאכיל אותם? הרי אפילו לחיילים שלו לא היה מספיק אוכל. נפוליאון החליט לשחרר את השבויים בתנאי אחד: שיישבעו בפניו שמיד לאחר השחרור הם יעזבו את ארץ ישראל ולא יחזרו אליה או למצרים במשך לפחות שנה שלמה. רן לוי 16:11 הצבא הצרפתי המשיך צפונה, אבל בדרך החלה תופעה מדאיגה - מגפה. התפרצויות של מחלות מדבקות הטרידו את הצרפתים כמעט מהרגע הראשון שנחתו במצרים, אבל כל המחלות החווירו בהשוואה למחלה אחת שהפחידה את האירופאים יותר מכל דבר אחר: הדבר. רק אחד מכל 12 חולים במחלה שרד אותה. נפוליאון החליט להקים ברמלה בית חולים לטיפול בחולי הדבר ופצועי הקרבות, והצבא הצרפתי המשיך צפונה ליפו. רן לוי 19:29 בתחילת מרץ 1799 הגיעו כוחותיו של נפוליאון ליפו. יפו הייתה עיר מבוצרת וכ-6000 חיילים עות'מאנים הסתתרו מאחורי החומות העבות. נפוליאון שלח ליפו שני שליחים עם מכתב הצעה לכניעה ללא קרב, אך מפקדה של יפו השיב בצורה ברוטלית: שני השליחים הוצאו להורג וראשיהם הכרותים ננעצו על חניתות מעל החומה. הצרפתים הזדעזעו מהפרת כללי המלחמה הג'נטלמניים, וב-6 במרץ הצליחו הצרפתים להבקיע פרצה בחומה ופילסו את דרכם אל תוך העיר. החיילים הצרפתים רצו נקמה וקיבלו אותה - במשך יומיים תמימים השתוללו החיילים והטביעו את יפו בנהרות של דם. רן לוי 22:26 קבוצה גדולה של חיילים עות'מאנים, כ-3000 איש, התבצרו בתוך אחד הבניינים בעיר וניהלו משא ומתן לכניעה בתנאי שחייהם יינצלו. כשהובלו השבויים אל המחנה הצרפתי, נפוליאון הגיב בעצב: 'מה אני אמור לעשות איתם? מאיפה אשיג מזון להאכיל אותם?'. הוא כינס את ראשי צבאו לישיבה דחופה. החיילים הצרפתים זעמו על כך שהשבויים מקבלים אוכל בזמן שהם עצמם רעבים ללחם. לבסוף נפוליאון קיבל החלטה: השבויים הובלו אל חוף הים, ושם החיילים הצרפתים החלו לירות בהם ולדקור אותם בביונטים. הטבח הנורא הזה ביפו הוא עד היום אחד הכתמים השחורים והמכוערים בביוגרפיה של נפוליאון. רן לוי 27:02 נפוליאון ניצל את השהות ביפו כדי להקים עוד שני בתי חולים חדשים בעיר עבור פצועי הקרבות וחולי הדבר. כדי לחזק את רוחם של החיילים והרופאים, הוא החליט לבקר בעצמו בבית החולים ולהראות שהוא לא מפחד מהמגפה. הוא אפילו עזר לטפל בחולים בפועל ולפנות גופת חייל שמת. מפגן האומץ הזה חיזק מאוד את המוניטין של נפוליאון בקרב החיילים. היעד הבא במסע המלחמה היה ברור: עכו. אבל בעכו ישב אחד האנשים החזקים והמרשימים ביותר באימפריה העות'מאנית כולה - אחמד פאשה, המכונה 'אל-ג'זאר', הקצב. ד"ר יובל דרור 30:13 מה הקשר בין נפוליאון לג'ף בזוס? איך תעשיית הקמעונאות משתמשת בפרסונליזציה? אני דוקטור יובל דרור, ובפודקאסט החדש של שופרסל, 'צורכים חדשנות', אנחנו סוקרים את הטכנולוגיות שעומדות מאחורי עולם הקמעונאות, הריטייל. אנחנו מנסים להבין לאן העולם הזה הולך ואיך הוא משפיע וישפיע עלינו. ביג דאטה, אפליקציות, לוגיסטיקה, מועדוני לקוחות, אוטומציה, שיווק - יש לנו הרבה שאלות ונושאים בקנה. אז אם הנושאים האלו מעניינים אתכם, חפשו את 'צורכים חדשנות' באפליקציית הפודקאסטים שלכם. נשתמע בקרוב. רן לוי 31:06 אחמד פאשה נולד ב-1720 בבוסניה ובצעירותו הצטרף לצי העות'מאני. הוא הגיע למצרים, לחם בצבא הממלוכי והחל להפגין את הברוטליות שבזכותה קיבל את הכינוי 'הקצב'. הוא נהג לענות את אויביו באכזריות איומה - מקטיעת איברים ועד מסמור פרסות סוסים לכפות רגליהם. הוא הפך למושל אזור סוריה וארץ ישראל והיה נתין נאמן של הסולטן. הוא תיעב נוצרים, והתיעוב הזה בשילוב הנאמנות שלו לאימפריה הפכו אותו ליריבו המר ביותר של נפוליאון. נפוליאון שלח לו מכתבים והציע ברית שלום, אך אל-ג'זאר אפילו לא החזיר תשובה. למעשה, הוא ערף את ראשו של השליח שמסר לו את המכתב. רן לוי 34:10 לפני שנמשיך, אני רוצה לחזור איתכם אחורה בזמן אל המצור בטולון שבצרפת, שם הוכיח את עצמו נפוליאון לראשונה. ספינות בריטיות סייעו למלוכנים בטולון, והאיש שנבחר להוביל את מבצע השמדת הספינות הצרפתיות היה קצין צעיר ופרוע בשם סידני סמית'. סמית' היה הרפתקן מושבע שתמיד חיפש אקשן. הוא שירת בצי הבריטי, ריגל בצרפת, ייעץ למלך שוודיה וזכה בתואר אבירות. ב-1796 הוא נפל בשבי הצרפתים שישב שנתיים בכלא לפני שהצליח לברוח. רן לוי 39:41 כעת הבריטים עקבו בחשש כבד אחר התקדמותו של נפוליאון לאורך חוף ארץ ישראל. סידני סמית' קיבל פיקוד על ספינת מלחמה ונשלח למזרח התיכון כדי לסייע לכוחות העות'מאניים בעכו. סמית' הגיע לעכו וזמן קצר לאחר מכן הוא הבחין בשיירה של ספינות צרפתיות איטיות - אלו היו הספינות שנשאו את תותחי הארטילריה הכבדים שנפוליאון שלח ממצרים. סידני סמית' לכד את הספינות וגרר אותן לכיוון עכו. אובדן הספינות היה מכה קשה עבור נפוליאון, שכן התותחים הללו היו אמורים לשמש אותו להבקעת חומותיה של עכו. המצור על עכו עמד להתחיל. רן לוי 42:42 הצטרפו אליי לפרק הבא, חלקו הרביעי של הסדרה, בו נשמע על מהלך המצור בעכו, כיצד התמודד נפוליאון עם הצבא העות'מאני הגדול שפלש לארץ ישראל מכיוונה של סוריה, והתפקיד הקריטי שמילא קצין צרפתי שלמד עם נפוליאון באותה כיתה בפנימייה הצבאית בפריז ועכשיו הפך לאויב המסוכן ביותר שלו. רן לוי 42:58 חשבתם פעם לשבת עם סבא וסבתא או עם אבא ואמא, לבקש מהם לספר את זיכרונותיהם ולהקליט את הסיפורים האלה? אם לא חשבתם על זה, כדאי. המפיקים שלנו יראיינו את בני משפחותיכם, יערכו תחקיר היסטורי ויהפכו את הסיפורים האישיים שלהם לשעה של תוכנית אודיו דוקומנטרית מושקעת ומרתקת. דמיינו את הילדים שלכם, הנכדים והנינים בעוד עשרות שנים מאזינים לקולותיהם של אבות אבותיהם. בקרו באתר הבית של סיפור משפחה בכתובת familysounds.co.il והזמינו אותנו לספר את הסיפור שלכם. רן לוי 43:58 השבוע אנחנו משיקים פודקאסט חדש, 'הקיפוד', שעוסק בכדורגל ישראלי ובינלאומי. מגישים אותו דניאל מקדואל, גל לפלר ואפי בריק. בנוסף, ב'אבא של יונתן והבן שלו' - פרק על אלכוהול. ב'עושים חלל' - שיחה על תוכנית החלל של איראן. ב'עושים פוליטיקה' - האם הקורונה תחסל את האיחוד האירופי? ובפודקאסט 'יוצאים בשאלה' - להט"בים שיוצאים בשאלה. כל הפודקאסטים שלנו זמינים באפליקציית עושים היסטוריה ובאתר. תודה לצוות הרשת: גיא בן נון, איתמר סוויסה, בן אור הברי, שרה סילבצקי, אפי בריק, אביב שם טוב ודני תימור. אני רן לוי, נשתמע בפרק הבא. רן לוי 48:51 אתם אוהבים חידות? במהלך חודש פברואר מתקיים השלב הראשון של המיונים לנבחרות ישראל במדעים. למדינת ישראל יש נבחרות בוגרות שמתחרות באולימפיאדות הבינלאומיות בכימיה, פיזיקה, מתמטיקה, ביולוגיה, מדעי המחשב וסייבר. אליהן יכולים להתמיין תלמידות ותלמידים מכיתות ט' עד י"א. פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי תייצגו את ישראל באולימפיאדות הבינלאומיות.
        ]]></content:encoded>
    </item>
    
    <item>
        <title>[עושים היסטוריה] מארחת: דן קרלין, מגיש הפודקאסט Hardcore History</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-dn-qrlyn-mgysh-hpvdqst-hardcore-history.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-dn-qrlyn-mgysh-hpvdqst-hardcore-history.html</guid>
        <pubDate>30 במרץ 2021</pubDate>
        <description>Transcript for [עושים היסטוריה] מארחת: דן קרלין, מגיש הפודקאסט Hardcore History from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 350: נפוליאון במזה"ת, חלק ד' - המצור על עכו</title>
        <link>https://mat-mo.github.io/podtext/episodes/vshym-hystvryh/vshym-hystvryh-350-npvlyvn-bmzh-t-khlq-d-hmtsvr-l-kv.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-350-npvlyvn-bmzh-t-khlq-d-hmtsvr-l-kv.html</guid>
        <pubDate>7 באפריל 2021</pubDate>
        <description>Transcript for [עושים היסטוריה] 350: נפוליאון במזה"ת, חלק ד' - המצור על עכו from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...', תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם, כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 350. נפוליאון במזרח התיכון, חלק ד'. המצור על עכו. במרץ 1799 הטיל הצבא הצרפתי מצור על עכו, עיר נמל עתיקה ומוקפת חומות. עבור נפוליאון, מפקדו המהולל של כוח הפלישה הצרפתי שנחת במצרים כחצי שנה קודם לכן, כיבוש עכו היה כורח המציאות. הניצחון המוחץ של הצי הבריטי על השייטת הצרפתית באבו קיר הותיר את כוח הפלישה הצרפתי במצרים מבודד לחלוטין, ללא תקשורת, אספקה או תקווה לתגבורת שתגיע דרך הים. הדרך היחידה של הצרפתים לחזור לאירופה הייתה באמצעות מסע רגלי דרך טורקיה, וכדי לעשות זאת היה על נפוליאון להכניע את האימפריה העות'מאנית. למעשה, לנפוליאון היו תוכניות הרבה יותר גדולות מאשר סתם חזרה לצרפת. הוא קיווה שהכנעת האימפריה העות'מאנית תהיה הצעד הראשון בדרך להקמתה של אימפריה משלו, אימפריה אדירה שתחלוש על כל השטח שבין אירופה והודו. 'על כתפיה של העיר הקטנה הזאת', אמר נפוליאון לאחד מקציניו הבכירים בזמן שהשניים השקיפו על חומותיה של עכו, 'מונח גורלו של המזרח. הבט, זהו המפתח להודו. ברגע שעכו תיפול, כל הסורים והדרוזים שבהר הלבנון שסבלו תחת מקלו של אל-ג'זאר יצטרפו אליי כשנצעד אל קונסטנטינופול, והטורקים לא יוכלו להתנגד לנו. אין זה בלתי סביר שאחזור לצרפת דרך טורקיה ובדרך אשמיד גם את אוסטריה'. סוף ציטוט. אומנם הצי הבריטי שהגן בסמוך לעכו לכד את התותחים הכבדים שנפוליאון קיווה להשתמש בהם כדי למוטט את חומותיה של עכו, אבל נפוליאון לא ראה בכך אבדה חמורה מדי. הוא היה משוכנע שהחומות העתיקות של עכו, שחלקן נבנו עוד בימי הצלבנים לפני חמש מאות שנה ויותר, רעועות מאוד ולא יצליחו לעמוד בפני הפגזה משמעותית גם בפגזים בעלי קוטר קטן יחסית. גם מבחינתם של החיילים הצרפתים, המצור על עכו היה התפתחות מבורכת. הצרפתים סבלו מבעיות אספקה קשות, לעיתים עד כדי רעב של ממש בשלבים מסוימים של המסע הצבאי, אבל עכו לעומת זאת הייתה מוקפת ביישובים דרוזיים שהיו ידידותיים למדי לצרפתים וסיפקו להם אוכל בשפע. קצין אספקה צרפתי תיאר זאת כך: 'בכל יום שעובר המחנה שלנו נראה יותר ויותר כמו יריד כפרי גדול. יין, משקאות חריפים, תאנים, כיכרות לחם, ענבים, חמאה וכולי. יש לנו מכל אלו ובשפע, אפילו אם המוכרים גובים מאיתנו מחירים מופקעים. כשאתה במסע מלחמה, אתה לא ממש חושב על הכסף'. סוף ציטוט. מתוך החומות הביטו מגינייה העות'מאנים של עכו על הכוחות הצרפתיים שהקיפו אותם בחשש גדול. כולם בעכו כבר שמעו על נפילתן של אל-עריש, עזה ויפו, והמוניטין של נפוליאון כאחד המצביאים הגדולים שקמו לצרפת ואולי אחד המצביאים הגדולים בהיסטוריה בכלל, הלך לפניו. אבל ככל שפחדו העכואים מנפוליאון וחיילו, הם פחדו מהמושל שלהם אפילו יותר. אחמד פאשה, המכונה אל-ג'זאר, הקצב, שלט בעכו ביד ברזל. מצד אחד אל-ג'זאר היה שליט מנוסה שניהל את העיר בכישרון רב והפגין רוחב לב ונדיבות כשקרא בכך. למשל, הוא נהג לחלק כסף לעניי עכו, הקים אמת מים שסיפקה מים לעיר, בנה מבנים מפוארים ושיפץ את החומות. מהצד השני, אל-ג'זאר לא היה מסוג האנשים שהיו מוכנים לקבל חולשה אצל חייליו. אף אחד, אפילו היועצים הקרובים ביותר של אל-ג'זאר, לא חמק מנחת זרועו של המושל העות'מאני. למשל, אחד מעוזריו הקרובים של אל-ג'זאר, למעשה שר האוצר שלו, היה יהודי מדמשק בשם חיים פרחי. פרחי שירת תחת אל-ג'זאר בנאמנות במשך שנים ארוכות, אבל כשהבאחת ההזדמנויות הוא עורר את חמתו של המושל, אל-ג'זאר הורה לנקר את אחת מעיניו ולחתוך את אפו. אל-ג'זאר לא היה טיפש. גם הוא הבין שבכל יום שעובר הסיכוי של עכו לשרוד את המצור הצרפתי הולך וקטן. ייתכן שהוא אפילו היה מחליט בלית ברירה להיכנע לגנרל הצרפתי, אלמלא סידני סמית והספינות הבריטיות שעגנו מחוץ לנמל של עכו. לסמית היו קשרים מצוינים באימפריה העות'מאנית, כולל אחיו שהיה כזכור השגריר הבריטי בבירה של האימפריה, והוא הצליח להרגיע את אל-ג'זאר כשהבטיח לו שיסייע לו בכל דרך אפשרית להתגבר על כוחותיו של נפוליאון. ואכן, לסידני סמית היה קלף מאוד לא שגרתי בשרוולו. רן לוי 08:42 כפי שאתם אולי כבר יודעים, לפני עושים היסטוריה הייתי מהנדס, והאמת נהניתי מכל רגע. הרגשתי שקיבלתי הזדמנות לעזור לאנשים באמצעות הטכנולוגיה. עמותת תפוח היא עמותה שמעניקה לאנשים את אותה הזדמנות להיכנס לעולם ההייטק. עמותת תפוח הכשירה במסגרת בוטקמפ ייחודי עשרות מתכנתים ומתכנתות בתחומים מגוונים, מ-JavaScript ועד React ו-Node.js. כעת מחפשת העמותה חברות שיארחו את בוגרי התוכנית הרעבים ואתירי המוטיבציה לשמונה שבועות של עבודה מעשית כחלק מתוכנית ההכשרה. לחצו על הבאנר של עמותת תפוח באתר רשת עושים היסטוריה או חפשו את עמותת תפוח בפייסבוק ושלחו פרטים עוד היום. עמותת תפוח, נותנת משמעות לעבודה. רן לוי 09:27 כזכור, נפוליאון למד בנעוריו בפנימייה צבאית בפריז. אחד מחבריו לספסל הלימודים היה צעיר בן למשפחת אצולה מכובדת בשם אנטואן דה-פיליפו. בעצם, לומר על אנטואן שהוא היה חברו לספסל הלימודים של בונפרטה הצעיר יהיה ממש אבל ממש לא נכון. אנטואן ונפוליאון לא סבלו אחד את השני. המדריך שלהם סיפר בזכרונותיו שהשניים האלה לא הפסיקו ללכת מכות. מאחת ההזדמנויות למשל הוא החליט לשבת בין שניהם כדי להפריד ביניהם, ובתמורה ספג בעיטות מתחת לשולחן משניהם. אנחנו לא יודעים בדיוק מה היה שורש האיבה בין שני הנערים האלה, אבל על פי הסיפורים אנטואן ניחן בהמון קסם אישי ובגינונים מלוטשים של מי שגדל בשכבות האריסטוקרטיות של צרפת, בעוד שנפוליאון הקורסיקאי והעממי במירכאות היה כנראה ההיפך הגמור ממנו. ייתכן שגם לתחרותיות והשאפתנות המפורסמת של נפוליאון היה חלק ביריבות הזאת. את המבחנים המסכמים של הפנימייה נפוליאון סיים במקום ה-42 בדירוג הכללי, ואילו אנטואן הקדים אותו וסיים במקום ה-41. כשפרצה המהפכה בצרפת הצטרף אנטואן דה-פיליפו לכוחות המלוכנים. הוא עזב את הצבא הצרפתי וברח לבריטניה, אבל ב-1795 חזר לצרפת בחשאי כדי לסייע למורדים שניסו להפיל את השלטון המהפכני החדש. הוא נתפס, נכלא ונידון למוות, אבל ערב לפני הוצאתו הצפויה להורג הצליח לברוח מבית הכלא וחזר לבריטניה. שנתיים מאוחר יותר ב-1797 שמע אנטואן על קצין בריטי שמוחזק גם כן בכלא הצרפתי. שמו של הקצין היה, כן, סידני סמית. בהפגנה מרשימה של אומץ לב, החליט אנטואן לחזור שוב לצרפת, הפעם כדי לחלץ את סמית מבית הכלא. מבצע החילוץ של סמית הוא סיפור מדהים שנשמע כאילו הוא לקוח היישר מאיזה תסריט הוליוודי. אנטואן התחזה לקצין משטרה, פיתה את בתו של מנהל בית הכלא וזייף מכתב רשמי שבו נכתב שעליו ללוות את האסיר סמית לבית סוהר אחר. הוא וחבריו התחזו לשוטרים, הציגו את המסמך המזויף והוציאו את סמית מבית הכלא. כשגילו הצרפתים את דבר התרמית הם רדפו אחריהם ברחובות פריז ובמהלך המרדף התהפכה הכרכרה שבה נסעו אנטואן וסמית. למרות התאונה, השניים הצליחו להגיע לחוף הצרפתי ולחצות את התעלה בחזרה לאנגליה. כשהתמנה סמית למפקד ספינה ונשלח למזרח התיכון, הוא לקח איתו את אנטואן שגם לו היו קשרים מצוינים עם השלטון העות'מאני. בעכו, אנטואן ירד אל החוף והפך ליועצו הצבאי של אל-ג'זאר. מבחינתו של אל-ג'זאר זו הייתה מתנה משמיים. אנטואן היה קצין ארטילריה לא פחות מוכשר מנפוליאון והכיר היטב את הטקטיקות והאסטרטגיות של הצבא הצרפתי. הוא לקח את התותחים שהחרים סידני מספינותיו של נפוליאון, הציב אותם על חומות עכו והחל לנהל את מערך ההגנה העות'מאני, בסיועו של חיים פרחי יועצו היהודי של אל-ג'זאר, ובעזרתם של כמה מאות חיילים בריטים שסידני הקצה לטובת העניין מבין המלחים שלו. הסיוע הזה עודד מאוד את מגיניה של עכו והמורל שלהם השתפר בהתאם. הצבא הצרפתי פתח בהרעשה כבדה על חומות עכו והסב לעות'מאנים הרוגים רבים בתוך העיר. אבל המגינים בפיקודם של אנטואן דה-פיליפו וסידני סמית החזירו לצרפתים בהרעשה ארטילרית כבדה משלהם מהתותחים שעל החומות וגם מהספינות הבריטיות שעגנו מחוץ לנמל. המפקדים הצרפתים היו המומים מהיעילות המפתיעה של התותחים העות'מאנים שהצליחו להרוג למעלה מ-40 תותחנים צרפתים ולהשמיד חלק ניכר מהארטילריה הצרפתית. ב-28 במרץ כשבועיים לאחר תחילת המצור הצליחו סוף סוף הצרפתים לפעור חור רחב באחת החומות ונפוליאון הורה על הסתערות. כשהתקרבו החיילים הצרפתים אל החומות הם גילו להפתעתם שהחומה מוקפת בחפיר עמוק. הצרפתים נעזרו בסולמות כדי לחצות את החפיר, אבל המגינים שעל החומות ניצלו את ההתקדמות האיטית שלהם כדי לצלוף בהם ללא הרף והשליכו עליהם שמן רותח וחומרים דליקים מלמעלה. הצרפתים הפגינו אומץ לב ומסירות מרשימים מאוד, אבל בסופו של דבר לא היו להם מספיק סולמות כדי להביא כמות קריטית של חיילים לקרבת החומה והם נאלצו לסגת במחיר של כ-40 הרוגים וכמה מאות פצועים. אל-ג'זאר מצידו הבטיח לחייליו פרס כספי נכבד על כל ראש של חייל צרפתי שיביאו אליו. החיילים העות'מאנים טיפסו למטה מהחומות וערפו את ראשיהם של ההרוגים והפצועים הצרפתים. על פי המסופר אל-ג'זאר קיבל את החיילים בחצר הארמון שלו כשהוא יושב על הרצפה, שק של מטבעות מצידו האחד וערימת ראשים מצידו השני. זאת ועוד, בתגובה לתקיפה הצרפתית הורה אל-ג'זאר להוציא להורג את כל התושבים הנוצרים של עכו ואת כל השבויים הצרפתים שהיו בידיו ולהשליך את גופותיהם לים. הצרפתים היו מזועזעים ונפוליאון האשים את סידני סמית באחריות ישירה לטבח. סביר מאוד להניח עם זאת שאל-ג'זאר לא ממש התייעץ עם סמית לפני שהחליט את מה שהחליט, וספק רב אם לסמית הייתה איזושהי מידה של שליטה על המושל האכזר. המצור על עכו נמשך. נפוליאון העריך בתחילה כי יצליח לכבוש את העיר בתוך שבועיים, אבל בכל יום שעבר נעשה יותר ויותר ברור שעכו לא עומדת ליפול כל כך מהר ואספקת התחמושת של הארטילריה הצרפתית הלכה ואזלה בהדרגה. נפוליאון מצא פתרון מתוחכם. הוא הבטיח לחייליו פרס כספי על כל פגז ארטילריה שיביאו לו. החיילים הצרפתים בתגובה התקרבו אל החומות והתגרו במגינים העות'מאנים. אלה ירו עליהם בדרך כלל ללא הצלחה. או אז אספו החיילים הצרפתים את פגזי הארטילריה המשומשים וכך זכה הצבא הצרפתי באספקה שוטפת של תחמושת ממוחזרת. ב-8 באפריל החליט אל-ג'זאר לנקוט יוזמה והורה לחייליו לצאת לפשיטה מחוץ לחומות. זו הייתה טעות. החיילים הצרפתים היו הרבה יותר טובים מהעות'מאנים. המתקפה של אל-ג'זאר נכשלה כישלון חרוץ ועלתה בחייהם של לא פחות מ-800 חיילים עות'מאנים ועוד כמה עשרות לוחמים בריטים שהצטרפו אליהם. מעניין לציין שלמרות היריבות ביניהם הצרפתים טיפלו בפצועים הבריטים במסירות מרשימה, ממש כאילו הם היו פצועים צרפתים. העובדה הזו יכולה ללמד אותנו משהו על הלך הרוח של החיילים הצרפתים והבריטים. שניהם הרגישו כנטע זר במזרח התיכון ולמרות שהם נלחמו זה בזה משני צידי המתרס הם עדיין הרגישו הרבה יותר קרובים ליריביהם האירופאים מאשר לתושבים המקומיים או לחיילים העות'מאנים. הימים התארכו והמצור על עכו נמשך ונמשך. נפוליאון היה מודאג. הוא ידע מדיווחים מודיעיניים שהצבא העות'מאני בסוריה מתארגן לפלישה לכיוון ארץ ישראל ומצרים, וחשש שהכוחות העות'מאנים יצליחו להפתיע אותו מאחור בזמן שהוא עסוק במצור. על כן החליט נפוליאון לשלוח כוח של כאלפיים חיילים בפיקודו של גנרל בשם ז'אן בטיסט קלבר לסייר בצפון הארץ ולנסות לאתר את הכוח העות'מאני המתקרב. קלבר יצא לדרך ואכן בתוך ימים ספורים גילה כוח של כ-30 אלף לוחמים עות'מאנים שצעדו במורד הגליל התחתון לכיוונה של עכו. למרות הנחיתות המספרית הברורה של הכוח הצרפתי ביחס לכוח העות'מאני, יחס של למעלה מעשרה חיילים עות'מאנים על כל חייל צרפתי, קלבר החליט לנצל את יתרון ההפתעה ולתקוף את הצבא העות'מאני בעת שזה חנה באזור הר תבור. קלבר וחייליו הקיפו את התבור מצפון והתכוונו להסתער על המחנה העות'מאני למרגלות ההר. אבל לרוע המזל קלבר לא חישב נכון את משך הזמן שיידרש לו ולחייליו להקיף את התבור ובמקום להפתיע את העות'מאנים בשעה שתיים לפנות בוקר הם הגיעו לשדה הקרב רק בשעה שש בבוקר, דהיינו באור יום. העות'מאנים הבחינו מבעוד מועד בכוח הצרפתי המתקרב ובמקום מתקפת פתע מכריעה הכוח של קלבר מצא את עצמו נערך לקרב מגננה כנגד כוח עדיף בהרבה מבחינה מספרית. הצרפתים נערכו בשני מלבנים של שלוש שורות כל אחד, בדומה למערך שבו נקטו בקרב הפירמידות מול הצבא הממלוכי, וגם במקרה הזה הפרשים העות'מאנים שהסתערו על המערך הצפוף ספגו אבדות כבדות. אבל ככל שנקפו השעות הלך מצבם של הצרפתים והורע. הנה דברים שכתב טוראי צרפתי שהשתתף בקרב התבור: ציטוט, 'התחלנו להילחם בשעה שש בבוקר והתחמושת שלנו הלכה ואזלה. גם התחמושת לרובים וגם התחמושת לבטן שלנו. קיבלנו כל כך מעט לחם, אבל אפילו את זה לא היה לנו זמן לאכול. היינו צמאים ומותשים לחלוטין עד לרמה שלא יכולנו לדבר. בנוסף לכל זה עמדנו חשופים לגמרי מתחת לשמש הלוהטת. היה אגם בסמוך אלינו אבל לא הייתה שום דרך להתקרב אליו. נאלצנו להתמודד עם כל זה בזמן שהמתנו למה שנדמה היה כמו מוות בטוח'. סוף ציטוט. לקראת שעות אחר הצהריים הבין קלבר שהקרב אבוד. הצרפתים גרמו לעות'מאנים לאבדות קשות, אבל היתרון המספרי של העות'מאנים חיפה על האבדות האלה, בעוד ששורותיהם של הצרפתים הלכו והידלדלו בהתמדה. בשלב מסוים לא נותרה לקלבר ברירה אלא לאחד את שני מלבני הקרב שלו למערך אחד מצומצם יותר והוא החל שוקל פתרונות דרסטיים כדי להציל כמה שיותר מחייליו, כמו למשל לנטוש את הפצועים ואת התותחים ולהורות לחייליו לברוח כל אחד לעצמו. ואז לפתע אחד מאנשיו של קלבר דיווח לו שראה כוח צרפתי נוסף מתקרב לאזור. קלבר מיהר לטפס לאזור גבוה יותר וסרק את האופק בעיניו. האם קרה נס וכוח אחר הגיע כדי לחלץ אותם? לא, הוא לא ראה כלום. כנראה שהצופה טעה או התבלבל. קלבר חזר אל שדה הקרב. אבל זמן קצר לאחר מכן קלבר קיבל שוב דיווח נוסף. זו לא הייתה טעות. כוח צרפתי אחר אכן התקדם לכיוונם. קלבר שוב סרק את האופק והפעם הוא ראה אותם. היה זה נפוליאון עצמו שהוביל טור של חיילים אל עבר שדה הקרב. הסיבה שאיש לא הבחין בהם מתקרבים הייתה שנפוליאון וחייליו הלכו בתוך שדה של שיבולים גבוהות. מסתבר שלמרות שקלבר לא ביקש את אישורו של המפקד העליון לפני שהחליט לתקוף את הצבא העות'מאני, נפוליאון הצליח בכל זאת לנחש את כוונותיו של קלבר מבין השורות של מכתביו והבין שהגנרל שלו עומד להיכנס לצרות צרורות. הוא אסף במהירות כמה גדודים מבין חייליו שצרו על עכו והוביל אותם אל הר תבור ממש בדקה התשעים. כדי לאזן את החיסרון של הנחיתות המספרית הברורה של כוחותיו הגה נפוליאון כדרכו תוכנית נועזת ומתוחכמת. לא רחוק משדה הקרב עמד המחנה העות'מאני שהיה פחות או יותר חשוף לחלוטין. נפוליאון שלח אל המחנה הזה כמה מאות חיילים שהחלו מעלים באש את האוהלים העות'מאנים ומבריחים את בהמות המשא שלהם. והם עשו זאת בהפגנתיות כדי שהחיילים העות'מאנים הנלחמים יבחינו בהם. העות'מאנים החלו להילחץ. הם לא הבינו מה נפוליאון מנסה לעשות. אולי הוא מתכנן לאגף אותם באופן כלשהו והשמדת המחנה שלהם נועדה לחסום את נתיב הבריחה הפוטנציאלי שלהם? קלבר זיהה את הבלבול והמצוקה אצל העות'מאנים והבין שזו ההזדמנות שלו. הוא פקד על חייליו לצאת להסתערות כללית על הכוח העות'מאני. הבלבול בצד העות'מאני הפך לפחד שהפך לפאניקה שהפכה לנסיגה היסטרית. הצרפתים ניצלו את הכאוס בכוח העות'מאני עד תום והיכו בהם בעוצמה, הורגים אלפי חיילים עות'מאנים ומבריחים את כל היתר. בתוך שעות ספורות לא נותר דבר מהצבא העות'מאני האדיר שהגיע מסוריה, ונפוליאון חזר לעכו כמנצח. עידן כהן 24:04 היי זה עידן מעושים רפואה ואני רוצה לספר לכם על פודקאסט נוסף שאני קשור אליו ונהנה מאוד מאוד לעשות אותו. אני מזמין אתכם להאזין לפודקאסט 'מזון למחשבה' של חברת אמבר ולהכיר בעצמכם את האנשים המופלאים שהם חקלאי ארצנו. נשמח שתכירו את כולם. אה רגע, אתם מאלו שכבר מאזינים לנו? איזה כיף. נשמח לשמוע עליכם. מוזמנות ומוזמנים לענות על סקר קצר. האם הנושאים שאנחנו בוחרים מעניינים? האם יש מרואיינת או מרואיין שתשמחו לשמוע שוב? ואם התחשק לכם תוכלו להרחיב ככל העולה על רוחכם. איך? צריך רק להקליק על הבאנר באפליקציית עושים היסטוריה או להיכנס לאתר הבית של רשת עושים היסטוריה. ועכשיו לפרק החדש של ההסכת האהוב עליכם. רן לוי 25:03 זמן מה לאחר מכן הצליחה שוב הארטילריה הצרפתית לפרוץ חור נוסף בחומה של עכו. אומנם פרצה קטנה יחסית, אבל בכל זאת פרצה. נפוליאון הורה על הסתערות מיידית. כך תיאר את ההסתערות הזאת אחד מקציניו הבכירים של נפוליאון. ציטוט, 'טור של חיילים הסתער על הפרצה. למרות שבתוך זמן קצר התחוור לנו שאין סיכוי לחדור דרכה לתוך העיר, הלוחמים לא נרתעו והטילו את עצמם באומץ לב אל המערכה. האויב המתין לנו בראש המגדל שמעל הפרצה חבוי מאחורי הביצורים. הם החלו להשליך על החיילים שלנו סלעים, פגזים ורימוני יד. אבל מכיוון ששום דבר מזה לא הצליח להרתיע את לוחמינו, החלו להשליך למטה שתיים או שלוש חביות מלאות באבק שריפה בוער והעשן הסמיך החניק את הלוחמים'. סוף ציטוט. ההסתערות הזאת אם כן נכשלה והחיילים היו מוכרחים לסגת. אבל נדמה היה שסופה של עכו קרוב יותר מאי פעם. העות'מאנים כבר ספגו אלפי הרוגים כתוצאה מההפגזות הבלתי פוסקות והפרצה שהצליחה הארטילריה הצרפתית לפעור בחומה העידה על כך שהחומות הישנות מתחילות להתפרק תחת שבועות רצופים של הפגזה בלתי פוסקת. זאת ועוד, ב-30 באפריל קיבל נפוליאון חדשות משמחות. ספינות שנשלחו אליו ממצרים עם תגבורת של תותחים כבדים ואספקה הצליחו לחמוק מהמצור הבריטי ונחתו בחוף טנטורה, היא דור של ימינו, לא רחוק מזכרון יעקב. התותחים החדשים היוו תוספת קריטית ונפוליאון הודיע לקציניו שהוא סמוך ובטוח שבתוך שבוע או שבועיים לכל היותר עכו תיפול לידיהם. בצידו השני של המתרס מאחורי החומות הייאוש החל להתפשט בקרב מגיניה של עכו. הכוח שירד מסוריה היה אמור להיות חבל ההצלה של העיר הנצורה, אבל התבוסה הדרמטית בקרב התבור גדעה את התקווה הזאת באכזריות. נוכחותו של סידני סמית אומנם הבטיחה את תמיכתה המלאה של בריטניה, אבל בסופו של דבר הסיוע שיכולות להגיש כמה ספינות מלחמה בודדות הוא מוגבל וגם לספינותיו של סמית ייגמרו מתישהו הפגזים והכדורים. ואם זה לא היה מספיק, בראשון במאי ימים ספורים לאחר התבוסה בהר תבור הלך לעולמו אנטואן דה-פיליפו קצין הארטילריה הצרפתי כתוצאה מהתייבשות או מכת שמש. לאנטואן היה חלק קריטי במאמץ ההגנתי של העות'מאנים בעכו. הוא זה שארגן את כל המערך של התותחים על החומות, אימן את התותחנים בטכניקות הארטילריה הצרפתיות והסב פגיעות חמורות למערך הארטילריה של נפוליאון. הכירותו עם טקטיקות הלוחמה האירופאיות הייתה נכס אדיר לאל-ג'זאר. למשל אנטואן ידע שהצרפתים ינסו להתקרב לחומות העיר תחת כסות החשיכה ולהטמין בקרבתן מטעני חבלה כדי לפוצץ את החומות. הוא הנחה את אל-ג'זאר לשלשל אשישיות מוארות מראש החומה אל גובה הקרקע כדי שהמגינים יוכלו להבחין בחבלנים של נפוליאון ולצלוף בהם. מותו של דה-פיליפו היה מכה אנושה לעות'מאנים. ואז בעוד התותחנים הצרפתים מציבים את התותחים החדשים שהגיעו ממצרים בעמדותיהם ומכינים אותם לקרב, צופים דיווחו כי הם מזהים שייטת חדשה של ספינות מלחמה מתקרבת ממערב. נפוליאון קיווה כי אולי מדובר בתגבורת שהצליחה סוף סוף להגיע מצרפת, אבל בתוך שעות ספורות התבדו התקוות האלה כשהצופים דיווחו לו כי על תרני הספינות מתנוססים דגליהן של בריטניה והאימפריה העות'מאנית. היה זה כוח סיוע שנשלח לעכו מרודוס, שם הלך והתגבש הכוח העות'מאני השני שהיה אמור לפלוש למצרים. נפוליאון הבין מיד כי חלון ההזדמנויות שלו להכריע את הקרב הולך ומצטמצם. עוד באותו הלילה בטרם יספיקו הספינות החדשות להגיע אל החוף, פתחו הצרפתים בהרעשה מאסיבית על החומות בשילוב מטענים שהונחו למרגלותיהן. חור חדש נפער בחומות העתיקות ומאות חיילים צרפתים החלו זורמים אליו בניסיון לפרוץ לתוך העיר. מתצפית גבוהה על החומות הבחין סידני סמית בפרצה החדשה ובלוחמים הצרפתים שנעו לעברה. הוא הבין שלמגינים העות'מאנים שעל הקרקע אין סיכוי לבלום את הכוח התוקף בכוחות עצמם. הוא אסף כ-800 חיילים בריטים וירד איתם אל גובה הרחוב. בתוך זמן קצר התפתח קרב אלים ואכזרי סביב הפרצה כשהתוקפים והמגינים יורים זה על זה מטווחים אפסיים. ממקום מושבו בארמון שמע אל-ג'זאר על המתרחש באזור החומות ועל היוזמה של סידני סמית ונחרד. הוא ידע שאם יקרה משהו לסמית ולחייליו, עכו פחות או יותר אבודה. אל-ג'זאר מיהר לאסוף כוחות תגבורת משלו וחייליו החליפו את הבריטים בהגנה על הפרצה. החיילים הצרפתים נאלצו לסגת, אבל הייתה זו נסיגה זמנית בלבד לצורכי התארגנות. הארטילריה הצרפתית המשיכה להלום בחומות המתפוררות והפרצה הלכה והתרחבה. לקראת ערב הורה נפוליאון על הסתערות נוספת והפעם הצליחו הצרפתים סוף סוף לחדור דרך הפרצה ולהיכנס לעיר עצמה. אבל אל-ג'זאר לא היה טיפש. המושל העות'מאני בן ה-70 היה לוחם מנוסה ושבע קרבות והוא ניצל את הפסקת ההתארגנות הצרפתית כדי להכין לאויביו הפתעה משלו. או ליתר דיוק, הפתעה שהכין אנטואן דה-פיליפו לפני מותו. בתוך העיר צמוד לחומות עצמן עמדו גני הירק של ארמונו של אל-ג'זאר. דה-פיליפו הקים בגנים האלה חומה שנייה מאחורי החומה המרכזית וכך צמצם את המרווח שבין החומות וגני הירק למסדרון צר יחסית בין שתי החומות. לכוחותיו של נפוליאון לא היה מושג לגבי החומה השנייה הזאת. הם היו בטוחים שברגע שהם יחצו את הפרצה הם ימצאו את עצמם ממש בתוך רחובותיה של עכו. אבל עכשיו לפתע נדחסו מאות חיילים צרפתים לתוך רווח צר וקלסטרופובי. סידני סמית מתאר את מה שראה אז. ציטוט, 'הרעיון של ג'זאר פאשה היה לא להגן על הפרצה עצמה הפעם אלא דווקא לאפשר למספר מסוים של חיילי אויב להיכנס לתוכה ואז לסגור עליהם כמקובל בטקטיקות הקרב העות'מאניות. הטור הצרפתי אם כן חדר דרך הפרצה ללא הפרעה והחיילים הצרפתים נכנסו לתוך גני הארמון של המושל. שם בתוך דקות ספורות החיילים האמיצים שהובילו את הטור הפכו לגופות כרותות ראש. החרב הכבדה של העות'מאנים יחד עם פגיון ביד השנייה הוכיחו את עצמן כמוצלחות הרבה יותר מאשר הביונטות הצרפתיות'. סוף ציטוט. מהצד השני תיאר את ההתרחשות הזאת אחד הקצינים הצרפתים. ציטוט, 'הירי מהבניינים הסמוכים, מהמחסומים שברחובות ומהארמון של ג'זאר לכד את ראש הטור המתקדם ואת ירכתיו, ואלה שכבר היו בתוך העיר החלו לסגת מכיוון שלא הצליחו להחזיק מעמד. הטור המסודר בתוך העיר הפך להמולה של חיילים שניסו לברוח החוצה. הגנרל לאנה התקדם לראש הטור בניסיון לגרום להם לנוע קדימה שוב, אבל המומנטום של הפריצה הראשונית דרך החור שבחומה התפזר לגמרי. הגנרל לאנה נפצע באורח אנוש והגנרל רמבו נהרג. לא נותרה לנו כל ברירה אלא להשמיע את קריאת הנסיגה'. סוף ציטוט. קבוצה של חיילים צרפתים שנלכדה בתוך העיר הצליחה להגיע לאחד המבנים ולהתבצר בתוכו. לסידני סמית הייתה הערכה עצומה לאומץ ליבם של הצרפתים אבל הוא ידע שאין להם סיכוי להחזיק מעמד כנגד העות'מאנים. הוא הבטיח להם שאם ייכנעו ישכנע את ג'זאר לחוס על חייהם וכך היה. 200 חיילים צרפתים ניצלו ממוות בטוח בזכות המפקד הבריטי. אם כן עוד מתקפה צרפתית רבת עוצמה נבלמה, אבל רק בקושי רב. מהתצפית שבראש החומה סידני סמית ראה את תושבי הכפרים הסמוכים לעכו יוצאים בהמוניהם אל הגבעות שהקיפו את העיר ומתבוננים בנעשה סביב החומות. כולם הבינו שסוף המשחק הולך ומתקרב. הצרפתים והעות'מאנים ספגו כל אחד מכות איומות ושני הצבאות דיממו קשות. מישהו עומד להישבר, זה היה ברור. השאלה הייתה רק מי יישבר ראשון. סידני לא היה אופטימי. ציטוט, 'צופים רבים מתבוננים בנו כרגע מהגבעות הסמוכות, ממתינים לראות ידו של מי תהיה על העליונה. אם ינצח נפוליאון זו תהיה רוח גבית לתוכניות שלו. קונסטנטינופול ואפילו וינה וודאי ירגישו בגל ההלם'. סוף ציטוט. שעון החול הלך ואזל. עבור נפוליאון, סמית, אל-ג'זאר ואנשיהם הרגע המכריע עמד בפתח. זה היה הכל או כלום. כיצד הסתיים המצור על עכו? הצטרפו אליי לפרק החמישי והאחרון בסדרה נפוליאון במזרח התיכון. רן לוי 35:53 זהו, עד כאן לפרק הזה. מיד נמשיך אל עדכונים מה נעשה ברשת שלנו, אבל ראשית כתמיד חסות קצרה. רן לוי 36:07 אם תחפשו את המילים סיפור משפחתי בגוגל תקבלו לא פחות משלושה מיליון תוצאות. מחזה, קטלוגים, משהו שקשור ליטבתה ועוד ועוד. ומי במקום הראשון? נכון, אנחנו. איך עשינו את זה? באמצעות SEO, אופטימיזציה של תוצאות החיפוש. ומי שאחראית ל-SEO שלנו היא ליאור שפירא, אשת תוכן, מומחית ומרצה ל-SEO וקידום אורגני במנועי חיפוש. תנו לליאור להרים את העסק שלכם בתוצאות החיפוש. היכנסו ל-lior-shapira.co.il או הקליקו על הבאנר של ליאור באתר הבית של רשת עושים היסטוריה. מאזיני רשת עושים היסטוריה זוכים ל-10 אחוזי הנחה. lior-shapira.co.il. רן לוי 36:53 מה חדש ברשת עושים היסטוריה? בעושים את המוות, הפודקאסט של בית הלוויות עלי שלכת, פרק על טיפול פליאטיבי. טיפול לחולים הסובלים ממחלה חסוכת מרפא שנועד להאריך את חייהם ובעיקר להפחית את סבלם. דוקטור רותם תלם, ראש היחידה לרפואה פליאטיבית במרכז הרפואי איכילוב, מספרת על תהליך הליווי והתמודדות האישית של החולה ומנפצת כמה מיתוסים שגויים. בפודקאסט 'שעת מלחמה' המארב שהשמיד חטיבה מצרית. גלעד שר נכנס למלחמת יום הכיפורים כתותחן טנק והשתתף בכמה מהקרבות שנכנסו למורשת הקרב של צה"ל, ביניהם גם המארב בוואדי מבוע שבמידה לא מבוטלת הכריע את גורל המערכה בדרום. שלמה רז משוחח עם גלעד על קרבות הבלימה שבהם השתתף, הפלישה למצרים עצמה והלקחים האישיים שלו מהמלחמה. בעושים רפואה 'אגרנות כפייתית'. כשנכנסים לבית של אדם שאוגר חפצים באופן כפייתי אי אפשר ממש לפספס את זה. לעיתים מדובר בהררי אשפה מכל סוג. עידן כהן ודוקטור יובל בלוך בוחנים את התופעה הזאת, כיצד מטפלים בה ומדוע אגרנות כפייתית נפוצה כל כך בקרב ניצולי שואה. ביחסנו לאן, תוכניתם של פאולה וליאון רוזנברג, פרק תחת הכותרת 'להתעללות הבלתי נראית בקשר שלכם יש שם - גזלייטינג'. האם הרגשתם פעם שבן או בת הזוג שלכם שוללים את תפיסת המציאות שלכם או מתכחשים לצרכים שלכם? למניפולציה הרגשית הזו קוראים גזלייטינג והיא מתבטאת בזה שהצד הפוגע מונע מתוך הצורך והרצון שלו לשלוט בקשר הזוגי תוך התעלמות, ניצול וקיבוע התלות בו אצל הצד השני. חני לורנצי אורן פסיכולוגית קלינית מתארת את תמרורי האזהרה הרלוונטיים ומסבירה כיצד ניתן לצאת ממעגל הבלבול והניצול. ואחרון חביב, אחד הפודקאסטים הצעירים ביותר שלנו שהולך ומתברר גם כאחת ההצלחות הגדולות ביותר - עושים חשבון. תוכניתם הבועטת והלא מתנצלת של העיתונאי אטילה שומפלבי והפרופסור לכלכלה עומר מואב. והפעם - פועלי כל העולם חכו עם הוועדים. אטילה ועומר משוחחים על איגודי העובדים ששינו את עולם העבודה במרוצת המאה העשרים ובוחנים את יעילותם בעידן הנוכחי. האם ה'סחטנות' במירכאות של הוועדים הגדולים תורמת או מזיקה לזכויות העובדים ולאן נעלם השאלטר המפורסם? אם לא האזנתם עדיין לעושים חשבון, תנו לה צ'אנס. זו תוכנית שיכולה לשנות את תפיסת עולמכם. כל הפודקאסטים שלנו זמינים כתמיד באפליקציית עושים היסטוריה לאנדרואיד, באתר הבית שלנו osimhistoria.com ובכל אפליקציות הפודקאסטים באשר הן. באתר הבית ניתן גם להירשם לרשימת התפוצה שלנו בדואר האלקטרוני ולקבל עדכון בכל שבוע על פרקים חדשים שעלו לאוויר. כתמיד אם אתם אוהבים את התוכנית ומעוניינים לתמוך בה, אתם מוזמנים לרכוש מספרי שבאתר. אני אוהב את כל הספרים שלי כמובן, אבל ל'פרפטואום מובילה' יש אצלי מקום מיוחד בלב מכיוון שזה היה הספר הראשון שלי שיצא לאור בערך שנה לפני שהתחלתי את עושים היסטוריה. פרפטואום מובילה עוסק בחידה היסטורית עתיקה ומסקרנת - מכונות של תנועה מתמדת. מכונות שלא זקוקות למקור אנרגיה חיצוני כמו חשמל או דלק. אלפי ממציאים ניסו לבנות מכונות כאלה לכל אורך ההיסטוריה ואלפי שרלטנים העמידו פנים שהצליחו לעשות זאת. פרפטואום מובילה הוא ספר שחציו עוסק בפיזיקה וחציו בפסיכולוגיה האנושית המרתקת. הספר מגיע עם הקדשה אישית ממני כמובן לכם או למי שתרצו להעניק אותו במתנה. עזרו לנו להפיץ את בשורת הפודקאסטים בקרב מפרסמים ונותני חסות. אנחנו מפיקים פודקאסטים לעשרות גופים וארגונים במשק הישראלי והאמריקאי ובהצלחה כבירה. בישראל פודקאסטים כמו 'יוצאים בשאלה' של עמותת הילל ו'מטען חשמלי' של חברת החשמל ממש מעניקים חיים חדשים לתדמית של הארגונים הוותיקים האלה, ובארצות הברית הפודקאסט Malicious Life נחשב לאחד הפודקאסטים המובילים בעולם בתחום אבטחת המידע והוא הפך לנכס הדיגיטלי החשוב ביותר של סייבריזן נותנת החסות שלו. האם גם הארגון שלכם זקוק לפודקאסט? בואו נדבר על זה. צרו עמי קשר דרך האתר או במייל ran@ranlevi.com. עושים היסטוריה הם גיא בינון, איתמר סוויסה ובנור בר ברי בעריכה והפקה, שרה סילבצקי מנהלת הקהילה, אפי בריק ואביב שם טוב ממכירות ושיווק, דני טימור המנהל העסקי, ואני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 351: נפוליאון במזה"ת, חלק ה' ואחרון - אבן הרוזטה</title>
        <link>https://mat-mo.github.io/podtext/episodes/vshym-hystvryh/vshym-hystvryh-351-npvlyvn-bmzh-t-khlq-h-vkhrvn-bn-hrvzth.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-351-npvlyvn-bmzh-t-khlq-h-vkhrvn-bn-hrvzth.html</guid>
        <pubDate>25 באפריל 2021</pubDate>
        <description>Transcript for [עושים היסטוריה] 351: נפוליאון במזה"ת, חלק ה' ואחרון - אבן הרוזטה from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם, כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:01 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:31 שלום וברוכים הבאים לעושים היסטוריה, פרק 351: נפוליאון במזרח התיכון, חלק חמישי ואחרון. אבן הרוזטה. לפני שנתחיל, הודעה חשובה למאזינים שמקשיבים לפרק עם ילדיהם. החלק הזה בסיפור כולל כמה תיאורי אלימות לא קלים, ולכן אני ממליץ לכם להאזין לפרק לבדכם לפני שתאפשרו לילדיכם להאזין לו. האזנה נעימה. ב-9 במאי 1799 ניצבו שני צבאות משתי עבריהן של חומות העיר עכו. מחוץ לחומות, על גבעה קטנה מדרום-מזרח לעיר שהיום קרויה על שמו, עמד אוהל הפיקוד של נפוליאון בונפרטה, אחד המצביאים הגדולים בהיסטוריה, ומי שבתוך פחות משנתיים הצליח למחוץ את הכוחות הממלוכים במצרים, לכבוש את כמעט כל ארץ ישראל ולהשמיד את הצבא העות'מאני שנשלח נגדו מסוריה. בתוך עכו ישב אחמד פאשה, המכונה אל-ג'זאר, הקצב, מושל ארץ ישראל וסוריה מטעם האימפריה העות'מאנית ושליט קשוח ואכזר במידה בלתי רגילה. לצידו של ג'זאר עמד סידני סמית', קצין בריטי נועז ומבריק, מפקד השייטת הבריטית שנשלחה לסייע לעות'מאנים להתמודד מול הכוח הצרפתי. כמעט 60 יום חלפו מאז הטילו הצרפתים מצור על עכו. בזמן הזה ספגו העכואים אבידות נוראיות. הארטילריה הצרפתית עשתה שמות בעיר הנצורה ובימים האחרונים של המצור היה ברור שהחומות העתיקות מתחילות להתפורר. רן לוי 47:14 מיד נמשיך עם עדכונים על פרקים חדשים שעלו לאחרונה ברשת הפודקאסטים שלנו ועוד, אבל ראשית כרגיל, חסות קצרה. לפני שבועיים בערך היה לנו אירוע מרגש למדי. חגגנו יום הולדת לפודקאסט ישראל מדיה, החברה שהקמנו דני טימור ואני לפני שש שנים. כמעט כל הפודקאסטרים של הרשת שלנו הגיעו ועשינו מסיבה גדולה על הגג רחב הידיים של המשרדים שלנו, כולל כמובן המון המון המון אוכל טעים. עבורי זה היה רגע מרגש מאוד להביט אחורה על המסע המדהים הזה שעשינו. אז מה חדש ברשת? באבא של יונתן והבן שלו, אבא של יונתן ברק החליט לדבר עם הבן שלו על פלא הבריאה. ביחסינו לאן, תוכניתם של פאולה וליאון רוזנברג, איך לא לתת לפצעי הילדות להרוס את הקשר שלנו. בעושים זיכרון, הפודקאסט של יד ושם, 60 שנה לפתיחת משפט אייכמן. ובעושים טכנולוגיה, הרשת לא שוכחת, הרשת לא זוכרת. על מחיקת המידע מהאינטרנט. רן לוי 52:01 כל הפרקים וכל הפודקאסטים שלנו זמינים באפליקציית עושים היסטוריה באנדרואיד, באתר הבית שלנו osimhistoria.com ובכל אפליקציות הפודקאסטים באשר הן. כרגיל, אם אתם אוהבים את התוכנית ומעוניינים לתמוך בה, כל שלושת ספריי זמינים לרכישה באתר ומגיעים עם הקדשה אישית. עושים היסטוריה הם גיא בינאון, איתמר סוויסה ובנו בר-חי בעריכה ובהפקה. שרה סילבצקי מנהלת הקהילות, אפי בריק ואביב שם-טוב במכירות, דני טימור המנהל העסקי ואני רן לוי כותב ומגיש. אנחנו נשתמע בפרק הבא, להתראות.
        ]]></content:encoded>
    </item>
    
    <item>
        <title>[עושים היסטוריה] מארחת: מדוע עתידנים כושלים בניבוי העתיד? עם ד"ר רועי צזנה</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-mdv-tydnym-kvshlym-bnybvy-h-tyd-m-d-r-rv-y-tsznh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-mdv-tydnym-kvshlym-bnybvy-h-tyd-m-d-r-rv-y-tsznh.html</guid>
        <pubDate>12 במאי 2021</pubDate>
        <description>Transcript for [עושים היסטוריה] מארחת: מדוע עתידנים כושלים בניבוי העתיד? עם ד"ר רועי צזנה from עושים היסטוריה</description>
        <content:encoded><![CDATA[
            Ran Levi 00:00 אתם אוהבים חידות? לא כאלה של "מה ההבדל בין חלב?", אלא חידות שגורמות לכם לבהות בתקרה ולמלמל "רגע, אבל אם הוא עשה ככה...", אז תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Ran Levi 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים "נבחרות ישראל במדעים", בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran Levi 02:31 שלום וברוכים הבאים ל"עושים היסטוריה" מהרחט, והפעם: מדוע עתידנים כושלים בחיזוי העתיד? עם רועי צזנה. רשת "עושים היסטוריה". "עושים היסטוריה" עם רן לוי. אני אפתח ברשותכם בסיפור. לפני קצת יותר מעשר שנים שמעתי על טכנולוגיה חדשנית ומרתקת בשם ביטקוין, מטבע וירטואלי קריפטוגרפי, ואני גיק של טכנולוגיה אז לכן מיד ניגשתי לקרוא כל מה שיכולתי למצוא על העניין הזה והשתכנעתי שאכן יש כאן המצאה עם פוטנציאל לשנות את העולם. הודעתי למאזיני "עושים היסטוריה" שאני מוכן לקבל תשלום על ספריי בביטקוין, ואכן בתוך שנה או שנתיים צברתי הון, הון של לא פחות משנים-עשר ביטקוין. על פי שער הביטקוין הנוכחי מדובר ביותר מחצי מיליון דולר. נכון שאני גאון? אבל חלפה שנה ועוד שנה ועוד שנה והביטקוין פשוט סירב להמריא. שער המטבע הווירטואלי המשיך איפשהו להיות סביב השלושה דולר לביטקוין אחד והביטחון שלי ביכולת החיזוי שלי החל קצת להתערער. אולי בכל זאת ביטקוין לא יצליח? אולי זה עוד רעיון טוב שרק נראה על הנייר כמו שצריך אבל לא באמת יתרומם במציאות? ואז בשלב מסוים גיליתי חנות משחקי מחשב שהסכימה למכור משחקים תמורת ביטקוין, אז החלטתי לנצל את ההזדמנות הזו וקניתי משחק, Skyrim למי שממש מתעניין, תמורת, שימו לב, עשרה ביטקוין. במבט לאחור, אולי אני לא כזה גאון כמו שחשבתי. זאת אומרת, Skyrim זה אחלה משחק, אבל לא ברמה של חצי מיליון דולר. אז מה המסקנה מכל הסיפור הזה חוץ מזה שאני אידיוט? שכפי שאמר הפיזיקאי נילס בוהר, קשה מאוד לחזות, בעיקר את העתיד. ובכל זאת יש מקצוע כזה שנקרא עתידן ויש אנשים ואפילו אנשים חכמים ומבריקים בכל קנה מידה שמנסים לחזות לאן תתקדם הטכנולוגיה שלנו. לפני מספר חודשים נתקלתי בפוסט מרתק בפייסבוק שסוקר דו"ח של RAND, מכון מחקר אמריקני, שפורסם בשנות ה-60 ובו תחזיותיהם ארוכות הטווח של 82 מומחים. חלק מהתחזיות התממשו, אבל חלק אחר לא רק שלא התגשמו אלא גם במבט לאחור נראות לנו כמעט מגוחכות. מדוע אם כן כושלים העתידנים בניבוי העתיד? זו השאלה שתעמוד במרכז השיחה שלי היום עם אחד האנשים המבריקים והחריפים ביותר שאני מכיר, חבר ותיק, מרצה בחסד וכותב הפוסט המדובר בפייסבוק, דוקטור רועי צזנה. אהלן רועי. Roei Tzezana 05:44 שלום רן. אני לפני הכל אני רוצה להגיד לך שאני מתפעל ממך, שאני באמת בהלם. כי אם אתה קנית Skyrim ואתה עדיין הצלחת להוציא פודקאסטים, זה באמת מרשים. זה על-אנושי. Ran Levi 05:59 זה היה קרוב יותר מכפי שאתה מדמיין. Roei Tzezana 06:01 אני יכול לתאר לעצמי. טוב, אני תועה איך הסתדרת עם Dragon Age. Ran Levi 06:05 אה, אני נמנע. אני פשוט נמנע. יש לי בעיה, סדרות וכאלה זה בעיה. אבל רגע, לא כולם מכירים את רועי, אומנם שמו כבר נודע למרחוק, אז ברשותכם אני אציג את רועי ואת פועלו. דוקטור רועי צזנה הוא חוקר במרכז למחקר סייבר בין-תחומי באוניברסיטת תל אביב, מייסד שותף של חברת TeleBuddy המתחזקת רובוטי Telepresence משוכללים ברחבי העולם, יועץ בכיר באגודה לעתיד העולם וחבר במספר גופים לחקר עתידים כגון פרויקט המילניום ו-TechCast. בימים אלו הוא חוקר את העתיד ב-XPRIZE, הארגון שפותח תחרויות עם פרסים של עשרות מיליוני דולרים, כמו התחרות להגיע לירח שבה כמעט וניצחה SpaceIL, ונושא המחקר האחרון והמרגש ביותר שלו שם הוא המדע של עצירת ההזדקנות והשבת הנעורים ואיזה סוג של תחרות בתחום יכולה להזניק אותו קדימה. ותאמינו לי שנתתי לכם פה רק טעימה קטנה מאוד מפועלו של רועי. כיף גדול לארח אותך שוב ב"עושים היסטוריה", כי כבר הופעת בפרקים מאוד מאוד מאוד ותיקים של התוכנית. אז אחרי פתיחה שכזו ולפני שאנחנו צוללים ממש לעצם העניין שלשמו התכנסנו, בוא תסביר לנו ככה בכמה מילים מהו מכון RAND שבעצם החיזויים שלו נמצאים במרכז השיחה, ומה בכלל המטרה של כל התחזיות האלה שהמכון פירסם לאורך השנים. Roei Tzezana 07:33 אז קודם כל, שלום שוב. עדיין אנשים עדיין באים אליי ואומרים לי "הקול שלך, זה הקול שאנחנו זוכרים מפרק 12 או 13 של 'עושים היסטוריה' לפני מתישהו בפרה-היסטוריה של 'עושים היסטוריה'". Ran Levi 07:47 כשהיינו ילדים. Roei Tzezana 07:48 כן. איי, אתה זוכר כשהיה לנו שיער? Ran Levi 07:51 לי עדיין יש. Roei Tzezana 07:53 עדיין. בסדר, אצלי זה מבחירה, זה מבחירה. בכל מקרה, כן, אז מכון RAND. תראה, מכון RAND זה מכון, וואו, קיים כבר יותר מ-60 שנים, אחד המכונים הנחשבים ביותר והידועים ביותר בעולם בתחום החיזוי, בתחום האסטרטגיה, בתחום הייעוץ לממשלות, חברות וארגונים בינלאומיים. כל דו"ח שמכון RAND מוציא, אנשים קוראים ומופץ בכל גופי המודיעין מסביב לעולם על מה שקורה ועל תחזיות מסוימות, מה יכול לקרות. רק לפני חצי שנה בערך הם הוציאו דו"ח מגניב נורא על Brain-Machine Interfaces, כלומר על ממשקי מוח-מכונה ומה יקרה כשיהיו לנו הממשקים האלו ואיך צריך להיערך אליהם ברמה האתית, ברמה התרבותית, ברמת העבודה וכולי. אז כן, זה מכון RAND. Ran Levi 08:54 אז כמעט מיותר לציין, אני חושב, שמדובר במאגר מוחות של האנשים המבריקים והבוא נגיד מהמוצלחים שאפשר לחשוב עליהם, והמכון הזה כבר עושה את זה כאמור עשרות שנים. אבל אתה בפוסט בחרת להעמיק כאמור לאיזשהו מחקר כזה או תחזית כזו שפורסמה ב-1964. ומה שאהבתי בפוסט הזה שככה לא רק ציינת מה הצליח ומה כשל, אלא גם ניתחת את מה שלדעתך את הכשלים המחשבתיים שהובילו לכישלונות האלה. וזה אני חושב הנקודה הכי מעניינת. כי אם נבין יותר טוב מדוע אנחנו נכשלים בחיזוי העתיד, איפה הכשלים הפסיכולוגיים וכדומה, זה כבר משהו ככלי שממש יכול לעזור לנו. אז בוא נפתח בחיזוי הראשון מבין הרשימה המפורטת הזאת. המומחים של RAND האמינו שעד 1980 בני אדם ינחתו על מאדים. אז אנחנו ב-2021, יש לא מעט רובוטים שמסתובבים להם על מאדים, אבל בינתיים בני אדם - יוק. למה כשל הניבוי הזה? למה הם חשבו שנגיע למאדים ובני אדם יגיעו, ולא הגענו? Roei Tzezana 10:13 אז יש תירוץ טוב. תראה, זה לא שהם כשלו בחיזוי בדיוק. כלומר, הם דיברו על 1980, והטכנולוגיות להגיע למאדים היו כנראה קיימות כבר ב-1980. עכשיו, כנראה שאנשים שהיינו שולחים לשם היו נשארים שם עד סוף ימיהם וזה לא היה לוקח יותר מדי זמן, אבל הם היו נוחתים לפחות על כוכב הלכת, הם היו מגשימים את התחזית. אז למה לא שלחנו את בני האדם למאדים למרות שהייתה לנו הטכנולוגיה? כי לא היינו צריכים. עכשיו תשאל: אוקיי, למה נחתנו על הירח? לא היינו צריכים לנחות על הירח. וזה נכון, לא היינו צריכים אובייקטיבית, אבל היה את מה שנקרא מירוץ החלל, שזה התקופה של המלחמה הקרה, ארצות הברית וברית המועצות שתיהן נאבקות זו בזו כדי להפגין מי צודקת, איזו אידיאולוגיה כלכלית, תרבותית היא זו שמפיקה את המדע ואת הטכנולוגיה הטובים ביותר. ומכיוון שהן היו במלחמה הקרה הזו, אז כל אחת מהן השקיעה באמת הון עתק בכדי להנחית אדם על הירח. קודם זה היה כדי לשלוח לוויין לחלל, ספוטניק, כן, ואחרי זה זה היה לשלוח קוסמונאוט או אסטרונאוט לחלל, והקולמינציה של זה הייתה להגיע לירח. תראה, ברגע שארצות הברית ביססה את העליונות שלה בתחום הזה, לא היה הרבה טעם להמשיך. למה ארצות הברית צריכה להמשיך להשקיע בחלל אם זהו, היא הראתה כבר את מה שהיא הייתה צריכה להראות. רוסיה הסובייטית הבינה שבסדר, הפסידו בתחרות או לפחות ככה פורשים בלי להודות בתבוסה, והאינטרס להגיע לירח ואז למאדים פשוט נעלם. Ran Levi 12:00 אז המומחים כן חזו נכון את התקדמות הטכנולוגיה, אבל הם לא הבינו מה יהיה המצב האסטרטגי באותה תקופה, מה יהיה הלך הרוח. הם לא לקחו בחשבון שכבר המוטיבציה להשתמש בטכנולוגיה הזו לא תהיה אותה מוטיבציה בעוד איקס שנים. Roei Tzezana 12:16 זה נכון. אבל הנה הדבר הבעייתי: בוא נניח שהם היו לוקחים בחשבון את המוטיבציה, מה הם היו אמורים לעשות? כלומר, אתה יכול, אני יכול לתאר לך בצורה די טובה איך הטכנולוגיה עומדת להתפתח בשנים הקרובות, אבל אני לא יכול לתאר לך איך עוד נשתמש בטכנולוגיה הזאת באיזה דרכים שונות, ובטח שאני לא יכול לספר לך מה יהיה הלך הרוח החברתי או הגיאו-פוליטי שיכתיב את השימוש בטכנולוגיה. Ran Levi 12:47 אוקיי, אז זה בעצם איזשהו כישלון שאפשר להגיד שהם לא באמת נכשלו ברמה של ההבנה של הטכנולוגיה, אותה הם הבינו מצוין, אבל קשה לקחת בחשבון דברים לגבי אולי הפסיכולוגיה האנושית או ההתפתחות החברתית של בני האדם שיש להם השפעה מאוד דרמטית על התקדמות הטכנולוגיה או השימוש בטכנולוגיה. Roei Tzezana 13:09 כן. ואם אני יכול להוסיף עוד דבר אחד, תראה, חיזוי אחר שלהם היה שהציבור יוכל להצביע באופן ישיר להחלטות פוליטיות. וזו רעיון נהדר, לפי דעתם הוא היה אמור להתממש בשנת 2000. והוא כנראה באמת יכול להתממש עם האינטרנט, אבל מה מסתבר? פוליטיקאים לא לא רוצים לוותר על הכוח שלהם בכזו מהירות, אז ההצבעה דרך האינטרנט עדיין מוגבלת למדינות עם ממשל דיגיטלי מפותח כמו אסטוניה. Ran Levi 13:40 אז כן, אז יכול להיות זה מאוד יהיה מעניין לחשוב על טכנולוגיות שאנחנו מסתכלים אליהם היום ואומרים "אה, יש להם סיכוי טוב לחולל מהפכה וזה כאילו נמצא ממש מעבר לפינה", אבל העולם החברתי גם מסתובב משתנה בצורה מאוד דרמטית ב-20 שנה האחרונות מסביבנו. אולי באמת לקראת סוף הריאיון יהיה לנו קצת הזדמנות לדבר על מה שנראה לך ולי ככה כלפי העתיד לאיפה זה הולך. בוא נעבור לניבוי השני. המומחים של RAND סברו עד שעד 1990 נצליח לייצר חומרי הנעה, כמו למשל דלק לרקטות, על הירח. אם היינו יכולים לעשות את זה, ללא ספק חקר החלל היה עובר מהפכה דרמטית, היה לנו הרבה הרבה יותר קל לשלוח חלליות מהירות לקצוות מערכת השמש. אבל לירח הגענו וחומרי הנעה שמה עדיין אין. אז מה קרה לתחזית הזו? Roei Tzezana 14:38 אז מה שקרה זה שהיה כאן סוג של טעות שנקראת טעות מתגלגלת. למה? כי המומחים הניחו שב-1980 נגיע לירח, הם הניחו שיהיה בסיס על הירח אפילו בתחילת שנות ה-80. עכשיו, אם היה בסיס על הירח, כנראה שהיינו מצליחים גם לייצר חומרי הנעה על הירח. אתה לא יכול בכל זאת, אתה לא יכול לשים בסיס וכל הזמן לספק לו דלק, היינו מוצאים את הדרך. אז התחזית הייתה הגיונית בהינתן זה שהתקדמות אחרת הייתה מתממשת. מכיוון שהתקדמות הבסיסית לא התממשה, גם התחזית הזו לא ממש הצליחה. עכשיו יש לנו מה ללמוד מסוג הטעויות האלה, כי למשל הרבה מאוד עתידנים ואני ביניהם מאמינים שקצב ההתפתחות הטכנולוגי והמדעי יזנק קדימה בעשורים הקרובים בגלל הבינות המלאכותיות. הן יוכלו להשתלב במחקר וכבר עכשיו אגב הן מתחילות לעשות את זה. ואנחנו מדברים על כך שיהיו לנו מיליוני איינשטיינים שיפתחו עבורנו תיאוריות מדעיות חדשות, ימציאו לנו תרופות יוצאות דופן, למשל כאלה שיעצרו את ההזדקנות. וכל הדברים האלה רעיונות נהדרים ואני בטוח בהם שהדברים האלה יתממשו, אבל יכול להיות, תמיד יכול להיות שניתקל באיזושהי מאמורה בדרך. כלומר היום אנחנו עובדים בעיקר עם רשתות עצבים מלאכותיות, דבר יוצא דופן בהצלחה שלו, אבל גם להן יש מגבלות, בין היתר שאנחנו לא מבינים איך בדיוק הן עובדות. אז מה אם אנחנו נתקלים במכשול פתאום שהבינה המלאכותית נתקלת בקיר שלא חזינו בכלל את קיומו? זה נראה לי מאוד לא סביר, אבל זה תמיד תמיד יכול לקרות משהו בסגנון. Ran Levi 16:27 ואם כל התחזיות האלה עם הבינה המלאכותית לא מגיעה לשלב המתאים, כל התחזיות של מה יקרה אחר כך בעצם מתפרקות ומתפוררות. אפרופו בינה מלאכותית, באמת זה אחד הדברים שמטרידים כנראה את הוגי הדעות הגדולים בתחום הזה, למשל יאן לקון שהוא אחד מהחוקרים הגדולים בתחום הזה, הוא אמר ב- אני חושב כבר בסביבות 2013, שהוא מרגיש שחקר הבינה המלאכותית זה כמו לנסוע במכונית בערפל, אתה נוסע ב-100 קמ"ש בערפל כשאין לך באמת מושג אם אתה נוסע בכביש מהיר או שאתה נוסע במגרש חנייה ועוד רגע אתה נכנס בקיר. זאת אומרת, החוקרים בעצמם לא בטוחים לאן הטכנולוגיה הזאת יודעת להגיע ברמה העקרונית. Roei Tzezana 17:06 כן, מה היקף היכולות שלה. עכשיו אני מאמין שהיקף היכולות שלה הוא לא אינסופי, אתה יודע, לא ניכנס לקלישאות, אבל אפשר לחשוב עליה כמו מוח אנושי, על רשתות עצבים המלאכותיות לפחות. אגב, זה קלישאה להשוות אותה למוח האנושי, זה פשוט אותו רעיון של הרבה מאוד Nodes, הרבה מאוד מרכזי חישוב קטנטנים וחישוב זה להיות נחמדים אליהם, כן, אבל הם מחוברים לאלפי Nodes אחרים. כך שמבחינה מסוימת זה מדמה את המוח האנושי ואנחנו אפילו רואים שאפשר להגיע לתובנות מסוימות לגבי המוח האנושי בהסתמך על רשתות העצבים המלאכותיות. עכשיו אם זה המצב ואני לא רואה שום סיבה שזה לא יהיה מצב שבעצם הן יוכלו לעשות דברים שהמוח האנושי מסוגל לעשות והן עושות את זה כבר היום עם זיהוי תמונה, עם תרגום וכדומה. מה קורה כשאנחנו יכולים לחבר הרבה מאוד בינות מלאכותיות כאלו וליצור בעצם תבונה שעולה על זו של בני האדם בהרבה, יכולה להתמודד עם כמות מידע הרבה יותר גדולה מזה שכל בנאדם יכול להתמודד איתו ועדיין להגיע לתובנות בעלות משמעות. אני חושב שיש כאן תחום מרתק. Ran Levi 18:20 כן, אני במיוחד אני מתחבר למה שאמרת לגבי ההשלכות של חקר הבינה המלאכותית לגבי חקר המוח. כי אולי בפעם הראשונה יש לנו אפשרות לנסות איזשהו סוג של ניסוי מבוקר שמדמה דברים מסוימים בתוך המוח ולקבל תובנות לגבי מה זו בכלל תודעה, מה זו בכלל אינטליגנציה ברמה הבאמת ברמה הלואו-לבל. Roei Tzezana 18:44 כן. וב-2020 רק ב-2020 יצא מחקר של גוגל, סליחה אם אני לוקח את זה למקומות אחרים. Ran Levi 18:50 לא בסדר, המאזינים יסלחו לנו אני חושב. Roei Tzezana 18:52 נהדר. אז ב-2020 יצא מחקר בסיוע או בהשתתפות של גוגל שלקחו בינה מלאכותית הריצו אותה על חתכים של מוח של זבוב, של דרוזופילה מלנוגסטר, זבוב הפירות הטיפוסי, והצליחו לייצר מודל של המוח, לא של כל המוח, ה-Hemi-brain שזה בערך חצי מהמוח של הזבוב ברמת רזולוציה של סינפסות, של סינפסה בודדת. עכשיו אתה רואה את זה ואתה לא מאמין, אני כביולוג, כן, התואר הראשון שלי בביולוגיה, תואר שני ושלישי בננו-טכנולוגיה, אני רואה את זה ואני בהלם מוחלט מהרזולוציה הזאת. אתה ממש רואה איך כל אזור במוח מתחבר לאזור אחר, את העצבים, באיזו צורה הם מתחברים זה לזה. עכשיו תחשוב שאנחנו יכולים לעשות את זה גם על מוח של עכבר ומוח של בנאדם, וזה יהיה השלב שכן שכולם מדברים עליו בסינגולריות שאנחנו מצליחים כן לעשות Upload למוח האנושי למחשב. Roei Tzezana 20:02 אנחנו חיים בתקופה מרתקת שזה נראה כאילו זה מעבר לפינה, אבל באותה מידה זה גם יכול להיות מאחורי 1,000 פינות, זאת אומרת... בהחלט. אין ספק שזה הרבה יותר מורכב ממה שכולנו חושבים, ככה תמיד ההתקדמויות האלו, אבל אנחנו רואים את קצה החוט שאנחנו נוכל למשוך כדי להגיע להישגים האלה בסוף. אולי בסוף תכניסו אותי לתוך Skyrim ונסגור מעגל. Ran Levi 20:19 או פוקימון בשבילי, אבל כל אחד ומה שהוא רוצה. ניבוי כושל מספר שלוש: עד שנת 2005 טענו המומחים אנחנו נוכל לקרוא עיתונים ומגזינים שיוטפסו בבתינו הפרטיים. אז בתים יש, מדפסות יש, אבל רועי הפעם האחרונה שאני קראתי מגזין זה היה בתור לרופא השיניים שלי ואני חושב שזה היה לאישה מ-1975 פחות או יותר. אז מה השתבש בדרך? Roei Tzezana 20:46 תראה, קודם כל אגב זה לא רק מומחי המומחים של RAND, אלבין טופלר גם כן בספרים שלו, "הלם העתיד" אני חושב, נכון? הספר הכי מפורסם שלו? "הלם העתיד" ועוד כמה וכמה ספרים. הוא היה איש פורה למרות שאשתו גם כן לקחה חלק מאוד גדול בכתיבת הספרים. בכל מקרה, גם הוא דיבר על כך שנראה אנשים יוכלו לקרוא עיתונים בבית בלי שיצטרכו באמת ללכת לחנות כדי לקרוא אותם. זה אגב הוא באמת הוא באמת העיז כי הוא אמר למשל שמנהלים יצטרכו ללמוד להשתמש במכונות כתיבה בעצמם. והוא מספר איך הוא עלה מול כנס שלם של מומחי מכונות כתיבה והוא אמר "מנהלים יעשו את זה", ואז הוא אמר, הפיל את הפצצה, "אני כבר משתמש במכונת כתיבה". וכולם קמו על הרגליים ומחאו לו כפיים. אז אתה רואה איך הדברים האלו נראים בעבר, כן? עבורנו זה נראה ברור מאליו ועבור האנשים האלה זה נראה בלתי יאומן. כן, אז אפילו זה שלבגיד שתוכל לקרוא מאמרים בבית זה היה דבר מדהים עבורם. עכשיו, הם צדקו, הם באמת צדקו. אני יכול לקרוא מאמר אצלי בבית, אבל הנה העניין: הם לא לגמרי חשבו על כך שיהיה מיזעור, מיזעור של המחשבים, מיזעור של מסכי הטלוויזיה מבחינת היכולת שלהם, מבחינת הרכיבים שבתוכם כך שהטלוויזיה נהייתה יותר גדולה ועם בעלת יותר יכולות. ואם יש מחשב ויש מסך בכל בית, למה צריך בכלל עיתון מודפס? וזו הייתה הטעות שלהם. הסתכלו על מגמה אחת בלבד על מה יקרה מבחינת העיתונות. Ran Levi 22:49 זאת אומרת, הם הסתכלו על פלח צר יחסית של עולם הטכנולוגיה, התמקדו אך ורק בו, עולם העיתונות או עולם העיתונים והמגזינים, ולא חשבו על הסינרגיה או ההשלכות של התפתחות טכנולוגית אחרת. זה מה שאתה אומר. Roei Tzezana 23:04 בהחלט. אבל כן, אבל כאן יש עוד בעיה. אם הם היו חוזים שבכל בית יהיה מחשב, זה כבר בפני עצמה זו הייתה תחזית שהיו מגחכים עליה. כולנו זוכרים את האמירה של מנכ"ל IBM בזמנו שלא צריך יותר מחמישה מחשבים, משהו בסגנון הזה, אף אחד לא צריך מחשב אצלו בבית. הוא צדק לגמרי כי הוא דיבר בתקופה שמחשב היה בגודל של חדר, אם לא בגודל של חצי בניין. אבל מה שהוא לא הבין זה שהמיזעור של המחשבים יביא לכך שבסופו של דבר בסוף שנות ה-80, תחילת שנות ה-90 להרבה מאוד אנשים יהיו מחשבים אישיים בבית. ולמה? כלומר זה גם מה שמנכ"ל IBM היה אומר, למה הם צריכים בכלל מחשבים אישיים? מסתבר שלמשחקים, שלמשחקים ולכתיבה. וברגע שהבינו את זה אנשים קנו עוד ועוד מחשבים, המחשבים המשיכו להשתכלל ובסוף כן הם הגיעו לכל בית. אז יש כאן גם את אם היו צריכים להבין אם היו צריכים לחזות שנוכל לקרוא מאמרים על המחשב, הם היו צריכים גם לחזות שיהיו מחשבים פרטיים והיו צריכים לחזות את הלך הרוח שיביא לכך שאנשים ירצו מחשבים פרטיים בבית. זו תחזית שהיא הרבה יותר מסובכת ממה ש... Ran Levi 24:23 זהו, אני שואל את עצמי בכלל מישהו גם בימינו הרי אנחנו מדברים עכשיו דיברנו על בינה מלאכותית. אני ואתה כרגע דיברנו על זה ואנחנו בכלל לא לקחנו בחשבון שיכול להיות שהתפתחות בשד יודע מה, אתה יודע, זה כמו שפתאום מופיעה לך איזה טכנולוגיה שכרגע אנחנו בכלל לא חושבים עליה ואז ההתפתחות של הבינה המלאכותית תלך לכיוונים אחרים לגמרי. בכלל אתה חושב שאפשר להתחשב בדברים כאלה? Roei Tzezana 24:51 אפשר להעלות תראה, אפשר לחשוב עליהם, אפשר לחשוב על האפשרויות. ובניגוד למה שהרבה מאוד אנשים חושבים, תחום העתידנות לא מתרכז בחיזוי העתיד לטווח הארוך. יש לי חבר אגב שבכל פעם שאני בא אליו ואומר "תראה, צדקתי במה שכתבתי לפני כמה שנים על העתיד והנה זה מתממש", הוא אומר לי "בחייך תפסיק להגיד את זה כי אתה מוציא שם רע לעתידנים. עתידנות זה לא זה". עתידנות זה לגבי יש חיזויים לטווח קצר - זה מה שאנליסטים עושים, זה מה שבינות מלאכותיות מתחילות לעשות היום, זה מה ש-Superforecasters עושים שהם ב-2% העליונים של יכולת החיזוי, וגם הם מוגבלים בערך שנה קדימה. מעבר לזה זה יותר ברמת הטלת המטבע. אבל מה שחוקרי עתידים עושים, הם מנסים להסתכל על הרבה עתידים אפשריים. כלומר הם שואלים מה יקרה אם באמת יהיו מחשבים פרטיים לכולם? מה יקרה אם יהיו מדפסות תלת-ממדיות לכולם? מה יקרה אם האינטרנט תגיע לכולם? הם שוקלים הרבה מאוד אפשרויות מוזרות. ולפי זה הם מפתחים תרחישים כדי להרחיב את המחשבה ולעזור למנהלים לחשוב מה יכול להיות, לאן אנחנו רוצים להתפשט, איזה עתיד אנחנו רוצים לקדם. ולמשל בדו"ח שהוצאנו במפת הדרכים שהוצאנו על עתיד ההזדקנות או עצירת ההזדקנות, Longevity, עתיד אריכות הימים, אנחנו פיתחנו ארבעה תרחישים, כשכל אחד מהם כולל גורמים שונים שעשויים להשתנות בעתיד. למשל אחד מהם טוען שכל מה שצריך לקרות כדי שבאמת המדע של אריכות הימים יתקדם, כל זה לא קורה. לא הצלחנו למצוא מודל ההזדקנות, חוקרים לא מסכימים על סטנדרט קבוע לכדי להגדיר את הגיל הביולוגי או אפילו מה זה הזדקנות. הציבור לא מסכים עם זה שצריך לעצור את ההזדקנות, לא מתעניין בתחומים האלה, אין גרנטים ממשלתיים, וזה התרחיש הגרוע ביותר שהכל מתפרק, שלא קורה שום דבר. ודיברנו על עוד שני תרחישים באמצע, למשל תרחיש בו הציבור מאמין בעצירת ההזדקנות אבל המדענים עדיין לא הגיעו לרמה הזאת, ואז עולם של שרלטנים שכולם כן... Ran Levi 28:49 תרופות סבתא שכל אחד מוכר... Roei Tzezana 28:58 בדיוק, שכל אחד מוציא תרופות סבתא עוד יותר גרוע מהיום, שכבר היום המצב קשה אבל עוד יותר גרוע. או שהתרחיש השלישי שבו מדענים כן מצליחים להבין את ההזדקנות, להתחיל לפתח תרופות, אבל הציבור עדיין לא התוודע אליהן מספיק, עדיין אין מספיק את האתיקה. ובתרחיש הזה אגב אנחנו הוספנו סיפורים קצרים לכל תרחיש. XPRIZE עובד עם ועד שלם, בורד של סופרי מדע בדיוני כולל מרגרט אטווד וניל גיימן. כן, אני יודע. והוספנו סיפורים קצרים לכל תרחיש, כאשר בתרחיש השלישי אנחנו תיארנו אדם שנותנים לו את התרופה הזו כחלק מניסוי, כי זה לא רק לעצור את ההזדקנות אלא גם לעצור את מחלות הזיקנה כמו סרטן. ואנחנו יודעים שאם הוא מפסיק לקחת את התרופה, אז בעצם הסרטן יחזור לו ולפני שהתרופה תאושר סופית הוא כבר זה כבר לא יעזור לו. אז ממש סיפרנו על מה יכול לקרות במצב כזה שבו האתיקה עדיין לא התקדמה מספיק ובעצם הוא צריך איך מה עושה המדען שהאיש מולו הוא יודע שהאדם מולו נמצא במצב הזה ומה שאנחנו בסיפור שכתבנו לטובת העניין, המדען בסוף משאיר את המעבדה פתוחה לילה אחד ואת המקרר לא נעול וככה כדי שזה יסתדר. Ran Levi 29:33 פתרון אלגנטי ומעניין. זאת אומרת אתה אומר עתידנים לא מנסים באמת לחזות את העתיד אלא לבנות תרחישים וללמוד מתוך התרחישים האלה תובנות. בטווח הארוך זה מאוד מאוד קשה לחזות את העתיד, זה יותר ברמת הטלת המטבע. אנחנו יכולים לנסות, אבל מה שמעניין זה הניסיון, זה לא ההצלחה. כי באמצעות הניסיון אתה מזהה איזה גורמים איזה תנאים צריכים להתממש כדי שנגיע לתרחיש א' או תרחיש ב' או תרחיש ג', ואז XPRIZE למשל יודעים איפה להשקיע את עיקר המאמצים. ובהתאם לזה אנחנו מנסים לקדם את התרחיש הרביעי שהוא הטוב ביותר. Roei Tzezana 30:03 אז בוא נרוץ הלאה לניבוי הבא שהיה יכול לחסוך לנו הרבה עוגמת נפש בשנה האחרונה. עד אמצע שנות ה-90 אמרו חוקריה של RAND יפותח חיסון כללי נגד חיידקים ונגיפים. זאת אומרת חיסון אחד נגד הכל. ולא רק זה, תוחלת החיים שלנו הייתה אמורה להתארך לפי הניבוי הזה ב-50 שנה לפחות בנקודה שבה אנחנו נמצאים היום. אז מה קרה כאן? איפה הכשל הפסיכולוגי? אז קודם כל לגבי המחלה הזו אני עוד אוסיף כמה מילים בקרוב. אבל תראה, אנחנו לא הבנו, לא הבנו עד כמה הגוף האנושי מורכב, ולא הבנו כמה קשה לשנות תהליכי יסוד בגוף הזה בלי להשפיע לרעה על תהליכים אחרים. ומכיוון שכך, כן, התחזית הזו לא לא התממשה. Ran Levi 31:00 ביטחון יתר במה שהם חושבים, מה שהם חשבו שהם ידעו? כן, היה להם ביטחון יתר במה שהם חשבו שהם ידעו. זה בעצם אנחנו מדברים כאן על ה-Unknown, the Unknown Unknown. על הלא נודע שאנחנו לא יודעים אפילו שאנחנו לא יודעים אותו. וזה מסוג בדיוק סוג הדברים שעתידנים מנסים באמת לחשוב עליהם, מה אנחנו מחמיצים לגמרי. ואפילו העתידנים טועים בזה כל הזמן כי אתה לא יכול להקיף את כל מרחב היריעה ולנסות להצביע על כל הדברים שאנחנו לא יודעים שאנחנו לא יודעים. משהו תמיד יפתיע אותך מהצד. כן, אני חושב שמה שבאמת יש היום לחוקרי הבינה המלאכותית אפרופו מלאכותית שדיברנו, זה אולי יותר צנועים מעמיתיהם לפני 50 שנה. זאת אומרת הם אומרים "אנחנו לא באמת יודעים". הרבה מהתחזיות שאני רואה לגבי מה תעשה הבינה המלאכותית לא מגיעים מתוך החוקרים עצמם, הם הרבה יותר שמרנים מהרבה הוגי דעות שמנסים לחשוב מה לאן זה ייקח אותנו. Roei Tzezana 31:24 אני שומע את הביקורת בקולך ובצדק, זה אני זה שכאחד מהאנשים... Ran Levi 31:29 לא מכוון אליך ישירות, זאת אומרת... Roei Tzezana 31:31 כן כן כן, זה בסדר. Ran Levi 31:33 תראה, אגב גם אני חטאתי בזה. אני הרבה פעמים אני נורא מהתלהבות אתה יודע מדבר על דברים, אבל אחר כך שאני תופס מחשבה קצת יותר עמוקה אני אומר טוב זה קצת כנראה מוגזם מדי כי אנחנו לא באמת יודעים. זה מאוד טבעי להתלהב מטכנולוגיה וממדע, זה טוב. תראה, מישהו כתב יפה בפייסבוק שפרסמו שם שיתפו שם את אחד הפוסטים שלי על העתיד, עתיד הערים, וכתב מישהו מאוד יפה שכשצזנה מדבר על העתיד תפחיתו את רמת ההתרגשות ב-20, פי 20, ואז תחשבו מה יכול לקרות. ואני אמרתי תודה אתה צודק לגמרי. בטווח הקצר תורידו לגמרי את רמת ההתלהבות. בטווח הארוך ששם הדברים ישתנו לגמרי, אז הדברים שאני כותב עליהם, השינוי המוחלט שאני כותב עליו עשוי באמת להגיע לכדי מימוש. Roei Tzezana 33:04 וגם יש פה אלמנט פסיכולוגי לא מבוטל. זאת אומרת כשסופרי מדע בדיוני כותבים על פנטזיות ממרחשי ליבם וכדומה, אולי זה לא דברים שבאמת יתממשו, אבל זה דברים שמשפיעים על הדור הצעיר ובהחלט מל- כאילו מלהיבים אותו וגורמים לו ללכת בכיוונים שבסופו של דבר אולי לוקחים אותנו לכיוונים אחרים לגמרי, אבל אלמלא ההתלהבות הזו הם לא היו מנסים בכלל. Ran Levi 34:22 בהחלט. ואני יכול לספר לך שוב, XPRIZE, לפני וואו לפני איזה 10 שנים פתחנו את התחרות של ה-Tricorder. ב-Star Trek ראו את ה-Tricorder את הרעיון של הטרייקורדר, מחשב שאתה מעביר אותו על הגוף והוא אומר לך "הבנאדם נשברה לו עצם", "יש לו מחלה", "יש לו וירוס" וכולי. וב-XPRIZE ניסו לעשות תחרות כזו כדי באמת לפתח מכשיר שכל אחד יוכל להשתמש בו ולזהות איתו חמש מחלות שונות שהילד חולה בהם או מבוגר חולה בהם וכולי על שם הטרייקורדר. ולפני שנתיים היה אירוע Global Visioneering 2019 של XPRIZE, שוואו, כל עשירי העולם בערך הגיעו אליו. ומי עומד על הבמה? כלומר מי מרימם להם על הבמה? את הריסון פורד שנותן הרצאה, את קנצלר דיאנה טרוי מ-Star Trek: The Next Generation שעל עומדת על הבמה ומספרת כמה היא לא כמה היא הייתה מתוסכלת במהלך הצילומים. שמביאים לשם את הבן של רודנברי שיצר את Star Trek כדי שידבר על הדברים האלה. כלומר כולם מתרגשים בעצם מזה שהם מהזיכרונות שלהם על מה שנראה מדע בדיוני לפני 20 או 30 שנה ואנחנו רוצים לממש אותו. אפילו העשירים רוצים לקדם את העתיד הזה, את המדע הבדיוני שולה ולהפוך אותו למדע. Roei Tzezana 35:06 צריך לדחוף, מישהו צריך לדחוף מאחורה בשביל שיהיה או מקדימה, תלוי איך רואים את זה. אני אדלג על ניבוי אחד מפאת קוצר הזמן ונקפוץ לניבוי האחרון שהוא אני חושב שהוא גם כן מרתק. וזה ניבוי שלמען האמת בוא נהיה קצת הוגנים עם החבר'ה של RAND, אנחנו לא יודעים, יכול להיות שהוא יתממש. כי הם אמרו שבעשור הקרוב, בין 2020 ל-2030, נצליח לדעתם לתקשר עם חוצנים. אז לא יודע מה איתך רועי, אבל יש לי תחושה שגם האימור הזה בסוף לא יתממש. זאת אומרת לא קרה כלום ב-50 שנים האחרונות שזה... תחת ההנחה שלא באמת נצליח לתקשר עם חוצנים, מה קרה שם? Ran Levi 36:08 קודם כל לא בטוח שלא הצלחנו לתקשר עם חוצנים בהינתן מה שקורה בפוליטיקה כיום. כן, אני לא מדבר על החבר'ה שניסו להשתלט על הקפיטול, זה יכול להיות שזה תופעות שיום אחד נצליח להבין אותם אבל לא בטוח. אפשר להסביר את זה בטיפשות האנושית, לא צריך ללכת רחוק לגלקסיית אנדרומדה. תראה, קודם כל אני לא יודע למה למה הם כתבו את זה, שב-2020 ל-2030 נצליח לתקשר עם חוצנים. אני חושב שמה שקרה שם היה פשוט שהם אמרו "נו אנה ערף, הטכנולוגיות יתקדמו, בטח נצליח לעשות משהו". אבל האמת היא שאנחנו לא יודעים כמה ציביליזציות חייזריות נמצאות בחלל. אני די בטוח שהן קיימות, כן? אבל לא בטוח כמה. יכול להיות שהמומחים היו אופטימיים הרבה יותר מדי. ומצד- ואגב מומחים כאן זו מילה מאוד בעייתית כי גם אם אתה מומחה לחקר החלל, עד כמה אתה יכול להיות מומחה למשהו שאף אחד לא יודע מה ההסתברות לגביו. Roei Tzezana 37:21 אז תשמע, זה מעניין, נגענו פה באמת בכמה וכמה תחזיות. נתת הסברים מאוד מעניינים באמת לכשלים שהם פסיכולוגיים במהותם, זאת אומרת רוב הכשלים האלה לא קשורים בכלל להפתעות טכנולוגיות מדהימות כאלה ואחרות אלא לקושי שלנו כבני האדם לבחור את המגמות הנכונות שצריך לבחור להסתכל מבין שלל המגמות ואולי להתנתק מהטיות מסוימות שיש לנו. ואני חושב שזה מאוד יכול לעזור לאנשים שעוסקים בחדשנות במובן המאוד מעשי, אתה יודע, אנשים כמו יזמים של סטארט-אפים למיניהם וחוקרים בתחומים מסוימים להכיר את החולשות האלה ולבחון כל החלטה שהם מקבלים פרקטית לחקור תחום מסוים או לא לחקור תחום אחר, להשקיע כסף, לא להשקיע כסף תחת עין הביקורת הזו של הכשלים האלה. זה בדרך כלל איזה שהם מאמרים כאלה וניתוחים כאלה אתה חושב שהם באמת מצליחים לעזור לאנשים בתקופתנו שעוסקים במחקר ופיתוח? Ran Levi 39:31 אז אני אענה לך על זה ככה: לא דווקא לאו דווקא על מחקר ופיתוח, למרות שכן אנחנו יודעים שיש מתודולוגיות כמו TRIZ או SIT, Systematic Inventive Thinking שמבוססות על TRIZ, וכן הן עוזרות למהנדסים לחשוב אחרת, לחשוב קצת מחוץ לקופסה ולהביא בעצמם את העתיד. אבל אני כן אתייחס למשהו אחר, כי אתה שואל בעצם מה הערך בסופו של דבר בעתידנות אם קשה מאוד לחזות את העתיד. ואני אענה לך ככה: בסביבות 2007 הנשיא בוש הקים צוות שכל המטרה שלו הייתה להכין את ארצות הברית למגפה הגדולה הבאה. הם חשבו על מגפת שפעת גדולה, אבל לא לא יודע, עדיין. כלומר זה לא משנה שפעת, קורונה וירוס מגיע מסין, שאגב משם באמת הם חשבו שהוא יגיע. וכל התפקיד של הצוות הזה היה להכין את ארצות הברית למגפה הזאת. אובמה נבחר לתפקיד, השאיר את הגוף הזה ובאמת היה בבית הלבן גוף שהיה אמור להתמודד עם המצבים האלו. ואז הגיע טראמפ. ושם קרה דבר נורא מאוד מעניין, שכשטראמפ נכנס לתפקיד העבירו לאנשים שלו תדריך גם על על הגוף הזה ומה הוא אמור לעשות. לפי מה לפי העדויות שהיו שם אנשים ישנו במהלך התדריך הזה ושנה לאחר מכן בערך טראמפ אמר "טוב אין תקציב" וסגר את הגוף הזה, ובכל מקרה שלושה רבעים מאנשי הבית הלבן כבר התחלפו באותו הזמן. אז כל התוכניות שעתידנים, כן? אנשים שחושבים אסטרטגית, שחושבים על האפשרויות, כל התוכניות היפהפיות שהיו הלכו לפח. וכשהגיעה באמת המגפה, לא היו כבר את התוכניות ולא הייתה כבר את התשתית שבנו 10 שנים על סמך ההמלצות של אותם עתידנים. בשביל זה אנחנו צריכים עתידנים ולצערנו זה לא הצליח כל כך בארצות הברית. אבל זה לא אשמתנו, כן? זה אשמת טראמפ הנשיא. כן. אחת מני רבות. Roei Tzezana 41:43 אז אוקיי, אז עד עכשיו דיברנו באמת על הניתוח של התחזיות הכושלות. אנחנו לא יכולים לשחרר את המאזינים שלנו מהשיחה הזו בלי לפחות קצת לדבר על העתיד. אז כשאני חושב על עתידנות או ניסיון לחזות את העתיד בהקשר של מדע בדיוני, אז משהו קופץ לי לראש זה אחת מסדרות הספרים שהכי השפיעו על הילדות שלי, "סדרת המוסד" של אייזק אסימוב, Foundation באנגלית, שעמוד התווך של הסדרה זה איזשהו רעיון שחוקר בשם הרי סלדון בספרים פיתח טכניקה או תיאוריה בשם פסיכו-היסטוריה שמסוגלת לנבא את עתיד האנושות, את ההתרחשויות בעתיד. כמובן בדיוני לחלוטין, עלילתי לחלוטין. הוא לא מסתכל ברמת האדם הבודד אלא על מחשבות, החלטות ותחושות של המונים של מיליארדי בני אדם. הרעיון הזה באופן אישי אני מושך אותו עד היום, מכיוון שאני באמת יודע ככל שאני מזדקן ומבין יותר אני מבין את הכאוטיות והמורכבות של המוח האנושי הבודד ברמת הבנאדם הבודד, ועם זאת אני מקבל תחושה שכשמסתכלים באגרגציה על המוני בני אדם וזרמים והתפתחויות, יש לי את התחושה הזאת שכן אפשר להכפיף אותם לחוקיות מסוימת באותו האופן למשל שבו קשה נורא לחזות לאן תלך מולקולה אחת של מים בתוך נהר כי זה יותר מדי פרמטרים ויותר מדי כאוטיות ברמת המולקולה הבודדת, אבל את מהלכו של נהר שלם אפשר לחזות בצורה כזו או אחרת כי כאן החוקים או החוקיות שנוצרת מהאינטראקציות האלה מצטמצמת למספר חוקים יחסית מובנים ופשוטים. אתה חושב שיש בידינו אי שם בעתיד את האפשרות לנתח את ההתנהגות של בני אדם באגרגציה כזו להגשים את החזון הזה של אסימוב אולי? Ran Levi 44:32 יש דבר אחד יש הרבה דברים שאהבתי בספרים של אסימוב, המון דברים. אבל אחד מהדברים היה שאין רק מוסד אחד שאמור שאמור לומר מה מה עומד לקרות, אלא יש גם את המוסד השני, שהם אלה שהם ה-Troubleshooters, הם ה-QA QC סליחה, והם אלה שאומרים "רגע, עכשיו ה-Timeline קו הזמן חרג ממה שחזינו, צריך לגזום קצת את הענפים כדי להחזיר את קו הזמן למצב הנכון". והם צריכים לעשות את זה כל כמה עשרות או כל כמה מאות שנים. אז אני חושב שיש כאן תובנה מאוד חשובה על כך שעל הכאוטיות, שגם אם אתה יכול לחזות ברמה טובה את ניתוח את התנהגות מיליארדי בני אדם, עדיין יהיו לך סטיות. כלומר זה יכול להיות אפילו אם אפשר לעשות את זה זה רק לכמה שנים נגיד. אני אף אחד לא יודע, כן? אני זורק. הדבר השני שאני רוצה לומר הוא שאני חושב שאתה טועה. אני אגיד לך מה דעתי וכמובן שאף אחד מאיתנו לא יודע בדיוק, אז אני מנחש. אני דווקא חושב שאת התנהגותו של האדם הקטן קל מאוד לחזות. במיוחד בטווח הקצר. כלומר, אתה רן תקום כל בוקר, אני יכול אם אני עוקב אחריך שנה, אני יכול לדעת איזה אוכל אתה כנראה תאכל בבוקר, כנראה. אני יכול לדעת איפה אתה תשים את הילדים. אני יכול לדעת לאן אתה עומד לנסוע. אולי לא תגיע לשם בדיוק בזמן, אבל אני יודע הרבה מאוד פרטים עליך כך שאני יכול לתת עליך תחזית לפחות לכמה שנים קדימה ברמה גבוהה של ודאות. ולעומת זאת, אם אני חושב על מיליארדי בני אדם, כן בוודאי שיש זרמים תרבותיים שאפשר ללכת בעקבותיהם, אבל איך אתה חוזה את הזרמים התרבותיים העתידיים? כלומר איך אתה חוזה את השינוי בתרבות מישהו שבעצם חוצב נהר חדש ומיליארדי בני אדם פתאום הולכים בכיוון הזה? למיליארדי בני אדם פתאום יש סמארטפונים. איך אתה בכלל חוזה דבר כזה ומה המשמעות שיש לכולם סמארטפונים וכן הלאה. אז אני דווקא הייתי הולך בכיוון השני. והדבר השלישי אני מאמין שלא עכשיו, אבל בעוד עשרות שנים לפחות, אנחנו נוכל להתחיל דווקא לספק תחזיות כאלו כן באמצעות הסתכלות על האדם הבודד ואז עוד אנשים בודדים והרבה אנשים בודדים וככה לעשות תחזית בהסתמך על ההתנהגות של מיליוני אנשים או אולי מיליארדי אנשים, אבל מתוך זה שאנחנו מסתכלים ברמת האינדיבידואל. Roei Tzezana 44:37 הניתוח של הבנאדם הבודד, פשוט הרבה ניתוחים בודדים שכאלה. Ran Levi 44:51 בדיוק. היום אין דבר כזה שקרוב להיות אפ- שקרוב לאפשר את זה. אולי מחשבים קוונטיים שזו כנראה פרדיגמת המחשוב החדשה תוכל לאפשר לנו לעשות את זה, גם אז זה לא יקרה מיד, זה לא יקרה ב-20 השנים הקרובות כנראה. אבל אני חושב שכבר היום אנחנו משתמשים בבינה מלאכותית כדי לספק תחזיות מסוימות, למשל על מהפכות, הפגנות, מתי הפגנה עלולה להתרחש, מתי היא עלולה לצאת משליטה. אנחנו יודעים שממשלות משתמשות בכלים האלו כדי להגיע לתובנות. כלומר כבר עכשיו אנחנו משתמשים בבינה מלאכותית כדי לנסות לעשות סוג של פסיכו-היסטוריה לטווח קצר מאוד וכן, היכולות האלה רק יגדלו ככל שיהיו לנו מחשבים יותר חזקים. Roei Tzezana 45:26 זה שאלה מרתקת באמת, זה כאילו באמת איפשהו בין פילוסופיה למדע. ואני שואב ההשראה שלי בתחום הזה היא דווקא מעולם הפיזיקה, כי בעולם הפיזיקה יש הרבה הרבה דברים שאתה כשאתה מסתכל על איך פיזיקאים מסתכלים על העולם, אתה רואה שהם בעצם כמעט תמיד משתמשים בשכבות של הפשטות. זאת אומרת אומרים אוקיי, אז אטום יכול להיות שיש לו מטען חיובי או מטען שלילי חשמלי וכדומה, אבל אז אתה לוקח זום אאוט אחורה, אתה מגלה שבעצם כשיש 1,000 אטומים אז כל הפלוסים והמינוסים האלה מתקזזים ואז בסוף נשאר קצת פלוס. ואז אפשר להסתכל על הקבוצה הזו כקצת חיובית וזאת נגמר לא מעניין אותך מה קרה בתוך הקבוצה. אז זה מעניין, זאת אומרת יש פה באמת שני כיווני מחשבה שונים שאולי באמת הבינה המלאכותית והיכולת לנתח כמויות מידע אדירות בצורה יותר חכמה אולי תביא לנו איזושהי התפתחות שאנחנו כרגע לא מפנטזים עליה אפילו. Ran Levi 46:34 היא תביא. היא תביא. אנחנו לא יודעים איזו התפתחות, כן? יש כאן ה-Unknown Unknown, אבל היא תביא. אז בוא ל- אתה יודע, שאלה אחרונה ככה כיפית לסיום. האם אתה רוצה לעשות ככה לתת לנו איזושהי תחזית מעניינת שאתה יודע מתוך ההיכרות עם הדברים שאתה עובד, תבחר איזשהו טווח זמן שנראה לך הגיוני ותן לנו איזושהי תחזית שנוכל אני ואתה לשבת אתה יודע בעוד 30 שנה באולפן הסופר מתוחכם והמשוכלל שיהיה לי אז ולהסתכל אחורה ולהגיד "אה, איזה טמבלים היו רן ורועי הצעירים". יחסית. Roei Tzezana 47:06 אני בהסתמך על המחקר שעשיתי ועל ה- סליחה ועל המומחים שראיינו בתחום עצירת ההזדקנות, אני מוכן להמר בזהירות, ככה להמר על המבורגר כמו שאני אוהב לעשות, שעד 2040 יהיה לנו כבר לפחות טיפול אחד שמחזיר אחורנית את הגיל הביולוגי כפי שהוא נמדד בשיטות מסוימות כמו שעונים אפיגנטיים. סליחה על כל הסייגים, כן? זה פשוט מגיע עם הרבה כוכביות. אבל בוא נאמר ככה: אני מאמין שיהיה לנו טיפול שיוכל לעשות Rejuvenation, כלומר להחזיר אחורנית מספר רקמות ומערכות שונות בגוף, לא בהרבה, ממש לא בהרבה, אולי בכמה שנים לכל היותר, אבל זאת תהיה הסנונית שמבשרת את בוא האביב. Ran Levi 48:19 וואו, זה יהיה מדהים אם דבר כזה יקרה בימי חיינו. זה מעביר בי צמרמורות רק לחשוב על זה. אמן. דוקטור רועי צזנה, תודה רבה, היה מרתק. פשוט מרתק. אז לקראת סיום, אם מאזינינו רוצים עוד לקרוא את הדברים המאוד מעניינים שאתה כותב, איפה הם יכולים למצוא אותך? Roei Tzezana 48:26 הם יכולים למצוא אותי בבלוג. הם יכולים את רוצה בטח את השם של הבלוג... אני מניח שיחפשו "צזנה" בגוגל כבר יגיעו להרבה דברים מעניינים, אבל בוא תן לנו כתובת. רועי צזנה, חוץ משלמה צזנה הנפלא. אבל "המדריך לעתיד" זה הבלוג, אפשר למצוא אותי בפייסבוק, רועי צזנה, אפשר לקרוא את הספרים שלי. יש כאן ספרים, "המדריך לעתיד" שיצא ב-2012-13, אז הוא כבר מדריך לעבר, אבל הוא עדיין רלוונטי בהרבה דברים ואני די מתפעל מזה שהצלחתי לחזות שם דברים שעכשיו מדברים עליהם כמובן מאליו. ו"השולטים בעתיד" שיצא ב-2017 ולצערי הרב מאוד אני רואה את הדברים שדיברתי עליהם שם גם כן מתממשים. ממשלות שמשתמשות בבינה מלאכותית כדי לשלוט באזרחים יותר טוב, שמשתמשות בסכנה של מגפות או של אירועי טרור ביולוגים כדי בעצם להפחיד ולשים עוד פיקוח על האנשים, חברות הענק שמתחילות להתחרות בממשלות. על כל הדברים האלה דיברתי ב-2017 ומאז הדברים רק הלכו והתקדמו בכיוון הזה, לצערי. Ran Levi 49:52 יש גם דיסטופיה בעתיד שלנו אולי. אז תודה רבה, אני מאוד מאוד ממליץ לכם לעקוב אחרי רועי לפחות בפייסבוק, כי באמת זה בריחה נפלאה מהדברים הפחות נעימים שאנחנו מקבלים הרבה פעמים ברשתות החברתיות. באמת פותח את הראש ונותן ככה לחשוב טוב טוב על המקום שאנחנו נמצאים. אז תודה רבה רועי. תודה לך רן. Ran Levi 50:12 In this house we obey the laws of thermodynamics! לפרקים נוספים של רשת "עושים היסטוריה" ולהצטרפות לרשימת התפוצה של התוכנית בדואר האלקטרוני בקרו ב-osimhistoria.com או הורידו את אפליקציית "עושים היסטוריה" מחנות האפליקציות של אנדרואיד.
        ]]></content:encoded>
    </item>
    
    <item>
        <title>353: ההיסטוריה הסודית של גיבורי העל, חלק א' - סודה האפל של וונדרוומן [עושים היסטוריה]</title>
        <link>https://mat-mo.github.io/podtext/episodes/vshym-hystvryh/353-hhystvryh-hsvdyt-shl-gybvry-h-l-khlq-svdh-hpl-shl-vvndrvvmn-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/353-hhystvryh-hsvdyt-shl-gybvry-h-l-khlq-svdh-hpl-shl-vvndrvvmn-vshym-hystvryh.html</guid>
        <pubDate>2 ביוני 2021</pubDate>
        <description>Transcript for 353: ההיסטוריה הסודית של גיבורי העל, חלק א' - סודה האפל של וונדרוומן [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>354:  די.סי. נגד מארוול: ההיסטוריה הסודית של גיבורי העל, חלק 2 (מתוך 3) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/354-dy-sy-ngd-mrvvl-hhystvryh-hsvdyt-shl-gybvry-h-l-khlq-2-mtvk-3-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/354-dy-sy-ngd-mrvvl-hhystvryh-hsvdyt-shl-gybvry-h-l-khlq-2-mtvk-3-vshym-hystvryh.html</guid>
        <pubDate>16 ביוני 2021</pubDate>
        <description>Transcript for 354:  די.סי. נגד מארוול: ההיסטוריה הסודית של גיבורי העל, חלק 2 (מתוך 3) [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...'. תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:31 שלום וברוכים הבאים לעושים היסטוריה. פרק 354: ההיסטוריה הסודית של גיבורי העל, חלק ב' - DC נגד מארוול. רן לוי 02:55 בפרק הקודם בסדרה, סיפרתי לכם על ראשיתם של הקומיקסים בארצות הברית בשנות ה-30, ועל ג'רי סיגל וג'ו שוסטר, הראשון כותב, השני מאייר, שהגו את דמותו של סופרמן, גיבור העל המודרני הראשון. סיפרתי לכם גם על שנות מלחמת העולם השנייה שהיו שנים נפלאות לתעשיית הקומיקס. פרט לפטריוטיות הגואה שתרמה להצלחתם של גיבורי העל כדוגמת קפטן אמריקה, גם הצבא האמריקני שיחק תפקיד משמעותי בהצלחה הזו. כיאה למדיה שפנתה בעיקר לקהל הצעיר, הדמויות בקומיקס היו מאוד חד-ממדיות. התלבושות שלהן אולי היו צבעוניות, אבל ערכי המוסר שלהם היו מאוד שחורים ולבנים. הפשטות המוסרית של טובים נגד רעים התאימה מאוד לצרכי התעמולה של הצבא, שרכש בשמחה מיליוני גיליונות קומיקס ושלח אותם לחיילים באירופה ובאוקיינוס השקט. למעשה, כשליש מכל הספרים שנשלחו לחיילים במלחמה היו חוברות קומיקס. אבל לכל דבר טוב, או אולי צריך לומר - לכל דבר רע, יש סוף. מלחמת העולם השנייה הגיעה לסיומה, ובמקביל, גם הביקוש לגיבורי העל החל לדעוך. קשה לומר מדוע בדיוק חלה הדעיכה הזו. אולי זה קשור לזה שכבר לא היו יותר רעים להילחם בהם, או אולי מכיוון שאחרי שנים של מלחמה איומה, לאנשים פשוט נמאס ממכות ומאלימות. תהא הסיבה אשר תהא, מכירות הקומיקס של גיבורי העל הלכו ופחתו בהדרגה החל משלהי שנות ה-40 ולכל אורך שנות ה-50. ממאות הגיבורים שאכלסו את החוברות בשיאו של עידן הזהב, נותרו רק בודדים, בהם סופרמן ובאטמן של DC. אחת מהוצאות הקומיקס שנפגעו קשות מהמשבר הזה הייתה 'Timely Publications', המוכרת יותר בשמה העכשווי - מארוול. מכירות החוברות של קפטן אמריקה, גיבור העל הפופולרי ביותר של מארוול בימי מלחמת העולם השנייה, דעכו במידה כה דרמטית עד שב-1949 החליטה החברה להפסיק את הפקת החוברות שלו ולהוציא את הקפטן לגמלאות. במקום גיבורי על, הפיקה החברה קומיקסים על סיפורי הרפתקאות, מערבונים ורומנים מצוירים, שעדיין היה להם ביקוש. במקביל, מרטין גודמן, בעליה של מארוול, נכנס להרפתקה מסוכנת שכמעט וחיסלה את החברה שלו. ב-1951 החליט גודמן להיפרד לשלום מחברת ההפצה של מארוול, החברה שהייתה אחראית על הפצת חוברות הקומיקס לדוכני העיתונים. הוא החליט להקים חברת הפצה חדשה משל עצמו, אבל זו התבררה כטעות קשה שעלתה למארוול בהפסדים כבדים. מרטין ניסה להחזיר את הגלגל לאחור ולחתום על עסקה עם מפיץ אחר, אבל גם המפיץ החדש פשט את הרגל כעבור חודשים ספורים, ומארוול נותרה קרחת מכאן ומכאן, ללא כל יכולת להביא את החוברות שלה אל הדוכנים. בצר לו, עם הגב אל הקיר, החליט גודמן לפנות לעזרתה של היריבה הגדולה ביותר שלו - DC, שהייתה לה חברת הפצה עצמאית משל עצמה. DC הסכימה להציל את מארוול, אבל בתנאי אחד: למארוול יהיה מותר להוציא לאור לכל היותר שמונה חוברות חדשות בכל חודש. זה הכל. מטרתו של הסעיף הדרקוני הזה הייתה ברורה: DC ביקשה להגביל את יכולתה של מארוול להתחרות איתה על ליבם של הקוראים. גודמן הבין את זה היטב, אבל כאמור לא הייתה לו יכולת מיקוח. היה לו עם זאת קלף אחד משמעותי מאוד בשרוול. רן לוי 07:24 מערכה רביעית: כשסטן לי רצה לפרוש מקומיקסים. סטן לי, סטאנלי מרטין ליבר, בן למשפחת מהגרים יהודית מרומניה, התאהב בכתיבה עוד כשהיה נער. בגיל 15 הוא זכה בתחרות הכתיבה של בית הספר שלו שלוש פעמים רצופות, והוא היה כל כך טוב עד שלהנהלת בית הספר לא הייתה ברירה אלא לבקש ממנו שיפסיק להשתתף בתחרות כדי שמישהו אחר יוכל לנצח מדי פעם. ליבר הצטרף למארוול בגיל 16 כנער שליחויות ועובד כללי. זה שממלא דיו בעטים, קונה ארוחות צהריים לשאר העובדים ומוחק שרבוטי עיפרון מהגיליונות המוכנים. בעקבות ההצלחה האדירה של קפטן אמריקה, עלה עומס העבודה במארוול בצורה משמעותית, וליבר נתבקש לתת כתף ולכתוב את העלילה לחוברת מספר 3 של הקפטן. זו הייתה כמובן הזדמנות נהדרת לליבר להדגים את יכולותיו, והוא אכן זכה לשבחים על כתיבתו. אבל האמת היא שליבר לא ממש רצה להיות כותב קומיקסים. הוא חלם להיות סופר גדול ומפורסם, אבל לקומיקסים הייתה ובמידה מסוימת של צדק, תדמית בעייתית של תוכן ילדותי ומטופש. ליבר חשש שאם יתגלה בעתיד שהוא החל את הקריירה שלו בקומיקסים, זה עלול לפגוע בו. ולכן הוא כתב את הסיפור של קפטן אמריקה תחת שם עט בדוי: 'סטן לי', משחק מילים על שמו הפרטי האמיתי, סטנלי. על אף האמביוולנטיות הפנימית של סטן לי, מרטין גודמן זיהה את כישרון הכתיבה שלו ואיפשר לו לצמוח ולהתפתח בחברה. סטן לי הפך מנער שליחויות זוטר לכותב מן המניין, לעורך משנה, ולבסוף לעורך הראשי של מארוול. רן לוי 09:42 אבל שנות ה-50 לא היו תקופה טובה לקומיקסים, בלשון המעטה. כפי שציינתי בפתיח, גיבורי העל כבר לא היו אטרקטיביים בעיני הציבור כפי שהיו בעידן הזהב של שנות ה-40. גם עלילות הקומיקס שכן הצליחו לשרוד את התקופה הקשה הזו - המערבונים, סיפורי ההרפתקאות, האימה והרומן הרומנטי - העלילות האלה היו דלוחות, יבשות ומשעממות. וזאת בעקבות המחאה השמרנית כנגד דמויות ליברליות ופורצות דרך כדוגמת וונדר וומן באמצע שנות ה-50. המחאה הזו הובילה להקמתו של גוף צנזורה בשם ה-CMAA, שהגדיר קוד, סט של כללים או חוקים, לגבי מה מותר ומה אסור שיופיע בעלילות הקומיקס. כמו למשל איסור גורף על תכנים אלימים ומיניים, ועידוד של ערכים מסורתיים כגון חשיבותם של חיי המשפחה וקדושת הנישואים. קוד הקומיקסים הפך את עלילות הקומיקס לכל כך שבלוניות ומשעממות עד שאפילו סמי הכבאי נראה כמו חמישים גוונים של אפור לעומתם. לויס ליין למשל החליטה שמטרתה בחיים זה להתחתן עם סופרמן ולהיות עקרת בית. וונדר וומן התנצלה בכל פעם שהיא הצילה גבר ממזימה אפלה. הקהל הצביע ברגליים. מכירות הקומיקס דעכו באופן כה דרמטי עד שבתוך ארבע שנים בלבד מהחלת התקן החדש, נחתך מספר הכותרים החדשים שיצאו לאור בארצות הברית בלמעלה ממחצית. מ-630 חוברות חדשות ב-1952 ל-250 חוברות בלבד ב-1958. DC שרדה בזכות המוניטין המכובד ושורת גיבורי העל המוכרים שלה, וגם מארוול הצליחה להחזיק את הראש מעל המים, אבל רוב הוצאות הקומיקס בארצות הברית באותה התקופה פשטו את הרגל ונעלמו. אגב, מעניין לציין שהייתה הוצאה לאור בשם EC קומיקס שהצליחה לחמוק מהגורל העגום הזה בזכות החלטה נועזת. היא החליטה לשנות כיוון ולהפוך את הקומיקס שלה למגזין הומוריסטי כללי, כזה שלא נופל תחת תחום השפעתו של ה-CMAA והתקן שלו. שמו של המגזין ההומוריסטי החדש היה MAD, והוא הפך ברבות השנים לאייקון תרבותי בפני עצמו, עד שנסגר לא מזמן ב-2018. רן לוי 12:25 מצבה הקשה של תעשיית הקומיקס דכדך את סטן לי. הוא לא אהב את המגבלות הנוקשות שהשית עליו קוד הקומיקסים, וגם לא התחבר למערבונים, הרומנים וסיפורי ההרפתקאות, הז'אנרים שתפסו את הבכורה אחרי דעיכתם של גיבורי העל. סטן לי החל לבחון מחדש את הקריירה שלו והגיע למסקנה שזה הזמן לעזוב את מארוול ולנסות להגשים את חלום הילדות שלו - לכתוב רומן רציני במירכאות. אבל אז קרה משהו מעניין ובלתי צפוי. ב-1960 יצאה DC עם הברקה חדשה: חוברת קומיקס שלא הוקדשה לגיבור על אחד כפי שהיה מקובל עד אז, אלא לכמה גיבורי על שנלחמו בפשע יחד כצוות. מדובר ב-'Justice League of America', קבוצה שכללה בין היתר את סופרמן, באטמן, וונדר וומן, אקוומן והפלאש. החוברת החדשה והקונספט החדש של קבוצת גיבורי על זכו להצלחה נאה וחריגה ביחס למצב הכללי בעולם הקומיקס. רן לוי 13:39 כבר סיפרתי לכם מקודם שמרטין גודמן, בעליה של מארוול, היה בראש ובראשונה איש עסקים, והצדדים היצירתיים של עולם הקומיקס פחות עניינו אותו. כתוצאה מכך, מארוול נודעה בתחילת דרכה כחברה מעתיקנית, חברה שלא ממש ניסתה לחדש או לפרוץ דרך, אלא העדיפה לחקות הצלחות של חברות אחרות. כש-DC הוציאה את סופרמן ובאטמן, מארוול הוציאה את קפטן אמריקה. כשמתחרה אחרת הוציאה קומיקס מערבונים מוצלח, מארוול הוציאה קומיקס מערבונים משלה, וכן הלאה וכן הלאה. בהתאם לרוח הזו, כש-DC הוציאו את ליגת הצדק המוצלחת שלהם, גודמן ביקש מסטן לי ליצור גם כן קבוצת גיבורי על חדשה עבור מארוול. סטן לי התלבט. מנטלית, הוא היה כבר עם חצי רגל מחוץ למארוול, ועל אחת כמה וכמה שהוא לא רצה להפיק חיקוי זול למשהו שעשתה DC. אבל אז, ציטוט: 'אשתי ג'ואן העירה לי על העובדה שאחרי 20 שנה של יצירת קומיקסים, עדיין כתבתי חומרים לטלוויזיה, פרסומות וכתבות עיתון בזמני הפנוי. היא שאלה אותי מדוע אני לא משקיע את אותה מידה של מאמץ ויצירתיות בקומיקסים כפי שאני משקיע בשאר עבודות הפרילנס שלי. התהייה שלה גרמה לי להבין לפתע שהגיע זמן שאתרכז במה שאני עושה, שאחצוב לעצמי קריירה אמיתית בעולם הקומיקס'. סוף ציטוט. 'מה יש לך להפסיד', שאלה ג'ואן את בעלה, 'הרי אתה עומד להתפטר ממארוול בלאו הכי. למה שלא תמלא בקשתו של גודמן, אבל בדרך שלך, לפי הרעיונות והסגנון שאתה רוצה לממש? במקרה הגרוע ביותר, גודמן יפטר אותך, אבל אתה הרי בלאו הכי בדרך החוצה. מה כבר יש לך להפסיד?'. סטן לי קיבל את עצתה של אשתו, והתוצאה הייתה חוברת קומיקס בשם 'ארבעת המופלאים' (Fantastic Four), חוברת שיצאה לאור ב-1961 ועקבה אחר סיפורם של ארבעה חברים שהופכים לגיבורי על בעקבות חשיפה לקרינה קוסמית. מה שהיה מיוחד בסיפור הזה הוא שבניגוד למקובל בסיפורי קומיקס עד אותה התקופה, כוחות העל של ארבעת המופלאים לא היו במירכאות מתנה נהדרת שאיפשרה להם להגשים את חלום חייהם להילחם למען האנושות. ההיפך. זו הייתה מתנה שאף אחד מהם לא ממש שש לקבל, מתנה שהפכה את חייהם למורכבים מאוד, אם לא לסיוט של ממש. למשל, אחד הארבעה, בן גרים שקיבל את הכינוי 'The Thing', הפך בעקבות החשיפה לקרינה לבריון גדול עם עור עבה וקשה כאבן. אז כן, הוא חזק, הוא שרירי, הוא עמיד בפני כדורים, אבל כל מי שרואה אותו ברחוב חושב שהוא מפלצת ונכנס להיסטריה. בן לא יכול לצאת מהבית בלי להתעטף במעיל וכובע רחב שיסתיר את פניו, והוא לא מסוגל למצוא בגדים נורמליים במידה שלו. זאת ועוד, ארבעת המופלאים לא חיים בהרמוניה ושלווה מושלמת זה עם זה. אם הם לא נלחמים באיזה נבל שמנסה להשמיד את העולם, הם עסוקים בלכעוס אחד על השני, להתווכח על שטויות ולנהל מלחמות אגו קטנוניות. במילים אחרות, ב-'ארבעת המופלאים' הציג סטן לי לעולם סוג אחר של גיבור על, שונה מאוד מאלה שקדמו לו. היטיב להגדיר זאת אחד המכתבים במארוול, שאמר על 'ארבעת המופלאים' שהם ציטוט: 'אנשים אמיתיים שבמקרה לגמרי קיבלו כוחות על, ולא גיבורי על שמנסים להיות אנשים אמיתיים'. סוף ציטוט. וזו בדיוק הייתה כוונתו של סטן לי. הוא לא אהב את גיבורי העל המושלמים והאידיאליים של DC והוצאות הקומיקס האחרות של עידן הזהב. הם הרגישו לו סטריליים מדי, שטוחים כמו פלקטים. הוא סיפר על 'ארבעת המופלאים' ציטוט: 'רציתי פעם אחת לעשות סיפור מהסוג שגם אני עצמי אהנה לקרוא אותו. שהדמויות שבו יהיו מסוג הדמויות שאני יכול להתחבר אליהן באופן אישי. הן יהיו בשר ודם ויהיו להן חסרונות ובעיות אופי ובעיות אישיות'. סוף ציטוט. לנו הקהל המודרני והמתוחכם, הרעיון של דמות ראשית פגומה במירכאות אולי לא נראה כל כך מסעיר וחדשני. אבל שנות ה-50 של המאה ה-20 היו תקופה פשוטה ופשטנית יותר מבחינה מוסרית, והקהל לא היה רגיל לראות דמויות נרקיסיסטיות ומעצבנות כמו דדפול או דוקטור האוס. גיבורי העל של DC ששלטו ברמה באותה התקופה היו הרבה יותר פשוטים ודו-ממדיים. הקומיקס הבא של סטן, 'ספיידרמן המופלא' ב-1962, המשיך את המגמה שהוא החל ב-'ארבעת המופלאים'. גיבור הקומיקס, פיטר פארקר, הוא תלמיד תיכון שמתמודד עם כל הצרות שתלמידי תיכון רגילים להתמודד עימן: שיעורי בית, חוסר ביטחון, קרשים על בחורות שלא שמות עליך וכולי. יותר מזה, כשפיטר ננשך על ידי עכביש רדיואקטיבי ומפתח כוחות על, לא רק שהוא לא מתלהב מהרעיון של להיות גיבור על, הוא אפילו מנסה להתחמק ממנו בפועל והוא משתמש בכוחות שלו לצרכים אנוכיים לחלוטין. למשל, להרוויח הרבה כסף ולהיות מפורסם. רק כשפושע מסוכן שפיטר החליט לא לעצור כי הוא לא רצה להיות גיבור, הוא רוצח את הדוד האהוב שלו, פיטר מבין שהוא לא יוכל להתחמק מגורלו וכי עם כוח גדול מגיעה אחריות גדולה, אמרה מפורסמת שטבע סטן לי. רן לוי 19:43 עד אותו הזמן DC הייתה הגורילה של עולם הקומיקס. גדולה, חזקה ובעלת דומיננטיות מוחלטת בדוכני העיתונים. מארוול לעומת זאת הייתה עוד הוצאת קומיקס קטנה וכמעט חסרת חשיבות. למשל, ב-1960, חוברת הקומיקס המוצלחת ביותר של DC מכרה למעלה מ-800 אלף עותקים, לעומת 160 אלף עותקים בלבד לחוברת המוצלחת ביותר של מארוול. אבל ספיידרמן המופלא עתיד לשנות את כל זה ולהכין את הקרקע לאחד המהפכים המפתיעים והמרתקים ביותר בתולדות תעשיית הבידור. רן לוי 20:36 מערכה חמישית: המלחמה הקרה בין DC ומארוול. אחרי ארבעת המופלאים וספיידרמן הגיעו איירון מן והענק הירוק וה-X-מן ודרדוויל ודוקטור סטריינג', וקהל צרכני הקומיקס החל לשים לב למארוול. בתוך שנים ספורות הפכה מארוול מחברה קטנה וחסרת ייחוד להוצאה החמה והמעניינת ביותר בשוק. DC עדיין הייתה השליטה הבלתי מעורערת של עולם הקומיקס ומנהליה הרבו להתפאר בנתח השוק העצום שבו החזיקה החברה, אבל מאחורי הקלעים הם החלו להיות מודאגים. מדוע? אוקיי, כמה מילים על מכירות בעולם הקומיקס בשנות ה-60. שיטת ההפצה של חוברות הקומיקס לדוכני העיתונים באותה התקופה הייתה שההוצאה לאור מוכרת לבעל הדוכן כמות מסוימת של גיליונות, והוא בתורו היה מוכר אותם ללקוחות. אם כעבור זמן מה נותרו בידי בעל הדוכן חוברות שהוא לא הצליח למכור, הוא היה רשאי להחזיר אותן בחזרה להוצאה ולקבל תמורתן זיכוי לרכישת החוברות הבאות. שיעור ההחזרות הממוצע של חוברות הקומיקס של DC היה בסביבות 60 אחוזים, דהיינו כ-60 מתוך כל 100 חוברות של DC שנשלחו לדוכנים לא נמכרו בסופו של דבר והוחזרו למחסן. אבל שיעור ההחזרות של מארוול לעומת זאת היה רק 30 ואפילו 15 אחוזים בלבד. זאת אומרת, לפחות פי שנים יותר טוב מזה של DC. במילים אחרות, החוברות של מארוול ממש נחטפו מהמדפים בעוד שהחוברות של DC העלו אבק. אגב, אם אתם שואלים את עצמכם איך בדיוק ידעו ב-DC את נתוני המכירות המדויקים של מארוול, אז זה מכיוון שכפי שסיפרתי לכם קודם, מארוול הפיצה את החוברות שלה דרך חברת ההפצה של DC, ולמנהליה של DC הייתה שקיפות מלאה לכל המידע הרגיש והחשוב הזה. ומה עשתה DC בתגובה לתחרות הגוברת והולכת מצידה של מארוול? בהתחלה - שום דבר. ההנהלה הבכירה של DC הייתה משוכנעת שמארוול לא מהווה שום איום לדומיננטיות של DC בשוק הקומיקס. כדוגמה, באחת ההזדמנויות פנה אחד העורכים של DC למנכ"ל החברה והציע לו רעיון כלשהו שהיה אמור לשפר את התחרותיות של DC מול מארוול. התגובה של המנכ"ל הייתה החלטית ובוטה: 'אתה מלא בחרא כמו תרנגול הודו של חג המולד', הוא הטיח בעורך, 'אנחנו מוכרים שלושה גיליונות על כל גיליון אחד של מארוול'. אבל בכל שנה שעברה נעשה יותר ויותר קשה ל-DC להתעלם מהמציאות החדשה הזו. המכירות של מארוול הלכו וגדלו ושולי הרווח שלה היו גבוהים ב-20 אחוזים יותר מאלה של DC. ב-DC החלו להבין שיש כאן בעיה אמיתית, ועם המגמה לא תשתנה DC עלולה לאבד את נתח השוק העצום שלה למתחרה הקטנה יותר. ב-DC החלו דיונים קדחתניים בניסיון להבין את פשר ההצלחה של מארוול. מה יש בהן בחוברות של מארוול שמטריף כל כך את הילדים? על השולחנות בחדרי הישיבות של DC פוזרו חוברות של ספיידרמן, הענק הירוק ואיירון מן, ומנהליה של DC נברו בדפים המצוירים כדי לפענח את סוד קסמן. אולי, אולי זה מכיוון שהכריכות של מארוול מפורטות יותר ויש בהן יותר בלוני דיבור במירכאות של טקסט? מיד ניתנה הנחיה למאיירים של DC: ציירו כריכות מפורטות יותר עם יותר בלוני דיבור. אבל לא, המכירות לא השתפרו. זה לא זה. אז אולי זה בגלל שסגנון האיור של מארוול מוצלח יותר מזה של DC באופן כלשהו? הנחיה מיידית למאיירים: תפסיקו לצייר כפי שציירתם עד היום ותתחילו לצייר כמו מארוול. אבל לא, המכירות עדיין לא השתפרו. מנהליה של DC תלשו את השערות. מה לעזאזל יש בחוברות של מארוול שהופכות אותן למוצלחות כל כך? אולי... אולי... אולי זה מכיוון שיש הרבה יותר צבע אדום על הכריכה? אני לא צוחק, זו הייתה אחת ההשערות של DC. ושוב ניתנה הנחיה למאיירים: יותר אדום בכריכה. ושוב המכירות לא השתפרו במאום. במארוול היו כמובן מודעים לניסיונות החיקוי הנואשים של DC, וסטן לי התמוגג מאושר. הוא היתל ב-DC והתעלל במאיירים המסכנים שלה. כש-DC הוסיפו יותר בלוני דיבור לכריכות החוברות שלהם, הוא הוריד לגמרי את בלוני הדיבור מהכריכות של מארוול. כש-DC ניסו לחקות את סגנון הציור של מארוול, הוא החליף סגנון. וכש-DC הוסיפו צבע אדום לכריכות שלהם, סטן לי ביקש מהמאיירים שלו להפחית את כמות הצבע האדום. זה בטח הטריף אותם לגמרי, הוא סיפר מאוחר יותר בראיון עיתונאי. שיחקנו את המשחק הקטן הזה במשך חודשים והם אף פעם לא עלו עלינו. מה היה אם כן סודה האמיתי של מארוול? מה היה פשר הזינוק המטאורי במכירות שלה? רן לוי 26:31 את חלק מהתשובה כבר פגשנו מקודם כשסיפרתי לכם על אופיין הלא שגרתי של הדמויות של מארוול. דמויות פגומות ואנושיות בניגוד לדמויות השטוחות והמשעממות של DC. איירון מן שהופיע לראשונה ב-1963 הוא דוגמה נהדרת לדמות פגומה שכזו במירכאות. איש עסקים עשיר ויהיר, גאוותן נפוח מחשיבות עצמית ועוד אחד שעשה את הונו מייצור של כלי נשק. במילון ליד ההגדרה של אנטי-גיבור צריכה להיות תמונה של איירון מן. אבל דווקא התכונות הדוחות והמרגיזות שלו הן אלה שהופכות את הדמות שלו למעניינת ומסקרנת כל כך. חלק נוסף מהתשובה קשור באופיין של שתי החברות ובקשר שלהן עם קהל הקוראים. יצא לי לעבוד בכמה וכמה ארגונים שונים במרוצת השנים: חברות גדולות וחברות קטנות, חברות ותיקות וחברות צעירות, וקל לראות שלכל ארגון יש אופי ייחודי משלו ותרבות ארגונית ייחודית שבדרך כלל משקפים את התרבות הכללית בתקופה שבה צמח הארגון והתעצב. DC שצמחה בתקופה השמרנית של שנות ה-40 וה-50 הייתה Corporate במובן הכי אמריקני שיש. זו הייתה חברה מסודרת ששמה דגש על תהליכים, נהלים, יעילות ורווח, אבל לא על יצירתיות. הרבה אנשים שביקרו במטה של DC באותם הימים העידו על כך שאלמלא הם היו יודעים שמדובר בחברה שמוציאה קומיקסים, אפשר היה לחשוב בטעות שמדובר במשרדים של רואה חשבון. גם הדמויות והעלילות בקומיקסים של DC שיקפו את הגישה השמרנית והרצינית הזו עם עלילות שבלוניות ותמות מוסריות של שחור ולבן, טוב ורע. מיכאל נצר 29:18 טוב, DC אפשר להגיד במילים פשוטות, DC היה מקום קצת יותר מעונב. הוא לא קז'ואל, כן. למרות שהציירים באים קז'ואל, אבל העורכים וזה מתלבשים, כן, אתה רואה הרבה חליפות אפילו שלפני שנה הוא היה צייר ועכשיו הוא עורך ועכשיו הוא שם חליפה. מארוול, חבר'ה הרבה יותר שאנטי הכל היה שם, כן. ממש היית יכול להיות בזולה בים המלח ועושה את כל העבודה שאתה עושה. ממש ככה חבורה של היפים משנות ה-60 שבשלו קצת בשנות ה-70 ונשארו היפים והם מנהלים את כל החברה. רן לוי 30:03 הבעיה של DC הייתה שקוראי הקומיקס בשנות ה-60 כבר לא היו אותם קוראים של שנות ה-40 וה-50. הילדים ששתו בשקיקה את הסיפורים של סופרמן ובאטמן בשנות ה-40 התבגרו, והטעם שלהם השתנה גם כן. הם בעטו בערכים השמרניים והאידיאליים הנוקשים של שנות ה-50 ואימצו ערכים שונים לגמרי של אהבה חופשית ומוזיקה פרועה. הדמויות המורכבות והמיוסרות של מארוול התאימו לדור הזה הרבה יותר מהדמויות הפשטניות של DC, וגם הסגנון הבועט והמשוחרר של סטן לי דיבר אליהם מאוד. למשל, ב-DC, האמנים שיצרו את הקומיקסים לא קיבלו קרדיט. מבחינתה של DC הקומיקסים היו מוצר, וכפי שאתה לא מצפה לראות את חתימתו של פועל הייצור על מכונת הכביסה שלך, אתה גם לא צריך לראות את חתימתו של המאייר שצייר את באטמן. הדמות היא העיקר והאמן, ובכן, האמן הוא רק בורג קטן במכונה הגדולה ואם הוא מתקלקל או נשבר - באסה, אבל אפשר להחליף אותו בקלות ואף אחד לא ידע מזה. סטן לי לעומת זאת דאג לכך ששמות האמנים יתנוססו בגלוי בכל חוברת, ואפילו לא רק המאיירים והכותבים, אלא כל שאר אנשי הצוות שהיו מעורבים בתהליך היצירה. הגישה הזו יצרה את התחושה אצל הקוראים שהקומיקסים של מארוול הם יצירה שבאה מתוך אהבה כנה לאמנות של הקומיקסים, והילדים של שנות ה-40 וה-50 שגדלו לצד הקומיקסים התחברו לאהבה הכנה הזו וידעו להעריך אותה. מנהליה של DC לעומת זאת בכלל לא אהבו קומיקסים. חלקם אפילו לא קראו קומיקסים בעצמם. מכיוון שכך, הם לא הבינו כלל מה הקהל שלהם דורש. יתרון נוסף של מארוול, אולי אפילו מפתיע יותר, הוא דווקא אותו הסכם דרקוני שחתמה עם DC בשנות ה-50. ההסכם שהתיר לה להוציא לאור רק שמונה חוברות בלבד בכל חודש. על הנייר מדובר במגבלה שהייתה אמורה לפגוע בתחרותיות של מארוול. אבל בפועל היא איפשרה לסטן לי, העורך הראשי, להיות מעורב באופן אינטימי בתהליך היצירה של כל חוברת וחוברת שהוציאה החברה ולקבוע כיוון עריכתי ברור. ב-DC הגדולה שהפיקה עשרות רבות של חוברות בכל חודש והייתה מחולקת להרבה מחלקות שכמעט ולא שיתפו פעולה זו עם זו, לא היה כיוון עריכתי ברור שכזה. אחת ההשלכות המעניינות של העובדה הזו הייתה שבעוד שגיבורי העל של DC חיו במירכאות כל אחד ביקום ספרותי נפרד ומנותק מאלו של הדמויות האחרות, כמעט כל הדמויות של מארוול חלקו את אותו היקום, אותו עולם סיפור שנבנה בדמיונו הפורה של סטן לי. כתוצאה מכך יקום הסיפור של מארוול היה הרבה יותר קוהרנטי והגיוני, עד כמה שאפשר להשתמש במילה הזו בהקשר של קומיקסים, מאשר היקום או היקומים המקבילים של DC. ולבסוף, קרדיט חשוב מאוד על ההצלחה של מארוול מגיע לשני מאיירים בולטים שלה: ג'ק קירבי וסטיב דיטקו. סטן לי, הכותב והעורך, היה אחראי על הצד הסיפורי של הקומיקסים, אבל קירבי ודיטקו הם אלה שהפיחו בהם חיים. כל אחד בסגנונו הגרפי הייחודי והם היו שותפים מלאים ביצירתן של רבות מהדמויות החשובות של החברה. רן לוי 33:58 את ג'ק קירבי פגשנו בפרק הקודם כאחד מתוך צמד המאיירים שהמציאו את קפטן אמריקה בתחילת שנות ה-40. שנים מספר לאחר מכן הוא נפרד ממארוול בטריקת דלת בעקבות סכסוך כספי עם מרטין גודמן, אבל בשנות ה-50 הוא חזר לשתף פעולה עם סטן לי ועבד איתו על ארבעת המופלאים, תור, הענק הירוק, איירון מן ו-X-מן. סגנון האיור של קירבי היה ייחודי. הציורים שלו לא היו יפים במירכאות או מתוחכמים כמו אלה של מאיירים אחרים, אבל זה לא נבע מחוסר כישרון אלא מבחירה מודעת. הסגנון הפשטני כביכול של קירבי נועד כדי להגביר אלמנט קריטי בקומיקסים - והוא הדרמה. אצל קירבי הכל היה מוגזם ובגדול. כשגיבור על בקומיקס שלו זינק לאוויר, הוא לא סתם קפץ. הוא פרץ מתוך המסגרת של הציור והתרסק אל תוך המסגרת של הציור הסמוך. כשהענק הירוק הנחית על האויב שלו אגרוף אימתני, יכולת לראות כל שריר וכל גיד בגופו מנסה לפרוץ החוצה מהדף. מיכאל נצר 35:29 מה שחשבתי, אני זוכר את קירבי עוד מימי מארוול. הייתי מתענג על הציורים שלו בצורה לא נורמלית. תור, כן? מה שהוא עשה שמה. הכל. אין משהו שאתה לא יכול להצביע עליו. הפנטסטיק פור. הוא יצר שפה חדשה. אם אתה זוכר, בשנות ה-40 הוא עשה סיפורים הרבה יותר עדינים. ובמה שקרה כשהתחיל לעבוד במארוול הוא פשוט הבין דבר אחד, שהרבה ממה שמניע את הז'אנר הזה זה הסצנות של המכות. וצריך להיות לזה גדלות. והוא הלך ופירק את כל הכלים ועשה גדלות אבל יאנו היא לא מבוססת על המציאות. שאתה רואה בציור שלו, הוא כאילו מצפצף על תלמיד אנטומיה. מצפצף על תלמיד ואומר 'מה אתה מתעסק עם השרירים? יש לו קו כזה וזה וזהו, תעזוב'. קירבי הוא היה מדהים, כן? מדהים, מדהים, אף אחד לא התקרב אליו. הוא לא רצה להראות לך איך בדיוק זה נראה. הוא רצה להראות לך איך זה מרגיש לו. רן לוי 36:58 ההתעלמות המכוונת של ג'ק קירבי מהדיוק האנטומי וההתמקדות שלו ברגש ובדרמה הביאה לכך שהקומיקסים שלם היו מלאים עד להתפקע בעוצמה בלתי מרוסנת שהעניקה לעלילות של סטן לי אנרגיה ועוצמה. סגנונו האמנותי של קירבי הפך במידה רבה לסגנון המייצג של הקומיקסים של מארוול והוא זכה למעמד של סלבריטי בעולם הקומיקס. אחד האמנים של מארוול סיפר בחצי בדיחה שכשהוא ועמית נוסף שלו היו יוצאים לארוחת צהריים עם קירבי וחוצים את הכבישים הסואנים של ניו יורק, הוא והעמית היו הולכים כל אחד מצד אחר של קירבי כדי להגן עליו ממכוניות מתקרבות. עד כדי כך היה קירבי חשוב למארוול. גם סטיב דיטקו היה סלבריטי בזכות עצמו בעולם הקומיקס. הוא הצטרף למארוול בשנות ה-50 והיה המאייר הראשון של ספיידרמן, גיבור העל המפורסם ביותר של החברה. למעשה ג'ק קירבי היה זה שבמקור היה אמור לאייר את ספיידרמן, אבל סטן לי לא היה מרוצה מהתוצאה הסופית וביקש מדיטקו לאייר אותו מחדש. כך נולדה התלבושת האדומה האופיינית של ספיידי, ויותר מכך, כך נולדה גם דמותו המורכבת של פיטר פארקר התיכוניסט. שכן סגנונו האמנותי של דיטקו היה יותר מופנם ופחות בומבסטי מזה של קירבי, אבל גם יותר מתוחכם ועשיר בניואנסים. זו אולי גם הסיבה שדיטקו אחראי לכמה מהנבלים המוצלחים ביקום של מארוול: דוקטור אוקטופוס, הגובלין הירוק, מיסטריו ועוד. מיכאל נצר 38:44 אני חושב שהוא היה אדם שהרגיש את עצמו בעל ערך רוחני שהוא צריך להפיץ, כן? הוא עשה את הדברים המדהימים בספיידרמן. יא אללה, השם ישמור, את העוצמה שהייתה לאיש הזה בסיפורת. זה שום לא דומה לסטן לי ולסיפורים שסטן לי סיפר. זה משהו שום קומיקס אחר לא הצליח לעשות, כן? לא כזה. הסיפורים שלו עמוקים יותר, רציניים יותר, מרגשים יותר. כל מיני. ויש להם מצב רוח מאוד קר, אבל הוא גם הציור שלו קצת קריר, אבל הוא מפצה על זה בכתיבה, כן? סיפור קטן עליו, שבסוף שנות ה-90 הציעו לו מיליון דולר לחתום על חוברת ספיידרמן אחת והוא סירב. ככה הוא היה כאיש עקרונות. הוא תמיד כתב על זה שהפולחן הזה סביב הציירים והחתימות זה בכלל לא נכון. זה לא מה ש... אתם מקבלים סיפור, אתם צריכים להיות סביב הסיפור שבקומיקס וזהו. מה זה הדבר הזה שרוצים חתימה של צייר? רן לוי 40:12 בחזרה לתחרות ההולכת וגוברת בשוק הקומיקס. ככל שמארוול הלכה והתחזקה והחוברות שלה נגסו יותר ויותר בנתח השוק של DC, כך הלכה וגברה היריבות בין שתי ההוצאות האלו. המתחים האלה באו לידי ביטוי במגוון דרכים, כגון ההאשמות בדבר העתקות וגניבות הדדיות של רעיונות וגיבורים חדשים. למשל, ב-1963 הוציאה DC קומיקס חדש בשם 'Doom Patrol' אודות חבורת גיבורי על פריקים במירכאות ומנודים מהחברה, שמנהיגם הוא גאון שמתנייד בכיסא גלגלים. שלושה חודשים לאחר מכן הוציאו סטן לי וג'ק קירבי קומיקס חדש משלהם בשם 'X-Men', שמככבים בו חבורת גיבורי על פריקים ומנודים מהחברה, והמנהיג שלהם הוא... כן, גאון שמתנייד בכיסא גלגלים. כצפוי, DC האשימה את מארוול בהעתקה בוטה, וקשה להתעלם מהדמיון בין שני הסיפורים. אבל המציאות מורכבת יותר. מבחינה מעשית קשה להאמין שסטן לי ראה את החוברת של 'Doom Patrol' על המדפים של דוכני העיתונים ואז הספיק להוציא חוברת דומה בתוך שלושה חודשים בלבד. תהליך ההפקה של חוברת קומיקס חדשה הוא ארוך ומורכב מדי. מצד שני, אם למארוול היו מרגלים בתוך המשרדים של DC, יכול להיות שהם ידעו על 'Doom Patrol' בשלב מוקדם יותר של העבודה ולכן בכל זאת הספיקו להעתיק את הרעיון. זו נשמעת כמו טענה קונספירטיבית והזויה, אלמלא העובדה שמספר שנים מאוחר יותר בראשית שנות ה-70 חשפה DC חפרפרת כזו של מארוול. מסתבר שאחד הפרילנסרים שעבדו עבור DC היה מגיע למשרדי החברה בשעות הערב, אחרי שכולם הלכו הביתה, מחטט במסמכים ושולח עותקים למארוול. סטן לי הכחיש כמובן שמארוול העתיקה את 'Doom Patrol'. אם כבר, כתב סטן לי למעריציו, DC הם אלה שמעתיקים ממארוול. ציטוט: 'בקיצרה המצב הוא כזה. כידוע לכם מארוול השקיעה שנים בשדרוג אמנות הקומיקס לצורת אמנות. אנחנו לא שונאים תחרות. להפך, אנחנו מקבלים אותה בברכה. אבל אנחנו לא אוהבים חוברות קומיקס גרועות, מופקות בקלות ראש, כתובות ומצוירות גרוע שהן חיקויים חסרי מצפון של החוברות שלנו. חיקויים נחותים שמופקים לשם המטרה היחידה של עשיית רווח מהיר'. סוף ציטוט. סטן לי לא נוקב כאן בשמה של אותה חקיינית גרועה, אבל כל מי שקרא את הדברים האלה בזמן אמת ידע בדיוק למי הוא מתכוון. DC החזירה לו באותה המטבע, ולעתים גם בתוך הקומיקסים עצמם. למשל, באחת ההזדמנויות באטמן נראה כשהוא מבצע תרגיל אקרובטי על עמוד חשמל, ואז מביט הישר אל הקורא במעין שבירה של הקיר הרביעי ואומר: 'הנה משהו שעשיתי לפני כולם. כולל איזה טירון אחד בשם פיטר שמפריח רשתות'. רן לוי 43:31 בתחילת שנות ה-70, כשכבר אי אפשר היה יותר להתעלם מההצלחה של מארוול, החליטו מנהליה של DC לערוך סדרה של שינויים מקיפים בחברה, בניסיון להחזיר לה את היצירתיות והחזון שאבדו לה. אמנים ותיקים נדחקו הצידה ויוצרים חדשים ורעננים הובאו במקומם. העורכים נדרשו עדיין להגיע לעבודה עם עניבה וחליפה, אבל האמנים הורשו להגיע בבגדים לא רשמיים, ואפילו זכו לחדר מנוחה והתרננות מיוחד עבורם, שלאורחים אסור היה להיכנס אליו. שיאו של תהליך ההתחדשות הזה היה ב-1970 כש-DC הצליחה לגנוב במירכאות ממארוול את הכישרון הכי גדול שלו. לא אחר מאשר ג'ק קירבי. עולם הקומיקס היה בהלם. קירבי לא היה סתם אמן. הוא היה המאייר המפורסם ביותר בעולם וסגנון האיור שלו היה מזוהה הלכה למעשה עם הסגנון של מארוול. המעבר שלו ל-DC היה שקול למסי שעובר מברצלונה לריאל מדריד, או למג'יק ג'ונסון שעובר מהלייקרס לבוסטון סלטיקס, או לאורלי לוי שעוברת... בעצם לא חשוב. במציאות בכל אופן הסתבר ש-DC לא נאלצה לעבוד קשה מדי כדי לשכנע את קירבי לעבור אליה. קירבי, ולמעשה גם סטיב דיטקו, היו מאוד מתוסכלים מהעבודה המשותפת עם סטן לי במארוול. סטן, וזה לא סוד, אהב מאוד את אור הזרקורים. הוא היה הפנים והרוח החיה של מארוול, ושני המאיירים הרגישו שהם לא מקבלים מספיק קרדיט על המעורבות שלהם ביצירת גיבורי העל המובילים של החברה. ג'ק קירבי אמר בראיון עיתונאי לאחר המעבר ל-DC כי ציטוט: 'אם היה לי רעיון מוצלח במארוול, הם תמיד לקחו לי אותו וניתקו אותי ממנו. אף פעם לא קיבלתי קרדיט על הכתיבה שעשיתי ורוב הכתיבה במארוול נעשית למעשה על ידי המאייר מתוך התסריט שנותן לו הכותב'. סוף ציטוט. במילים אחרות קירבי טען שחלק גדול מהקרדיט על הכתיבה שהלך באופן מסורתי לסטן לי בעצם מגיע לו. מיכאל נצר 46:31 שהם היו עושים ישיבה, כן? יושבים, זה יכול להיות רבע שעה, 20 דקות, מדברים על העלילה של הסיפור. שניהם מפתחים את זה ביחד. אי אפשר לדעת מי יותר, מי הוביל. אבל כשבא הסיפור עצמו, אין ספק כאן שקירבי בעצם הוא... אם היית צריך לחלק כסף לתסריטאות, אז קירבי היה צריך לקחת חצי לפחות, אם לא 60 אחוז. כי הוא עושה, הוא כותב את הפרטים בתוך הציור. יאנו הציורים הם הכתיבה. הבטח, הוא מצייר את זה לא כתסריט גמור. הוא ממציא את זה תוך כדי. הוא בונה את זה. הוא מספר סיפור את הסיפור בעצמו. הוא לא קיבל תסריט. הוא הלך הביתה מהשיחה אמר לסטן שהוא יצייר את זה. קירבי היה שם הרבה... כותב את הרבה תמצית הטקסט שהוא מתכוון בצדדים של העמודים. ואז היה נותן לסטן לי וסטן לי היה כותב את הטקסט הסופי והיה לרוב משתמש במה שקירבי כתב. רן לוי 48:07 אבל גם המעבר של ג'ק קירבי ל-DC, למרות ההתרגשות העצומה שהוא עורר בקרב מעריצי הקומיקס בארצות הברית, לא הצליח להציל את החברה. DC לא ידעה איך לאכול את ג'ק קירבי, שהסגנון האמנותי שלו היה שונה מאוד מהסגנון המקובל ב-DC. בתור התחלה הם נתנו לו לאייר קומיקס זוטר יחסית בכיכובו של ג'ימי אולסן שהיה מעין סייד-קיק של סופרמן. קירבי שינה את הקומיקס הזה מהיסוד, ואפילו צייר את סופרמן באופן שונה מאוד מהמקובל. ב-DC השמרנית לא אהבו את השינויים הדרמטיים האלו ועד מהרה הם הזיזו אותו מהפרויקט הזה. קירבי הפנה את מרצו לקומיקס חדש שהוא יצר בשם 'העולם הרביעי' (The Fourth World), שהיה שונה מאוד מכל מה שנעשה ב-DC באותה התקופה ואפילו נחשב עד היום לפורץ דרך, אבל גם הפרויקט הזה לא הצליח להתרומם. אולי מכיוון שקירבי, על כל הכישרון העצום שלו כמאייר, לא היה כותב מספיק מוכשר, וללא סטן לי לצידו זה פשוט לא היה אותו הדבר. אם כן, המכתב של DC לא ממש הצליח ובסופו של דבר חמש שנים לאחר שהוא עזב אותה, חזר ג'ק קירבי למארוול. וכך ב-1972 מארוול לראשונה בתולדותיה עקפה את DC במכירות חוברות הקומיקס בארצות הברית. כדי לחגוג את המאורע ההיסטורי, מרטין גודמן לקח את כל העובדים של מארוול לארוחת ערב חגיגית במסעדה, ושלא במקרה המסעדה המדוברת הייתה ממוקמת בדיוק מול הכניסה לבניין של DC. המהפך הושלם. המלך מת. יחי המלך החדש. רן לוי 50:08 בפרק הבא, חלקו השלישי והאחרון של סדרת ההיסטוריה הסודית של גיבורי העל, נשמע על הטעויות העסקיות של DC ומארוול שהובילו לפשיטת רגל מפתיעה של מארוול וכמעט וחיסלו את תעשיית הקומיקס כולה. אבל אז, כשנדמה היה שהכל אבוד וסופם של גיבורי העל הולך וקרב, מי אם לא גיבור העל הראשון, איש הפלדה בכבודו ובעצמו, נשא אל השחקים על מסכי הקולנוע והשיק עידן חדש ומסעיר בתולדותיהם של גיבורי העל. רן לוי 50:55 זהו. עד כאן לפרק הזה. תודה רבה למיכאל נצר שקולו נשמע גם בפרק הבא ולששת המאזינים הנפלאים שסייעו לי עם האפקטים הקוליים ששמעתם בפרק. מיד נמשיך עם עדכון לגבי פודקאסט פוליטי חדש שהשקנו השבוע ברשת שלנו, פודקאסט טכנולוגי חדש ועוד, אבל ראשית קטע חסות קצר. רן לוי 51:27 אז אחת לכמה שבועות או חודשים יש לי את הזכות והכיף לספר לכם על עוד פודקאסט חדש שעלה לאוויר במסגרת רשת עושים היסטוריה, והפעם אפילו שני פודקאסטים חדשים. הראשון הוא 'הפוליטיקאים' בהגשתו של רותם דנון, עיתונאי ותיק שבעברו היה העורך הראשי של אולפן שישי וחדשות הלילה בערוץ השני, וכיום הוא העורך הראשי של המגזין ליברל שנחשב לאחד הירחונים האיכותיים והמעמיקים ביותר בישראל. אני בטוח שמאזיני 'עושים פוליטיקה' זוכרים את רותם. הוא אורח קבוע בתוכניתה של דפנה ליאל שמגיע לאולפן בכל פעם שרוצים לצלול לעומק הביוגרפיה של פוליטיקאי כלשהו. הפרקים איתו על גדעון סער, ג'ו ביידן ונפתלי בנט הם מבין הפרקים המואזנים והמוצלחים ביותר של 'עושים פוליטיקה'. אז ב-'הפוליטיקאים' רותם לוקח את הקונספט של פודקאסט פוליטי היסטורי צעד אחד קדימה ובכל פעם הוא יביא סיפורים וביוגרפיות מהעבר הפוליטי של ישראל וגם של מדינות אחרות כדי לנסות ולברר מה הם יכולים ללמד אותנו על ההווה. שני הפרקים הראשונים של 'הפוליטיקאים' עוסקים בסיפורה של מפלגת העבודה. רותם לוקח אותנו למסע בשבילי ההיסטוריה אל ימיהם של מפא"י ובן גוריון, דרך התבוסה לליכוד ב-1977 ואל התקופה הסוערת והמשברית של עידן אהוד ברק, עמרם מצנע, שלי יחימוביץ' ועד מרב מיכאלי בימינו אנו. בפרקים מתארחים כמה מהאנשים שמכירים את מפלגת העבודה לדורותיה באופן האינטימי ביותר: חיים רמון, איתן כבל, מיכה גודמן ואפילו מרב מיכאלי עצמה. 'הפוליטיקאים' עם רותם דנון. רן לוי 53:15 הפודקאסט השני הוא פודקאסט בהגשתי שאנחנו מפיקים עבור חברת Marvell. שימו לב: Marvell ולא Marvel, כן? שמו של הפודקאסט 'החיים בשבב'. הייתי מגדיר את 'החיים בשבב' כתוכנית טכנולוגיה עם שאר רוח. אני מארח באולפן אנשים מתחומים שונים בעולם הטכנולוגיה, חלקם מתוך מארוול עצמה וחלקם מחוצה לה, לשיחות עמוקות על סוגיות מגוונות. למשל עם נועם מנלה, חוקר תודעה דיגיטלית, שוחחתי על השאלה כיצד יכולים ארגונים וחברות להתמודד עם הצורך בשינוי מתמיד בעקבות השינויים שמתרחשים בעולם. עם אורנה ברי, המדענית הראשית של ישראל לשעבר, שוחחתי על האופן שבו מתכוננת ישראל, על מערכות הביטחון והשלטון שלה, לעידן הבינה המלאכותית והמחשוב הקוונטי. ועם נועם מזרחי, ה-CTO של מארוול העולמית, דיברתי על מערכות המחשוב, התקשורת והאחסון שמתחת למכסה המנוע של מכוניות העתיד. איך מתכננים כלי רכב שהוא למעשה דאטה סנטר על גלגלים? זו כמובן רק רשימה חלקית מאוד של השיחות שכבר הוקלטו. אז אם אתם סקרנים לגבי עתיד הטכנולוגיה ורוצים לקבל הצצה אל העתיד הזה, אתם מוזמנים להאזין ל-'החיים בשבב', הפודקאסט של Marvell ישראל. שני הפודקאסטים החדשים שלנו, 'הפוליטיקאים' ו-'החיים בשבב', זמינים כמו כל התוכניות שלנו באפליקציית עושים היסטוריה באנדרואיד, באתר הבית שלנו OsimHistoria.com ובכל אפליקציות הפודקאסטים השונות. רן לוי 54:52 כתמיד, אם אתם אוהבים את עושים היסטוריה ומעוניינים לתמוך בה, אתם מוזמנים לרכוש מספריי עבורכם או כמתנה עבור מישהו יקר לכם. כל שלושת הספרים שלי זמינים באתר: 'פרפטום מובילה' על ההיסטוריה של מכונות של תנועה מתמדת, 'האוניברסיטה הקטנה של המדעים' - ספר על כל מה שצריך לדעת בעולם המדע והטכנולוגיה בנגיסות קטנות, ו-'קרב מוחות' על ההיסטוריה המרתקת של וירוסי המחשב מראשית ימי עידן המחשב ועד ימינו. כל הספרים מגיעים עם הקדשה אישית ממני כמובן וזמינים בחנות שבאתר שלנו. כמו כן, עזרו לנו להביא מפרסמים לרשת שלנו. פודקאסטים מביאים תוצאות ואנחנו יודעים את זה מכיוון שהמפרסמים שלנו חוזרים אלינו פעם אחר פעם אחר פעם. אם הארגון שלכם מחפש אפיקי פרסום חדשניים ורוצה להגיע לקהל איכותי ומפולח, דברו איתי: ran@ranlevi.com או דרך טופס צור קשר באתר. עושים היסטוריה הם: איתמר סוויסה - רכז המערכת, בנו הבר ויותם הלכמי - עריכה ובהפקה, שרה סילבצקי - מנהלת הקהילה, אביב שם-טוב ופי-בריק - במכירות, דני תימור - מנהל עסקי, ואני רן לוי - כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
</channel>
</rss>