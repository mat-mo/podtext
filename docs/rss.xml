<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
    <title>פודטקסט</title>
    <link>https://mat-mo.github.io/podtext</link>
    <description>Transcripts for my favorite podcasts</description>
    <language>en-us</language>
    <atom:link href="https://mat-mo.github.io/podtext/rss.xml" rel="self" type="application/rss+xml" />
    <lastBuildDate>Tue, 27 Jan 2026 20:56:57 -0000</lastBuildDate>
    
    
    <item>
        <title>[התשובה] למה הבניין הגבוה בעולם?</title>
        <link>https://mat-mo.github.io/podtext/episodes/htshvbh/htshvbh-lmh-hbnyyn-hgbvh-b-vlm.html</link>
        <guid>https://mat-mo.github.io/podtext/episodes/htshvbh/htshvbh-lmh-hbnyyn-hgbvh-b-vlm.html</guid>
        <pubDate>13 בינואר 2020</pubDate>
        <description>Transcript for [התשובה] למה הבניין הגבוה בעולם? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] מהו באמת הסרט המצליח ביותר אי פעם?</title>
        <link>https://mat-mo.github.io/podtext/episodes/htshvbh/htshvbh-mhv-bmt-hsrt-hmtslykh-byvtr-y-p-m.html</link>
        <guid>https://mat-mo.github.io/podtext/episodes/htshvbh/htshvbh-mhv-bmt-hsrt-hmtslykh-byvtr-y-p-m.html</guid>
        <pubDate>27 בינואר 2020</pubDate>
        <description>Transcript for [התשובה] מהו באמת הסרט המצליח ביותר אי פעם? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] פלסטיק זה רע?</title>
        <link>https://mat-mo.github.io/podtext/episodes/htshvbh/htshvbh-plstyq-zh-r.html</link>
        <guid>https://mat-mo.github.io/podtext/episodes/htshvbh/htshvbh-plstyq-zh-r.html</guid>
        <pubDate>10 בפברואר 2020</pubDate>
        <description>Transcript for [התשובה] פלסטיק זה רע? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] מה אם העולם יפסיק להסתובב?</title>
        <link>https://mat-mo.github.io/podtext/episodes/htshvbh/htshvbh-mh-m-h-vlm-ypsyq-lhstvbb.html</link>
        <guid>https://mat-mo.github.io/podtext/episodes/htshvbh/htshvbh-mh-m-h-vlm-ypsyq-lhstvbb.html</guid>
        <pubDate>24 בפברואר 2020</pubDate>
        <description>Transcript for [התשובה] מה אם העולם יפסיק להסתובב? from התשובה</description>
        <content:encoded><![CDATA[
            דורון פישלר 00:00 פה מהטלביזיה שאלה איך אפשר לשלוח לך שאלות? אז ככה, אנשים שולחים לי שאלות בפייסבוק ואנשים שולחים במייל ואנשים אומרים לי דברים בעל פה וכל מיני דברים. עדיף שתשלחו את זה באמצעות הטופס שנמצא באתר של התשובה ב-ranlevi.com/theanswer פשוט בגלל שזה נהיה כזה בלאגן עם כל השאלות שאני מקבל מכל מיני מקומות. שם אני יודע שזה מגיע אלי. עדיין לוקח זמן להגיע לשאלות בכל מקרה אנחנו התשובה תכף מתחילים. קריין 00:43 הפרק בחסות Overwolf המפתחת פלטפורמת אפליקציות למשחקי PC מובילים כגון Fortnite, Hearthstone ועוד. Overwolf נמצאת בתנופת צמיחה משמעותית וצפויה להכפיל את כמות העובדים בחברה בשנה הקרובה. בקרו באתר המשרות של Overwolf גלרי לראות את המשרות הפנויות. וגם אם אתם שמאזינים לנו עכשיו לא מחפשים עבודה לעצמכם אבל מכירים חבר שכן, כדאי לכם להפנות אותו ל-Overwolf. גם אתם וגם החבר תזכו במתנה מגניבה כמו אוזניות מבטלות רעש של Bose, כרטיסי טיסה בשווי 1500 שקלים ועוד. בקרו ב-overwolf.com/jobs או הקליקו על הבאנר של Overwolf באתר הבית של רשת עושים היסטוריה ובאפליקציה. דורון פישלר 01:31 היי אני דורון פישלר, זאת התשובה והנה כמה שאלות שהגיעו אלי. אופיר ואלון שאלו אותי מה יקרה אם כדור הארץ יפסיק להסתובב? וגלעד שאל אותי גם את אותה שאלה. אלכס שאל מה יקרה אם סיבוב כדור הארץ יכפיל את עצמו? וירדן שאל מה יקרה אם כדור הארץ יתחיל להסתובב לכיוון השני? בקיצור הרבה שאלות על הסיבוב של כדור הארץ ומה היה קורה אם הוא היה משתנה. הציבור רוצה לדעת ולכן הציבור יקבל תשובה. דורון פישלר 02:16 השאלה הראשונה והכי פשוטה. מה היה קורה אם כדור הארץ היה יום אחד מפסיק להסתובב? זה די ברור, יש לנו יום ולילה ויום ולילה ויום ולילה כי כדור הארץ מסתובב. חלק מהזמן אנחנו פונים אל השמש וחלק מהזמן לכיוון השני ואז יש חושך. אם כדור הארץ לא מסתובב יותר לא יהיו לנו יותר יום ולילה. זה נכון אבל זה שולי לגמרי. זה ממש ממש לא הדבר היותר משמעותי שיקרה אם כדור הארץ יעצור. אבל כדי להגיד מה כן יקרה אני צריך קודם להסביר כמה דברים. דורון פישלר 02:59 אנחנו חיים על כדור, אני מקווה שכולנו מסכימים על זה בשלב הזה, אוקיי? אנחנו על כדור והכדור הזה כידוע מסתובב. הוא מסתובב מאוד מהר או מאוד לאט, תלוי איך מסתכלים על זה. כי מצד אחד כדור הארץ עושה סיבוב אחד סביב לעצמו פעם ב-24 שעות. זה לא הרבה. אם אני מסתובב פעם אחת ב-24 שעות אני לא יכול להגיד שאני זז מהר. זה כל כך לאט שרוב הזמן אנחנו אפילו לא יכולים לראות אותו זז. דורון פישלר 03:41 מצד שני, מכיוון שכדור הארץ הוא דבר גדול יחסית זה אומר שחלקים ממנו נעים מאוד מהר. ההיקף של כדור הארץ בקו המשווה הוא 40,000 קילומטר. זה אומר שכל מה שנמצא על קו המשווה עושה מסלול מעגלי של 40,000 קילומטר כל 24 שעות. כלומר יוצא שבסך הכל הוא זז במהירות של 1,666 קילומטר לשעה. זה די מהר. אתם חושבים שלדהור על הכביש ב-120 קמ"ש זה מהר? תנסו 1600 קמ"ש. במילים אחרות 1,666 קילומטר לשעה זה 465 מטר לשנייה. בשנייה אחת אתם עוברים מרחק של כמעט חצי קילומטר. זה יותר מהר מכדור של אקדח. אנחנו זזים כל הזמן ממש ממש מהר אבל לא מרגישים את זה בכלל. דורון פישלר 04:40 למה? כי כשאנחנו נמצאים בתוך משהו שזז במהירות קבועה אנחנו לא מרגישים את זה. אם אני ואתם נמצאים בתוך מכונית שנוסעת 100 קמ"ש, אנחנו זזים מהר אבל אנחנו לא מרגישים את המהירות הזאת. מכיוון שפשוט אני והכיסא שאני יושב עליו והבגדים שלי והלפטופ שלי והחתול שלי שאני לוקח לווטרינר והאוויר שבמכונית וכל מה שבמכונית זז בדיוק באותה מהירות, זה לא מורגש מבחינתי. זה בדיוק כמו לעמוד במקום. כלומר כן אני יכול לראות את הנוף זז דרך החלונות ואני יכול להרגיש את התנודות של הרצפה כי הכביש לא משהו, אבל אני לא מרגיש באמת את המהירות. דורון פישלר 05:32 אם אתם נגיד נמצאים באוטו שנע במהירות קבועה ויש וילונות על כל החלונות והנסיעה היא איכשהו חלקה לחלוטין אין שום דרך שתרגישו את זה. אתם לא יכולים להרגיש אם אתם זזים או עומדים ולא משנה אם אתם זזים 20 קמ"ש או 100 קמ"ש או 1600 קמ"ש. הדבר שאנחנו כן מרגישים זה כשהמהירות משתנה. כשאני במכונית והיא מאיצה מהר מאוד קדימה נותנת קפיצה קדימה אני מרגיש את זה. אני מרגיש שאני כאילו נמעך אחורה אל המושב. ולהיפך אם היא דופקת ברקס אז אתם כאילו עפים קדימה. אני עושה את התנועה הזאת עכשיו של להתכופף קדימה, אתם לא רואים אותי עושה את זה אבל אני עושה את זה כי אני פשוט לא יכול להגיד את זה בלי להדגים. דורון פישלר 06:11 למה? כי הגוף שלנו לא מתעדכן מיד במהירות של המכונית. אם נסענו 100 קמ"ש גם הגוף שלי זז 100 קמ"ש וכל עוד לא יקרה שום דבר הוא ימשיך לנוע קדימה ב-100 קמ"ש, לזה קוראים החוק הראשון של ניוטון אם זה מעניין. גם כשהמכונית מאיטה היא נוסעת קצת יותר לאט הגוף שלי ממשיך לנסות להתקדם קדימה ב-100 קמ"ש ככה שאני זז קצת יותר מהר מהמכונית ולכן אני נוטה קדימה. דורון פישלר 06:40 כל עוד השינוי הזה במהירות קורה בהדרגה זה לא נורא, מרגישים את זה קצת. זה יהיה בעייתי אם השינוי במהירות יהיה מאוד מאוד פתאומי. כלומר אם אני נמצא במכונית שהמהירות שלה משתנה מ-100 קמ"ש לאפס בבת אחת, כלומר מתנגשת בעמוד, מה שיקרה זה שאני אעוף קדימה במהירות של 100 קמ"ש דרך החלון. וזאת הסיבה שצריך לחגור חגורת בטיחות. דורון פישלר 07:12 איך כל זה קשור לכדור הארץ? אז אמרנו אם אנחנו נמצאים על קו המשווה אז אנחנו וכל היתר נעים עם כדור הארץ לכיוון מזרח במהירות של 465 מטר לשנייה. אנחנו לא מרגישים את זה אבל אנחנו זזים. עכשיו נגיד שכדור הארץ בבת אחת עוצר. רגע אחד הוא הסתובב, רגע אחר כך הוא עוצר במקום. איך זה יכול להיות? זה לא, זה לא יכול להיות, אבל נגיד, נגיד שכדור הארץ נתקע בעמוד. דורון פישלר 07:47 מה שיקרה? מה שיקרה זה שכולנו נעוף מזרחה במהירות של 465 מטר לשנייה. וזה לא טוב. זה לא ליפול קצת הצידה, זה כאילו שיורים אתכם מתוך רובה. במהירות כזאת אני פשוט אמרח על הקיר הכי קרוב. אף אחד לא יכול לשרוד את זה שהוא נורה במהירות של 465 מטר לשנייה. וזה לא שאם משהו כבד אז הוא יישאר במקום. לא, לא רק האנשים יעופו, גם הפילים יעופו הצידה. כל מה שלא מחובר לרצפה יעוף הצידה והאמת שגם רוב הדברים שכן מחוברים לרצפה. כי בניינים אמנם נועדו להיות מאוד יציבים אבל כשבונים בניין לא לוקחים בחשבון את המצב שהולכים לירות אותו מתוך תותח. אז גם כל הבניינים יתמוטטו. בגדול מה שיקרה זה הרס מוחלט של העולם. שום דבר לא ישרוד. דורון פישלר 08:46 בעצם כמעט שום דבר. יש שני מקומות בעולם שבהם אפשר יהיה לשרוד את זה. אבל בשביל זה אני צריך להסביר עוד כמה דברים. דורון פישלר 09:01 לא כל מקום בכדור הארץ נע באותה מהירות למרות שכולנו מסתובבים בדיוק במהירות של סיבוב אחד ביום. אני יודע, זה עלול להיות מבלבל. זה כמו תחשבו על תקליט שמסתובב. אז הקצה של התקליט הוא... מה זה תקליט? אה, כן. תקליט זה כמו דיסק אבל גדול יותר והוא שחור ושפעם לפני שהיו דיסקים אז... מה זה דיסק? נו. דיסק זה משהו ששומעים בו מוזיקה זה כמו ספוטיפיי רק שצריך לשים את... תסלח לי בחורצ'יק, מה זה ספאטיפיי? אה! אוקיי יודעים מה דוגמה לא טובה, תשכחו מזה. דורון פישלר 09:44 זה כמו מיקרוגל. כולם יודעים מה זה מיקרוגל? יופי. בתוך המיקרוגל יש את הצלחת הזאת שמסתובבת, נכון? עכשיו אם אתם שמים שתי כוסות שוקו על הצלחת הזאת, אחת בדיוק באמצע הצלחת ואחת בקצה של הצלחת ליד השוליים. ואז אתם מפעילים את המיקרו ושתיים מתחילות להסתובב. הכוס שקרובה לקצה עושה מסלול ארוך מסביב לכל הצלחת ולכן היא זזה די מהר. לעומת זאת הכוס שבמרכז הצלחת לא זזה בכלל. היא מסתובבת אבל היא מסתובבת רק מסביב לעצמה, אתם לא רואים אותה זזה. כמה שתניחו את הכוס יותר רחוק מהאמצע מציר הסיבוב של הצלחת, המסלול שהיא תעשה בזמן הסיבוב יהיה יותר גדול ולכן המהירות שלה יותר גדולה. אם היה לכם מיקרו סופר ענק עם צלחת ענקית והייתם שמים כוס על הקצה שלה היא הייתה נעה במהירות עצומה מסביב למרות שמספר הסיבובים שהיא עושה לדקה היה עדיין בדיוק אותו דבר כמו של הכוס שנמצאת באמצע. דורון פישלר 10:52 אוקיי עכשיו לכולם ברור? כן אבל דורונצ'וק אולי אתה יכול לעזור לא נפתח לי האינטרנט. אוקיי לא עכשיו סבתא. בכל מקרה אז קו המשווה הוא המקום שבו כדור הארץ הוא הכי רחב ולכן הוא מסתובב הכי מהר. אנחנו בישראל לא נמצאים בנקודה הכי רחבה של כדור הארץ כי אנחנו לא על קו המשווה, אנחנו נמצאים צפונה משם בנקודה שבה ההיקף של הכדור הוא יותר קטן אז אנחנו לא נעים במהירות של 465 מטר לשנייה אלא רק 350 מטר לשנייה בערך שזה עדיין מהר. דורון פישלר 11:29 עכשיו יש שני מקומות בכדור הארץ שלא זזים בכלל. הקוטב הצפוני והקוטב הדרומי. אם אתם בסביבה קרובה של הקוטב אתם עדיין זזים אבל אתם זזים לאט מאוד יחסית. ואם אתם עומדים איכשהו ממש על הקוטב על הנקודה של ציר הסיבוב אז אתם לא זזים בכלל ביחס לכדור הארץ אתם רק מסתובבים במקום. דורון פישלר 11:57 אז במקרה של עצירה פתאומית של כדור הארץ הכל יעוף הכל יושמד חוץ ממה שנמצא ממש קרוב לקטבים. כלומר יש מצב שהפינגווינים ישרדו. אם הם נמצאים קרוב לקוטב אז בנקודה שבה המהירות של הסיבוב היא איטית יחסית אז את העצירה הם ירגישו פחות. הם עדיין יעופו הצידה אבל במהירות שפויה יחסית ואולי הם יהיו בסדר. יש להם גם הרבה ריפוד ונוצות וכאלה. מי שעומד ממש ממש על הקוטב על הנקודה של הקוטב כנראה יקבל קצת סחרחורת אבל זהו. דורון פישלר 12:33 אבל הצרות לא נגמרות כאן. חוץ מזה שכל התרבות האנושית הרגע נחרבה עד היסוד שזה באסה, יש עוד בעיות בעולם שהפסיק להסתובב. גם האוויר כל האטמוספירה זזה הצידה ב-1600 קמ"ש. זאת אומרת כל העולם הפך הרגע למין הוריקן גלובלי בקנה מידה שקשה לדמיין בכלל. הלוחות הטקטוניים גם הם עפו אחד על השני ב-1600 קמ"ש וכשזורקים את אפריקה על אסיה מן הסתם גם זה בעייתי לכן יהיו רעידות אדמה בקנה מידה שסולם ריכטר לא מגיע אליו בכלל. ריכטר יצטרך מעלית. מהפגיעה הזאת בבלם של כדור הארץ מן הסתם הרי געש יתחילו להתעורר ולהתעצבן והשדה המגנטי של כדור הארץ ייעלם ויחשוף את כולם לקרינה מהשמש. בקיצור החיים על כדור הארץ אחרי שהוא עצר יהיו מאוד מאוד קשים אם בכלל אפשריים. מה שכן זה נשמע כמו אחלה סרט. קריין טריילר 13:33 בעולם שהפסיק להסתובב. חוקרת הקטבים ג'יין פוסט שהתה במשלחת לקוטב הדרומי ומוצאת את עצמה לבדה בעולם. עכשיו בלוויית פינגוויניה הנאמנים צ'אק ובלומינגהאוס היא צריכה לנווט לאורכו של עולם חרב כדי למצוא את שרידי האנושות האחרונים. תחנת מחקר בקוטב הצפוני. העולם שעצר. קיץ 20 ומשהו. בקולנוע. כל הזכויות שמורות אם אתם גונבים את הרעיון תשלמו לי. דורון פישלר 14:18 כל המצב הממש ממש לא נעים הזה קורה אם כדור הארץ נעצר בבת אחת. אם אנחנו רוצים להימנע מהמצב הזה שבו כולם מתים אפשר פשוט ללחוץ על הברקסים יותר בעדינות. כלומר אם כדור הארץ היה עוצר אבל עוצר בהדרגה לאט לאט והיינו מדלגים על הקטע הזה שבו כולם מתים ועדיין מוצאים את עצמנו בעולם שהפסיק להסתובב, מה היה קורה אז? דורון פישלר 14:44 במקרה הזה עניין היום והלילה באמת נהיה משמעותי כי בעולם שלא מסתובב אין יום ואין לילה. למעשה זה לא ממש נכון. יהיו יום ולילה הם פשוט יהיו מאוד ארוכים. משום שאנחנו הפסקנו את הסיבוב של כדור הארץ מסביב לעצמו, אבל זה לא אומר שהוא יפסיק להסתובב מסביב לשמש. לכן אם אתם מסתובבים מסביב לשמש, אוקיי מנורה, אם אתם מסתובבים מסביב למנורה כשאתם מסתכלים על המנורה כל הזמן, אתם עושים סיבוב מסביבה אבל בעצם עשיתם סיבוב גם מסביב לעצמכם כי אתם לא כל הזמן פונים לאותו כיוון. אם אתם עושים סיבוב מסביב למנורה אבל כשהפנים שלכם תמיד פונות לכיוון אותו קיר זאת אומרת שחלק מהזמן אתם מסתכלים עליה וחלק לא. חלק מהזמן המנורה מאירה את הצד שלכם, חלק מהזמן היא מאירה את העורף שלכם. דורון פישלר 15:40 לכן אם ברגע זה נגיד אפריקה פונה לכיוון השמש בעוד חצי שנה כדור הארץ יהיה בצד השני של השמש והיא תאיר את הצד השני של כדור הארץ ואפריקה תהיה בחושך. כלומר כן עדיין יהיה מחזור של יום ולילה אבל האורך של יממה יהיה שנה. חצי שנה יום ואז שקיעה ארוכה מאוד ואז חצי שנה לילה. וזאת תהיה בעיה כי דברים צריכים אור ודברים צריכים גם חושך. החיים בכדור הארץ לא בנויים לשישה חודשים רצופים של אור או של חושך. דורון פישלר 16:16 צמחים למשל צריכים אור שמש, צמחים פשוט לא גדלים במקום שבו אין בכלל אור. הם יכולים לשרוד לילה אבל הם לא יכולים לשרוד חצי שנה. אז בחצי מכדור הארץ הצמחים פשוט ימותו ובתוך שנה הצמחים בכל כדור הארץ ימותו. ואם אין צמחים אין גם בעלי חיים כי אין להם מה לאכול. ואם אין צמחים אין גם חמצן כי הצמחים הם מה שיוצר את החמצן בכדור הארץ וכשאין חמצן אין חיים. אז אמנם לא ירו את כולנו מתותח במקרה הזה אבל התוצאה בסופו של דבר היא לא שונה בהרבה. אי אפשר לחיות על כדור הארץ שהפסיק להסתובב. דורון פישלר 17:02 אז נגיד שהתגברנו על זה איכשהו. אני לא יודע איך יש לכם כיפה ענקית שבה אתם מגדלים צמחים בשביל חמצן. הבעיות שלכם עדיין לא נגמרו. בחורף קר ובקיץ חם, נכון? למה? פשוט כי בקיץ יש יותר שעות של אור. במהלך היום השמש מחממת את האוויר ואת האדמה ואת כל היתר ובלילה הכל מתקרר קצת חזרה. ובקיץ כשיש יותר שעות להתחמם ופחות שעות להתקרר הכל נהיה בסופו של דבר יותר חם. יותר שעות אור זאת הסיבה שחם בקיץ. דורון פישלר 17:42 עכשיו תחשבו על חום יולי אוגוסט אצלנו. 40 ומשהו מעלות. לזה אנחנו מגיעים בארץ כשבשיא הקיץ יש בערך 15 שעות של אור ביממה. לכמה אתם חושבים שנגיע אם יהיו 24 שעות של אור ביממה כשהאוויר רק יתחמם כל הזמן ולא יהיה אפילו טיפה לילה כדי לקרר אותו? יהיה חם. יהיה מאוד חם יהיה חם במידה כזאת ששום מזגן כבר לא יעזור. זה חם באופן כזה שפשוט אי אפשר לחיות בחצי הזה של הכדור. ובחצי השני של הכדור שלא רואה שמש במשך חצי שנה יהיה מאוד מאוד קר. לא קר ברמה של בררר קר לי נשים עוד סוודר אלא קר ברמה של אני מתגעגע לאנטארקטיקה שם היה נעים. דורון פישלר 18:37 כלומר בצד אחד של הכדור יהיה חם כל כך שאי אפשר לחיות שם, בצד השני יהיה קר כל כך שאי אפשר לחיות שם. המקום היחיד בכדור הארץ שבו אפשר יהיה לחיות בכלל זה באזור הדמדומים. אזור השקיעה הנצחית. כלומר הרצועה על פני כדור הארץ שנמצאת באמצע. המקום שבו השמש בדיוק שוקעת או זורחת. היא נמצאת על האופק ולכן לא נורא נורא חם שם וגם לא נורא נורא קר. אבל גם זה לא אומר שפשוט בונים בית באזור הדמדומים ואז מתיישבים למרפסת לראות את השקיעה לנצח. גם שם החיים לא קלים. דורון פישלר 19:21 קודם כל תהיה קצת רוח. רוח נוצרת כשאוויר חם נע לכיוון אוויר קר. במצב כזה שבו חצי מכדור הארץ מאוד חם והחצי השני מאוד קר זה אומר שתמיד תהיה באזור שבאמצע הרבה רוח. זה יהיה כמו לחיות בתוך הוריקן שלא מפסיק אף פעם. הבעיה הנוספת היא שאזור הדמדומים לא נשאר באותו מקום. אמרנו כבר כדור הארץ עדיין מסתובב מסביב לשמש והצד האפל של כדור הארץ הופך לצד המואר של כדור הארץ אחרי חצי שנה. זה אומר שהאזור שאפשר לחיות בו זז ביחד איתו. דורון פישלר 20:00 אם כדור הארץ הפסיק להסתובב נגיד בדיוק שאמריקה פונה לכיוון השמש אז אם אתם באותו זמן בספרד אתם כנראה נמצאים בערך באזור הדמדומים ואתם בסדר. אבל אחרי שלושה חודשים ספרד נמצאת מול השמש ועכשיו הודו נמצאת באזור הדמדומים ואחרי עוד שלושה חודשים הודו בשמש ואזור הדמדומים עבר ליפן. בקיצור הדרך היחידה להישאר באזור הדמדומים ולכן לשרוד היא לזוז כל הזמן. לנוע בקצב כזה שאתם מקיפים את כדור הארץ בדיוק פעם אחת כל שנה. דורון פישלר 20:37 איך אפשר לעשות את זה בכלל? הרי אתם צריכים לקחת איתכם את כיפת החמצן הגדולה שבניתם ובטח שאי אפשר לעשות את זה עלי היבשה כי היא תיגמר אז בעצם זאת תצטרך להיות מין ספינה זאת מין תיבת נוח מודרנית שמקיפה את ה... וואי הסרט הזה הולך להיות ממש טוב. קריין טריילר 20:56 בעולם שהפסיק להסתובב בהדרגה. החוקרת ג'יין פוסט והפינגווינים צ'אק ובלומינגהאוס פוגשים את שרידי האנושות האחרונים על ספינת ענק הנודדת מסביב לעולם בהוריקן נצחי. יש רק כלל אחד. לעולם לא להפסיק לנוע. ג'יין פוסט 2 הבריחה מאזור הדמדומים. בקרוב בקולנוע. רק בנטפליקס. דורון פישלר 21:34 כל התסריטים האלה נשמעים די איומים אז בואו ננסה את השאלה הבאה. מה יקרה אם כדור הארץ לא יעצור אלא להיפך יסתובב פי שניים יותר מהר? קודם כל למדנו כבר את ההאצה של כדור הארץ צריך לעשות בהדרגה כי אם הוא בבת אחת מתחיל להסתובב מהר פי שניים זה בדיוק אותו דבר כאילו שהוא יעצור בבת אחת רק שבמקום לעוף מזרחה כולנו נעוף מערבה. לא יותר טוב. אז לאט לאט מאיצים עד שאנחנו מגיעים לכדור שמסתובב מהר פי שניים. דורון פישלר 22:04 קודם כל זה משמעותית פחות הרסני. אם כדור הארץ היה עוצר אז החיים עליו כמו שאנחנו מכירים אותם היו פשוט נהרסים אבל אם הוא מסתובב פי שניים יותר מהר אני אומר מראש לא כולנו מתים בתסריט הזה. כבר יותר טוב. המשמעות הברורה של זה היא שהימים יהיו קצרים פי שניים. כלומר האורך של יממה יהיה לא 24 שעות אלא 12 שעות. השמש תזרח לומר ב-4 לפנות בוקר ותשקע ב-10 בבוקר ואז יהיה לילה. ואז השמש תזרח שוב ב-4 אחרי הצהריים ותשקע שוב ב-10 בלילה. דורון פישלר 22:41 עכשיו ברור שזה לוח זמנים שקצת קשה לעמוד בו כלומר לקום ב-4 בבוקר וללכת לעבודה ולחזור ב-10 בבוקר ואז ללכת עוד זה לא ממש פרקטי העסק הזה זה יחרפן את כולם אז במקרה כזה מן הסתם אנחנו נמשיך לנהל את אורך החיים הרגיל שלנו של 24 שעות פשוט נצטרך להתרגל לזה שבאמצע היום יש פתאום לילה. זה מבלבל אבל אם אתם אוהבים לנוח בצהריים זה לא כזה רע ובצהריים רוב האנשים ממילא נמצאים בעבודה אז אם יש חושך בחוץ לא נורא ובעצם אתם מקבלים יותר שעות אור בבוקר וגם בערב אז תכלס אני חושב שאפשר להתרגל. דורון פישלר 23:24 כלומר לגבינו בני האדם. צריך לשאול את כל החיות אם גם לגביהן זה בסדר. כי יש חיות שפעילות ביום ויש חיות שפעילות בלילה ואיך הן יגיבו ללוח הזמנים המואץ הזה? איך דבורים פתאום יגיבו לזה שהימים שלהן מאוד מאוד קצרים? מה יעשו הינשופים? מה עושות האיילות בלילות? קשה מאוד לדעת. קשה לעשות ניסוי כזה על הרבה מאוד חיות. אפשר להניח שתהיה לזה השפעה עליהן אבל איך בדיוק הן יגיבו אני לא יודע. חוץ מזה אני גם לא חזאי ולכן את ההשפעה על האקלים קצת קשה לי לחזות. אבל נראה לי שמכיוון שהימים יהפכו למאוד קצרים ובשום מקום בעולם עכשיו אין זמן של הרבה שעות של אור שמש ברצף אני חושב שזה ימתן את הטמפרטורות בכל כדור הארץ. כלומר קצת פחות חם איפה שחם וקצת פחות קר איפה שקר וקצת פחות רוח באמצע. דורון פישלר 24:24 ושוב מה המשמעות של כל זה ואיך זה ישפיע על כל העולם זה קשה לדעת אבל דבר אחד שאנחנו יודעים שישתנה זה הגיאוגרפיה של כדור הארץ. דורון פישלר 24:33 אנחנו יכולים לדבר רגע על הכוח הצנטריפוגלי. יש מורים לפיזיקה אני יודע שאוהבים לטעון משום מה שהכוח הצנטריפוגלי לא באמת קיים כי הם כנראה אף פעם לא היו בקרוסלה. הייתם פעם בקרוסלה? הרגשתם איך אתם כאילו נדחפים החוצה ככל שאתם מסתובבים יותר מהר? זה הכוח הצנטריפוגלי. אתם לא צריכים אפילו קרוסלה כדי להרגיש אותו פשוט תעמדו תסתובבו במקום כמה שיותר מהר ואז תוך כדי סיבוב תרימו את הידיים ותושיטו אותם לצדדים בזמן שאתם עדיין מסתובבים. אתם הולכים להרגיש כאילו מישהו מושך לכם בשתי הידיים חזק. יותר חזק ככל שאתם מסתובבים מהר יותר. זה הכוח הצנטריפוגלי הוא מושך דברים שמסתובבים החוצה. דורון פישלר 25:15 וזה אומר שאם נסובב את כדור הארץ פי שניים יותר מהר הוא יגדל. והדבר הראשון שיושפע מזה זה האוקיינוסים. הרבה מים ישאבו מהאזורים של כדור הארץ שלא מסתובבים מהר כלומר אזור הקטבים אל האזורים שמסתובבים יותר מהר כלומר אזור קו המשווה. וזה אומר ששם פני הים יעלו ויעלו בהרבה. לעומת זאת באזורים הצפוניים והדרומיים הם ירדו. דורון פישלר 25:45 לסובב את כדור הארץ פי שניים יותר מהר לא יעשה שינוי כזה שכל העולם ישתנה לחלוטין. יכול להיות שבמבט ראשון על המפה של העולם לא הייתם שמים לב לשינויים אבל קצת יותר מקרוב הייתם שמים לב. אפריקה מושפעת מזה מעט יחסית כי החלק המשווני של אפריקה הוא מאוד גבוה אבל כל ערי החוף באזור הזה יוצפו ומיליוני אנשים יצטרכו להתפנות משם. גם חלקים גדולים מאינדונזיה יטבעו. על המפה המקום שזה יהיה הכי מורגש זה בדרום אמריקה כי כל האמזונס ייעלם. כל האזור של האמזונס יוצף במים הוא יהפוך מיער גשם למין יער ים. מצד שני יש מצב שבצפון אלסקה תתחבר מחדש לרוסיה וגם תעלת למאנש תיעלם ככה שבריטניה תתחבר לאירופה. רציתם ברקזיט? לא הלך. דורון פישלר 26:38 הכוח הצנטריפוגלי לא עובד רק על מים הוא פועל על הכל גם עלינו. כלומר הוא כאילו מנסה להעיף אותנו כל הזמן מפני השטח לחלל. זה לא קורה כי לכדור הארץ יש גם כבידה והיא הרבה יותר חזקה מהכוח הצנטריפוגלי. אבל אנחנו כן מרגישים אותו. הוא כן מפחית בקצת את המשקל שלנו. ומרגישים אותו יותר ככל שמסתובבים יותר מהר. כלומר בעולם שלנו עכשיו שמסתובב במהירות הרגילה בן אדם שבקוטב הצפוני שוקל 100 קילוגרם כשאותו בן אדם נמצא בקו המשווה הוא שוקל בערך 300 גרם פחות. לא כזה יעיל בתור דיאטה. אבל אם כדור הארץ יסתובב פי שניים יותר מהר גם הכוח הצנטריפוגלי גדל אמרנו וזה אומר שאותו בן אדם על קו המשווה הרגע הוריד מהמשקל שלו עוד 700 גרם בערך. זאת לא השפעה מאוד גדולה. דורון פישלר 27:39 אז מכאן מן הסתם עולה השאלה אז אפשר להוריד את המשקל עוד יותר? אפשר להוריד אותו לאפס? אז התשובה היא כן אבל אנחנו נצטרך לסובב את כדור הארץ הרבה הרבה יותר מהר. פי שניים מהר זה פשוט לא מספיק. אבל אם כדור הארץ יסתובב בערך פי 17 יותר מהר כלומר יום לא יימשך 24 שעות וגם לא 12 שעות יום יימשך שעה ו-24 דקות. זה יאזן את הכבידה והכוח הצנטריפוגלי בקו המשווה. דורון פישלר 28:16 במצב כזה נגיד אתם מתחילים בקוטב הצפוני ושם המשקל שלכם הוא נורמלי מה שאתם שוקלים זה מה שאתם שוקלים. ואתם מתחילים מסע ארוך דרומה. ככל שאתם הולכים דרומה המשקל שלכם פוחת באופן מורגש. אחרי כמה אלפי קילומטרים אתם מרגישים קלים יותר אתם שוקלים רק שלושת רבעי מהמשקל הקודם שלכם. אתם ממשיכים ללכת דרומה ואז אתם שוקלים רק חצי. ואז רק רבע. ואז כשאתם מגיעים לקו המשווה אתם לא שוקלים כלום. כלומר אתם לא נוגעים ברצפה יותר אלא רק סוג של מרחפים מעליה. דורון פישלר 29:00 כמובן במקרה הזה לא תהיה רצפה בכלל כי קו המשווה הוא צף כולו במים וגם הצורה של כדור הארץ תשתנה בסופו של דבר כי במהירות כזאת הוא יהיה הרבה יותר פחוס. אבל יהיה אזור שבו אפשר לעוף. שווה לא? וואי. הסרט הזה הולך להיות... קריין טריילר 29:13 בעולם שמסתובב מהר יותר מאי פעם. יש רק כוח אחד חזק יותר מהכוח הצנטריפוגלי. כוחה של אהבה. היא ג'יין פוסט חוקרת קטבים נועזת. הוא ז'אן פול קקדו חוקר ציפורים משווניות באפריקה. היא עם שתי רגליים על הקרקע. הוא מרחף. האם האהבה תנצח? ג'יין פוסט 3 אפס כבידה. בקרוב. רק בנטפליקס. דורון פישלר 30:00 כל התסריטים האלה נשמעים די איומים אז בואו ננסה את השאלה הבאה. מה יקרה אם כדור הארץ לא יעצור אלא להיפך יסתובב במהירות הרגילה שלו אבל לכיוון ההפוך. קודם כל כדי להתחיל להסתובב בכיוון ההפוך כדור הארץ יצטרך קודם כל להאט ואז לעצור ולהסתובב לכיוון השני וסיכמנו כבר שלעצור את כדור הארץ זה רעיון לא טוב בכלל. אבל נעזוב את כל זה בואו נגיד שאיכשהו דילגנו על הקטע הזה שכולם מתים כדור הארץ מחליף כיוון והגענו פשוט למצב שבו הוא מסתובב באותה מהירות כמו היום אבל לכיוון ההפוך. או שפשוט נניח שזה תמיד היה ככה. כדור הארץ תמיד הסתובב הפוך. מה יקרה? דורון פישלר 30:43 לכאורה שום דבר. כלומר האורך של יום הוא עדיין 24 שעות בדיוק כמו קודם ולאנשים יש את אותו המשקל שהיה להם קודם ואמנם השמש עולה במערב ושוקעת במזרח אבל זה לא כזה הבדל גדול. חוץ מזה תכלס הסיבה שלמזרח קוראים מזרח זה ששם השמש זורחת ולמערב קוראים מערב כי היא נמצאת שם בערב. אז אם זה מאז ומתמיד היה ככה היינו פשוט קוראים למערב מזרח ולמזרח מערב ככה שהשמש עדיין הייתה עולה במזרח ושוקעת במערב למרות שזה כיוון הפוך ושום דבר לא משתנה. קריין טריילר 31:23 בעולם שבו תכלס הכל די אותו דבר. בסך הכל די סבבה. מה שלומכם? 2026 בערוץ 11. דורון פישלר 31:43 אבל בכל זאת דברים היו שונים. מזג האוויר היה שונה. בעולם כזה מזג האוויר הולך הפוך. כלומר במובן של זרמי הים זורמים בכיוון ההפוך, רוחות, סופות הוריקנים מסתובבים בכיוון ההפוך. מתברר שזה משנה כי כיוון הרוח משפיע על כיוון העננים שמשפיע על כיוון הגשמים וכיוון הזרימה בים משפיע על החום של הים וזה משנה עוד תנאי מזג... אקלים זה דבר מאוד מאוד מורכב שאני לא מבין בו. וכשמשנים דבר אחד זה יכול לגרום להרבה שינויים. דורון פישלר 32:20 קבוצה של חוקרים פרסמה ב-2018 תוצאות של הדמיה שהם עשו של האקלים בכל העולם שבו הכל אותו דבר רק שהוא מסתובב לכיוון ההפוך. ומתברר שלפי המודל שלהם האקלים בכדור הארץ היה משתנה באופן משמעותי. כלומר בקטבים עדיין קר ובאזור הטרופי עדיין חם אבל יש הרבה דברים באמצע שנראים שונה לגמרי. מדבר סהרה נגיד נעלם. איפה שהיה מדבר עכשיו יש אזור סובטרופי די נעים עם הרבה צמחים. לעומת זאת חלק גדול מדרום אמריקה ברזיל וארגנטינה וגם חלק מסין כולם הפכו פתאום למדבר. דורון פישלר 33:04 צפון אמריקה בכלל היא לא מציאה גדולה. כל החלק הדרום מזרחי של ארצות הברית, פלורידה וכל מה שמסביב הפך עכשיו למדבר מאוד גדול. החלק המערבי הפך למאוד קר וכמעט שאין אזורים נעימים באמצע. גם אירופה מאוד התקררה. היא קרה גם עכשיו אבל היא צנחה כולה בעוד איזה 10 מעלות אז בטח פחות אנשים ירצו לגור שם. מצד שני המזרח התיכון כמו שאתם יודעים הכל פה די מדבר מסביב אבל בעולם הזה שמסתובב הפוך תכלס נעים פה. הרבה יותר ירוק יש לנו יערות גשם לידנו. לא רע מבחינתי אני דווקא די בסדר עם השינוי הזה. וזה בטח יותר טוב מכל השינויים האלה במהירות הסיבוב שגרמו לעולם למות. אז אם מצביעים על אחד מכל השינויים האלה אני בעד לסובב את העולם הפוך. דורון פישלר 34:10 אז מה היו השאלות? מה יקרה אם כדור הארץ יפסיק להסתובב בבת אחת? כולנו נמות. מה יקרה אם כדור הארץ יפסיק להסתובב בהדרגה? כולנו נמות אבל לאט. מה יקרה אם כדור הארץ יסתובב פי שניים יותר מהר? יהיו ימים מאוד קצרים והאמזונס יטבע. ומה יקרה אם כדור הארץ יסתובב לכיוון ההפוך? מזג האוויר מחר צפוי להיות נעים עם טמפרטורות רגילות לעונה. זאת הייתה התשובה. דורון פישלר 34:52 עכשיו בעניין מהירויות של פלנטות צריך לזכור שיש כמה כוכבי לכת במערכת השמש שלנו שכבר מסתובבים בדרכים די מוזרות. בואו נדבר על זה אחרי הפרסומות. קריין 35:12 את הקולות של הפודקאסטרים שלנו אתם כבר מכירים. אבל תנו לי לגלות לכם סוד, פנים אל פנים זה אפילו עוד יותר טוב. דפנה ליאל, בועז קורפל, דורון פישלר, חן פלדמן, נועם מיט בנדור, כל אחד מהמרצים שלנו הוא מומחה בתחומו ודובר מהשורה הראשונה בישראל. דוברים מנוסים וכריזמטיים שיודעים לסחוף את הקהל באמצעות תכנים חכמים ומגוונים. ספרו למנהלי הרווחה של הארגון שלכם על שירות ההרצאות החדש שלנו והביאו את המגישים האהובים עליכם לאירוע הבא. speakers.ranlevi.com. דורון פישלר 35:54 חזרנו. כשאנחנו מדברים על שינוי בקצב הסיבוב של כדור הארץ כדאי לזכור שיש מקומות במערכת השמש שבהם דברים כאלה אשכרה קורים. במערכת השמש שלנו הכל מסתובב. כל כוכבי הלכת מסתובבים. אבל לא הכל מסתובב באותו קצב. מאדים למשל גם הוא מסתובב סביב עצמו במהירות ממש ממש דומה לזאת של כדור הארץ. יום על מאדים נמשך 24 שעות ו-37 דקות. זה ממש דומה ליום על כדור הארץ. לעומת זאת צדק, כוכב הלכת הכי גדול הוא גם זה שמסתובב הכי מהר. יום בצדק נמשך 10 שעות. בנפטון זה נמשך 16 שעות, בשבתאי 11 שעות ובנוגה 5832 שעות. דורון פישלר 36:52 כן נוגה הוא קצת מוזר. נוגה מסתובב בכיוון ההפוך מכל שאר כוכבי הלכת והוא מסתובב ממש ממש ממש לאט. האורך של יום על נוגה הוא כמו 243 ימים אצלנו. המהירות בקו המשווה זאת שאצלנו היא 1660 קמ"ש בנוגה היא 6.5 קמ"ש שזה מהירות אפילו לא של ריצה זאת הליכה נמרצת. זה אומר שאם אתם בנוגה ואתם הולכים בכיוון ההפוך מזה שהכוכב מסתובב אליו אתם יכולים לנצח את הכוכב. אם אתם רוצים להישאר בשמש לנצח ושלא ירד הלילה אף פעם כל מה שאתם צריכים זה ללכת באיזי נגד הכיוון של הסיבוב והשמש לא תשקע עליכם לעולם. מה שעוד יותר מוזר זה שהשנה בנוגה זאת אומרת הזמן שלוקח לו להקיף את השמש היא 225 ימים. כלומר יום על נוגה הוא יותר ארוך משנה. דורון פישלר 38:00 אבל אם זה מוזר יש כוכב לכת אחד שבו הדברים הם עוד יותר מוזרים. כוכב חמה מרקורי. פעם חשבו שכוכב חמה הוא tidally locked כלומר שהוא מסתובב מסביב לעצמו בדיוק באותה מהירות כמו שהוא מסתובב מסביב לשמש ולכן צדק אחד שלו תמיד פונה אל השמש והצד השני תמיד בחושך כמו שהירח מפנה אלינו את אותו צד שלו כל הזמן. זה מתברר לא לגמרי נכון. כוכב חמה כן מסתובב. הוא מסתובב לאט מאוד. כלומר גם שם האורך של יום דומה לאורך של שנה. האורך של יום הוא שני שליש מהאורך של שנה. דורון פישלר 38:43 אבל בנוסף לזה המסלול של כוכב חמה מסביב לשמש הוא לא מעגלי אלא הוא אליפטי. כלומר לפעמים הוא קרוב יותר לשמש לפעמים הוא רחוק יותר וגם המהירות שלו משתנה בהתאם. זאת אומרת לפעמים הוא זז מהר יותר ולפעמים הוא זז מהר פחות. ומכיוון שבכל הזמן הזה הוא מסתובב מאוד לאט ישנה נקודה מסוימת בכוכב חמה שבה הייתם יכולים לראות דבר שאתם לא יכולים לראות בשום כוכב לכת אחר. הייתם יכולים לראות את הזריחה. הייתם רואים את השמש עולה מעל האופק ואז מתחרטת ושוקעת שוב חזרה מתחת לאופק ואז עולה שוב. ואל תשאלו אותי אפילו איזה סרט אפשר היה לעשות מזה. דורון פישלר 40:08 זה היה פרק של התשובה. את כל הפרקים של הפודקאסט הזה אתם יכולים למצוא בכל אפליקציית פודקאסטים למשל האפליקציה שלנו אפליקציית עושים היסטוריה אבל אפשר גם באחרות או באתר ranlevi.com/theanswer אתם יכולים שם גם להגיש שאלות. אם אתם רוצים להתעדכן בהרצאות שאני עושה ובפרקים חדשים של התשובה ודברים אחרים אתם יכולים לעשות את זה בעמוד הפייסבוק דורון פישלר נגד העולם. מפיק ועורך גיא בינון. ייעוץ ותמיכה מוראלית אביב שם טוב. העורך הראשי רן לוי. דני טימור המנהל העסקי. שרה סילבצקי. סבתא שלי. אני דורון פישלר להתראות.
        ]]></content:encoded>
    </item>
    
    <item>
        <title>[התשובה] בגשם, ללכת או לרוץ?</title>
        <link>https://mat-mo.github.io/podtext/episodes/htshvbh/htshvbh-bgshm-llkt-v-lrvts.html</link>
        <guid>https://mat-mo.github.io/podtext/episodes/htshvbh/htshvbh-bgshm-llkt-v-lrvts.html</guid>
        <pubDate>9 במרץ 2020</pubDate>
        <description>Transcript for [התשובה] בגשם, ללכת או לרוץ? from התשובה</description>
        <content:encoded><![CDATA[
            דורון פישלר 00:00 שאלה מספר 3175 בקובץ שלי. שנה 10, שאלה, שאל. היי דורון, איך קוראים לך? זאת התשובה, אנחנו תכף נתחיל. חיים קה 00:28 פעם יכולת להיות איכר ולעבוד כל היום עם המזמרה, עם הטורייה או עם הסוס ולחרוש. והיום חקלאות זה עסק שמי שהוא לא יותר טוב מבינוני אין לו שום סיכוי לשרוד. זה חיים קה, מגדל צאן ממושב לכיש. הוא וחקלאים רבים מכל תחומי החקלאות הם האורחים בפודקאסט החדש, מזון למחשבה. האתגרים של החקלאי הישראלי רבים וייחודיים. ובפרקי הסדרה אנחנו נשמע מהם על החיים ועל העבודה שלרוב שזורים זה בזה. את מזון למחשבה, הפודקאסט של אמבר על חקלאות ישראלית, ניתן למצוא באפליקציית הפודקאסטים החדשה של רשת עושים היסטוריה. דורון פישלר 01:21 שלום, אני דורון פישלר. זה השם שלי וזאת התשובה. כמו שכבר אמרתי הרבה פעמים אני מקבל הרבה מאוד שאלות. כל השאלות נשמרות במין קובץ ענק שכרגע יש בו אלפי שאלות ולכן אני לעולם לא אגיע לכולם. אבל יש שאלות שחוזרות יותר מפעם אחת. למשל אם אני עושה חיפוש בקובץ הזה על המילה גשם, זה מה שאני מקבל. ראובן שאל, אם יורד גשם איך נרטבים פחות, בהליכה או בריצה? אם רצים תמיד יהיו הליצנים שיגידו, אבל ככה אתה תופס את כל הטיפות. צדוק שואל, יורד גשם בחוץ, על מנת להירטב פחות האם עדיף לרוץ או להמשיך ללכת כרגיל? אורי הגבר שואל, מה התשובה לשאלה האולטימטיבית של העולם, מה עדיף לעשות בגשם, ללכת או לרוץ? משפחת נאור שואלת, האם עדיף בגשם ללכת או לרוץ כדי להירטב פחות? אביחי שואל, כשקורה גשם האם עדיף לרוץ מהר ולחטוף המון גשם או ללכת לאט ואז לחטוף מעט גשם ליותר זמן? מה העניין? אם נכסה את השמש בגבינה צהובה ענקית האם ירד עלינו גשם של גבינה צהובה? אוקיי, אז זאת שאלה מאוד נפוצה. כלומר השאלה בקשר ללכת או לרוץ בגשם, לא בקשר לגבינה צהובה. איך נרטבים פחות? זאת דילמה שרבים נתקלים בה כל פעם שאנחנו נתקעים בחוץ ופתאום מתחיל לרדת גשם. אז האינסטינקט הראשון זה לברוח מהגשם, לרוץ כמה שיותר מהר ולהגיע הביתה. אבל יש גם את ההרגשה שאם אתם רצים בגשם אתם רצים לתוך הטיפות ואז אתם נרטבים יותר ובעצם אם הייתם הולכים לאט הייתם נרטבים פחות. עכשיו האמת היא שבמצב כזה רוב האנשים פשוט רצים וחושבים על הפילוסופיה של כל העסק אחר כך. אבל יש כאלה שהם או קולים או שוויצרים מספיק בשביל זה כדי לשמור על פסון וללכת, מן אתם תרוצו, אני יודע שלמעשה אתה נרטב פחות אם אתה הולך ולא רץ. זאת שאלה שדנו בה הרבה, אז אחת ולתמיד מה נכון? איך נרטבים יותר ואיך נרטבים פחות? לרוץ או ללכת? או שזה בכלל לא משנה? וזאת כמובן שאלה עם השלכות שימושיות לחיי היומיום. אם אתם מסתובבים בחוץ ופתאום נתקעים בגשם, פשוט תשלפו את הטלפון ואוזניות ותקשיבו לפרק הזה ואז תדעו בדיוק מה לעשות בעוד עשרים דקות בערך. השאלה הזאת גם קיבלה הרבה מחשבה רצינית. יש הרבה דיונים מתמטיים ופיזיקליים ולפחות תשעה מאמרים אקדמיים עסקו בשאלה הזאת. המאמר הכי מוקדם שמצאתי פורסם ב-1972 על ידי מייקל דיקין, מתמטיקאי אוסטרלי במגזין למתמטיקה. אבל היו הרבה אחרים שהתעסקו בכל מיני אספקטים יותר מורכבים של הבעיה שפורסמו בכל מיני פרסומים מדעיים שמוקדשים למתמטיקה או לפיזיקה או למזג האוויר. אולי הכי מרשים מביניהם, ב-2012 פורסם בז'ורנל האירופי לפיזיקה מאמר מאת הפיזיקאי פרנקו בוצ'י, הוא איטלקי, באורך של שלושה עשר עמודים עם ערימה של תרשימים וגרפים ונוסחאות ברוחב של עמוד ועיסוקים על באיזה זווית הגשם מגיע ונפח הגוף של הבנאדם שבגשם ועוד. רק שתבינו, אני אקרא לכם קטע קצר מהמאמר הזה. הבה נבחן מקבילון באוריינטציה כללית. ראשית אנו מבחינים שבמקבילון כל זוג של פאות נגדיות מתנהג בגשם כפאה אחת, לכן מקבילון לצורך הדיון שקול לשלושה משולשים מאונכים זה לזה. אם נקשר את אזור הווקטור שלנו עם כל זוג אנחנו מקבלים שלושה ווקטורים ניצבים זה לזה שעליהם נקרא a1, a2 ו-a3. המשוואה שנותנת לנו את מסת המים המתנגשת במקבילון אם כן היא הפשטה של משוואה 19... גם לי אין מושג מה אמרתי עכשיו, אוקיי? השאלה הזאת אשכרה מסובכת. המצב הזה שאנחנו מדברים עליו פשוט הוא מורכב. יש פה מבנה אחד שזה בנאדם והרבה מאוד אלמנטים אחרים, טיפות של גשם וכולם בתנועה. הבנאדם נע בכיוון אחד, הטיפות נעות בכיוון אחר וצריך לחשב את מספר נקודות המגע בינו ובינם. זה לא פשוט העסק הזה ובטח שלא קל לעשות את זה בעל פה בזמן שאתם בחוץ ויורד גשם ואתם נרטבים. עכשיו אני בעיקרון משתדל לא להקריא נוסחאות מתמטיות בפרקים, אני לא חושב שזה חומר האזנה מרתק. אז אם אני אנסה לחשב את המסלול של כל טיפה בנפרד ואת הצורה של הבנאדם והכל מזה אני לא אצא לעולם. אז כדי לחצות את כל הפרק הזה בלי להקריא נוסחאות כדי להגיע לאיזושהי מסקנה צריך קודם כל לפשט את הבעיה. כלומר לקחת את הבעיה שיש לנו ולהוריד ממנה פרטים מיותרים, להגיע למשהו שהוא דומה לבעיה שלנו אבל יותר פשוט כדי שיהיה אפשר בכלל להבין אותה. אז בתור התחלה נחשוב על הבנאדם שעומד בגשם. בנאדם זאת צורה מורכבת, יש לו ידיים, רגליים, אוזן אחת לפחות בדרך כלל. לחשב בדיוק את הזווית של כל טיפה שפוגעת בכל חלק שלו זה מאוד מאוד מורכב. יהיה הרבה יותר קל לחשוב על זה אם נעמיד פנים שהבנאדם הזה הוא בעצם צורה הרבה יותר פשוטה, שהוא כולו קופסה, מין קופסה מלבנית כזאת בגובה של בנאדם פחות או יותר אבל צורה פשוטה יותר, יש לה שטח מלבני למעלה ובצד. אוקיי, יודעים מה? אנחנו עכשיו הפכנו את הבנאדם שלנו למקרר. רגע מה? יש לנו מקרר שנתקע בחוץ בגשם. זה לא לחלוטין מדויק כי כמובן בני אדם הם לא מקררים. מצד שני גם מקררים הם לא באמת מקררים, אבל זה עניין לפרק אחר. אבל זה מספיק דומה וזה מאוד עוזר לנו לפשט את הבעיה. עכשיו הדבר השני, הגשם. גשם גם זה דבר מורכב כי הוא תמיד בא מהצד ובזווית ונחלש ומתחזק ושלוליות ומכוניות שמשפריצות, זה יותר מדי. נניח כרגע לצורך העניין שהגשם הוא גשם אידיאלי. טיפות שיורדות בקצב אחיד מלמעלה למטה באופן מאונך לחלוטין. אין שום רוח, שום אלכסון. גשם יציב. אז עכשיו התמונה יותר ברורה, יש לנו מקרר שתקוע ברחוב בדרך חזרה מחוג פילאטיס למקררים או משהו, פתאום התחיל לרדת גשם ואז המקרר ממהר הביתה ושואל את עצמו האם כדאי לו ללכת לאט או לרוץ. עכשיו כל עוד המקרר עומד וחושב על זה ולא זז, הוא נרטב אך ורק מכיוון אחד, רק מלמעלה. מכיוון שאמרנו שהגשם הוא אנכי לחלוטין שום טיפה לא תפגע בצדדים, בדפנות של המקרר. כל מה שירטב יהיה הגג שלו, החלק העליון שלו. עכשיו אם הוא יתחיל לזוז הוא יתחמק מכמה מהטיפות שהיו פוגעות בגג שלו אם הוא היה נשאר במקום אבל הוא יפגוש טיפות אחרות שלא היו פוגעות בו אם הוא היה נשאר במקום. זה לא משנה תכלס. השטח של התקרה שלו נשאר בדיוק אותו דבר כשהוא זז. הריכוז של הגשם נשאר אותו דבר ולכן גם מספר הטיפות שיפגעו בחלק העליון שלו נשאר בדיוק אותו דבר. זה לא משנה בכלל אם הוא עומד במקום או שהוא זז או באיזה מהירות הוא זז. כמות המים שהוא יספוג בחלק העליון שלו היא בדיוק אותו דבר. כמה הוא ירטב זה תלוי רק בשאלה כמה זמן הוא יעמוד בגשם. אז זהו, סיימנו? לא, ממש לא. אם זה היה כל הסיפור השאלה לא הייתה מסובכת בכלל. העניין הוא שבזמן שהמקרר נוסע, יודעים מה, קצת מפריע לי שאנחנו כל הזמן מדברים על המקרר הזה כאילו שהוא סתם חפץ שאין לו אישיות. הוא הגיבור הראשי שלנו עכשיו, הוא מקרר, יש לו סיפור, יש לו אישיות, יש לו שם. אז איך נקרא למקרר? מקררי? ררי? פריג'י? אמקורי? יודעים מה, עזבו, נקרא לו יפתח. אז למקרר קוראים יפתח וכשיפתח נע קדימה בגשם החלק העליון שלו נרטב בכל מקרה אמרנו, אבל עכשיו גם החלק הקדמי שלו נרטב. כי בזמן שהוא זז הוא פוגע בטיפות שהיו לידו בדרך למטה, טיפות שלא היו פוגעות בו אם הוא לא היה זז. עצם זה שהוא נע גורם לחלק הקדמי שלו להירטב באיזשהי מידה. אם הוא היה רוצה לשמור על הדלת שלו יבשה כל מה שהוא היה צריך לעשות זה לעמוד בלי לזוז. אבל הוא כן זז. עכשיו בכמה טיפות הוא פוגע? הטיפות האלה כל הזמן יורדות למטה תוך כדי שהוא נע בתוכן ואיך מחשבים דבר כזה? זה הקטע שבו השאלה שוב נהיית מסובכת. אז בואו נפשט אותה עוד יותר. כל טיפות הגשם האלה יורדות והן נעות לכיוון מטה כל הזמן כי זה מה שגשם עושה בגדול. אבל בעצם זה לא ממש אכפת לי שהן יורדות. מה שמשנה לי זה אם יפתח מתנגש בטיפה ולא אכפת לי אם הטיפה הזאת הייתה בדרך למטה או בדרך למעלה או בדרך הצידה. מה שמשנה זה שבאוויר יש טיפות מים. אז מה אם אני פשוט אעשה סטופ? והזמן עוצר. כל הגשם עוצר במקום. כל טיפות הגשם עכשיו תלויות באוויר איפה שהן היו. אם אני הולך מטר קדימה דרך מסך טיפות גשם כאלה שעומדות במקום, אני לא ארטב יותר מאשר אם הייתי הולך דרך גשם שאשכרה יורד. אבל אני גם לא הייתי נרטב פחות. אני ארטב בדיוק באותה מידה. יכול להיות שאלה לא יהיו בדיוק אותן טיפות שירטיבו אותי אבל מבחינת מספר הטיפות שיפגעו בי זה יהיה בדיוק אותו דבר. מה שמעניין אותי זה כמה טיפות יש באוויר, לא איך הן זזות. גשם חזק לא יורד יותר מהר מגשם חלש. גשם חזק זה פשוט יותר טיפות. כשיש גשם חזק יש יותר טיפות באוויר בכל רגע נתון, כשיש גשם חלש יש פחות. אז כדי לפשט את הבעיה שלנו אנחנו יכולים פשוט להתעלם לגמרי מהעובדה שהגשם יורד ופשוט להעמיד פנים מגובה התקרה של המקרר ומטה פשוט יש טיפות שתלויות באוויר בדרך של יפתח. ויפתח זז דרך הטיפות האלה. עכשיו האם זה משנה באיזה מהירות הוא זז? כן, בטח שזה משנה. תחשבו על יפתח שזז דרך הטיפות האלה במהירות של מקרר, כלומר לאט לאט. מדי פעם הוא סופג איזו טיפה. מצד שני תחשבו על מקרר שזז ב-400 קמ"ש בגשם. נכון שהיום בבוקר כשקמתם לא חשבתם שתשמעו היום את המשפט תחשבו על מקרר שזז ב-400 קמ"ש בגשם? בכל מקרה אם יפתח הוא מקרר מרוץ שדופק רייס דרך הגשם מן הסתם הוא יפגע בהרבה יותר טיפות. הוא עובר הרבה יותר מרחק ויש הרבה יותר טיפות בדרך ולכן הוא נהיה הרבה יותר רטוב. שוב, החלק העליון שלו נרטב בדיוק באותה מידה אבל מקדימה הוא נרטב הרבה יותר כשהוא זז מהר. אז זאת התשובה. כשזזים מהר יותר נרטבים יותר. כלומר כדי להירטב פחות בגשם צריך ללכת לאט. מה שלא התייחסנו אליו זה לעוד שאלה משמעותית אחת. השאלה היא לאן יפתח המקרר בעצם הולך. מן הסתם הוא לא סתם רץ בגשם. כשאתם רצים בגשם אתם רצים כי אתם רוצים להגיע לאיזשהו מקום. אתם רצים למחסה כלשהו, אתם רצים הביתה. גם יפתח לא סתם רץ בגשם. אתם ראיתם פעם מקרר פשוט רץ במעגלים בגשם? ברור שלא. תהיו הגיוניים. הוא רץ הביתה, מחכה לו שם אשתו מקררית ושני מיני ברים קטנים. הנקודה היא שהוא לא רץ סתם, הוא מנסה להגיע לאיזשהו מקום שנמצא באיזשהו מרחק ממנו. נגיד שהגשם תפס את יפתח כשהוא היה כבר ממש קרוב לבית. הבית של המקרר נמצא במרחק של מאה מטר ממנו. ובכל מטר נגיד שיש עשר טיפות באוויר. אנחנו עדיין עם גשם קפוא באוויר, כן? כל הטיפות עומדות באוויר. אז בסך הכל יש אלף טיפות שמפרידות בין יפתח לבין הבית שלו. הוא צריך לעשות את כל המסלול עד הבית שלו ולכן הוא יספוג את האלף טיפות האלה. עכשיו נשאל שוב. זה משנה באיזה מהירות הוא יעשה את זה? אם הוא יעשה את כל המסלול הזה בשנייה אחת הוא יקבל אלף טיפות בפנים בשנייה אחת. אם הוא יעשה את זה בשתי שניות אז הוא יקבל חמש מאות טיפות בפנים בשנייה אחת וחמש מאות טיפות בשנייה השנייה. אם הוא יעשה את זה בשעה אז הוא יקבל אלף טיפות בפנים בשעה לאט לאט, אבל הוא עדיין יקבל אותם. המהירות שלו לא משנה את מספר הטיפות שיש לו בדרך. מה שמשנה זה איזה מרחק יש לו לעשות וכמה טיפות יש באמצע. את כל הטיפות האלה הוא יספוג ולא משנה אם הוא יספוג אותם מהר או לאט. אז המהירות של המקרר לא משנה בכלל עד כמה הוא ירטב מקדימה. זה כן ישנה את מה שהוא יקבל על הגג. כי כמה שהוא נשאר יותר זמן בגשם, הגג שלו נרטב יותר. כלומר כמה שהוא יגיע יותר מהר הוא ירטב פחות. זאת אומרת עדיף לו להגיע כמה שיותר מהר. אז זאת התשובה. צריך לזוז כמה שיותר מהר. כלומר עדיף לרוץ בגשם מאשר ללכת. מה קרה פה בדיוק? הסיבה שהשאלה הזאת כל כך מבלבלת והסיבה שכל כך הרבה אנשים מדברים עליה ומתווכחים עליה כל הזמן זה ששתי התשובות הן נכונות. לפעמים זה נראה אינסטינקטיבית שככל שאתם רצים מהר יותר אתם נרטבים יותר. וזה נכון. מצד שני אתם אומרים אם תגיעו מהר יותר תרטבו פחות. וגם זה נכון. השאלה היא מה בעצם הייתה השאלה. כי האם כדאי יותר ללכת או לרוץ בגשם זה לא כל השאלה. אם השאלה הייתה איך נרטב פחות במשך פרק זמן מסוים התשובה היא שעדיף ללכת ולא לרוץ. כלומר אם במשך עשר השניות הקרובות אתם תרוצו בגשם אתם תרטבו יותר מאשר אם במשך אותו פרק זמן אתם תלכו בגשם. אבל אם השאלה היא איך נרטב פחות לאורך מרחק מסוים אז התשובה היא שעדיף לרוץ. בכל רגע שאנחנו רצים בגשם אנחנו נרטבים יותר אבל בסך הכל אנחנו נגיע מהר יותר ובסיכום הכללי אנחנו נרטב פחות. אז זה פשוט, אם מה שאתם עושים זה פשוט להסתובב במעגלים בגשם בלי להגיע לשום מקום עדיף ללכת. אם אתם מנסים להגיע לאנשהו וזה מה שרוב האנשים מנסים לעשות בגשם, הם רצים למחסה, הם לא רצים סתם, אז עדיף לרוץ. עכשיו את כל זה אנחנו קיבלנו במין דגם מאוד מופשט של המצב כשיש לנו מקרר בגשם אידיאלי שקפוא במקום. אבל זה יישאר נכון גם אם אנחנו מורידים את שכבות ההפשטה האלה. אם אנחנו עכשיו נפסיק את הפאוזה, נגרום לגשם שוב לרדת, כל החישובים שלנו עדיין יהיו נכונים באותה מידה. ואם עכשיו נהפוך את המקרר בחזרה לבנאדם... או מיי גאד, מה זה היה? אומנם זאת תהיה צורה יותר מורכבת... חלמתי שאני מקרר מרוץ בגשם. כי אין לו תקרה ודפנות אבל עדיין העיקרון יהיה נכון. זה היה נורא. ואם נדאג עכשיו שהגשם הוא לא גשם אידיאלי שיורד ישר למטה... רציתי לצרוח אבל יכולתי רק לפתוח ולסגור את הדלת של הפריזר. אלא נוסיף קצת רוח כשהגשם מתחיל לרדת באלכסון כמו שגשם אמיתי תמיד יורד זה עדיין יהיה נכון. אם אתם הולכים בגשם נגד הרוח או רצים בגשם נגד הרוח אתם עדיין נרטבים באותה מידה. זה פשוט מצב שדומה לכאילו פשוט יש יותר טיפות מים קבועות באוויר. אבל אם הרוח מגיעה מאחוריכם, כלומר אתם והגשם נעים באותו כיוון, אז יכול לקרות דבר קצת שונה. אם הרוח מגיעה מאחוריכם כשאתם עומדים במקום אתם תקבלו מים בעורף. המים יפגעו בכם מאחור. ואם אתם נעים קדימה אתם רצים במהירות יותר גבוהה מזאת של הטיפות אז אתם תצליחו לברוח מהטיפות שרודפות אחריכם מאחורה אבל אתם תפגעו בטיפות שמקדימה, אתם תשיגו אותן ותרטבו מהן. אבל אם אתם נעים בדיוק במהירות של הרוח, בדיוק באותה מהירות שבה הטיפות נעות במאוזן באוויר, אז הטיפות שמאחוריכם לא ישיגו אתכם ואתם לא תשיגו את הטיפות שלפניכם. אתם תרוצו מילולית בין הטיפות. אתם נינג'ה של גשם. ואז לא יפגע בכם שום גשם מקדימה או מאחורה, אתם תשארו יבשים לגמרי חוץ מהגשם שנוחת לכם ישר על הראש, מזה אי אפשר להתחמק. כל מה שצריך לעשות זה לרוץ כמו הרוח, Run like the wind. שזה לא בהכרח מהר. אם הרוח היא חלשה אז יכול להיות שהמהירות האידיאלית הזאת היא בעצם מהירות של הליכה ולא של ריצה. ובמקרה כזה באמת יהיה נכון ללכת. כמובן החיסרון בשיטה הזאת הוא שאתם חייבים ללכת אך ורק בכיוון של הרוח ובהחלט יכול להיות שזה לא הכיוון שהתכוונתם ללכת אליו. ואז אתם פשוט הולכים ומרוצים מזה שאתם נרטבים באופן מינימלי רק שאתם לא מגיעים לשום מקום. אז מאוד מאוד סביר שעדיף בכל זאת לבחור את הכיוון שאתם רוצים ללכת אליו ופשוט לנוע כמה שיותר מהר. אז מה הייתה השאלה? כאילו שאני לא זוכר. מה יותר כדאי לעשות בגשם כדי להירטב פחות? לרוץ או ללכת? התשובה היא שכדאי לקחת מטריה. אבל אם אין לכם, ברוב המקרים בהנחה סבירה שאתם רוצים להגיע לאיזשהו מקום האסטרטגיה הכי טובה היא פשוט לרוץ כמה שיותר מהר. וזה למרבה השמחה מה שרוב האנשים עושים מילא. כלומר חוץ מהמוזרים האלה שכשמתחיל גשם הם פתאום נעמדים בגשם ופותחים פודקאסט כדי שיגידו לכם מה לעשות. אנשים מוזרים. אה, ובקשר לאם היינו מכסים את השמש בגבינה צהובה, אז הדבר הנכון לעשות היה להביא פרוסת לחם ממש ממש גדולה ולהצמיד אותה לגבינה ואז היינו מקבלים טוסט קוסמי מדהים. זאת התשובה. דורון פישלר 22:53 תראו, ביקשו ממני להדגיש בפרסומת כמה משתלם לעשות ביטוח בליברה. אבל מה זה פה, דיקטטורה? לי לא יכניסו מילים בפה. אף אחד לא יכריח אותי להגיד שמודל התמחור בהתאמה אישית של ליברה יכול לחסוך לכם עד חמישים אחוזים במחיר. אז הלכתי ובדקתי, וואלה והוא באמת חוסך. אז בגלל שאני לא אוהב אחוזים וסיסמאות, אני רוצה לומר מרצוני החופשי שמי שלא נוסע הרבה או שיש לו ילדים מתחת לגיל 14 או שלא היו לו תביעות בשנים האחרונות, וזה רק על קצה המזלג, מקבל בליברה מחיר סופר אטרקטיבי, אז זה מה שאני אומר וזהו זה. אז אם אתם לא רוצים להיות פראיירים, אתם יכולים לחייג כוכבית 5969, כוכבית 5969 ואם לא בא לכם לחייג, לחצו על הבאנר של ליברה באתר הבית של רשת עושים היסטוריה. ככה אני מאמין שכל אחד צריך להיות בנאדם עצמאי. דורון פישלר 23:53 שלום שוב. באחד הפרקים הקודמים אני דיברתי על פלסטיק. דיברתי הרבה על פלסטיק ואני עשיתי טעות שאני רוצה לתקן. עכשיו זאת לא הפעם הראשונה שיש טעויות ומן הסתם לא האחרונה. כבר קרו מקרים ודיברתי על זה. כן, זה חשוב לי שמה שאני אגיד יהיה נכון ואני מאוד משתדל לאמת את כל מה שאני אומר ואף פעם לא להסתמך רק על מקור אחד. אבל עדיין טעויות קורות לפעמים. העניין הוא שהטעות הזאת משמעותית. זה לא סתם שהגזר לא באמת בא מסיביר או משהו כזה, אז לא רציתי להשאיר את הפרק פשוט עם המידע המוטעה אלא לפרסם הבהרה. אז ככה. בפרק על פלסטיק דיברתי על מיחזור, הקטע הזה של להחזיר בקבוקים ופחיות לסופר ואמרתי שם שעל כל בקבוק ופחית שאתם מחזירים לסופר אתם מקבלים הפיקדון 25 אגורות. זה לא 25 אגורות, זה 30 אגורות. ומאיפה נכנס לי לראש אפילו שזה 25 אגורות? מכל הדברים האיזוטריים שאני מדבר עליהם, דווקא הפרט הזה שאני מכיר טוב, אני מכיר מהחיים שלי כי אני מחזיר כל הזמן את הבקבוקים וכאלה ומקבל 30 אגורות. אני צובר חבילה של 50 ומקבל על זה 15 שקל. דווקא בזה התבלבלתי. פדיחה. אז לא, זה לא 25 אגורות, זה 30 אגורות. אבל זאת לא הטעות העיקרית שאני רציתי לדבר על טעות אחרת. דיברתי על תעשיית המיחזור בארץ ככל שהיא קיימת וטענתי שלמעשה מיחזור פלסטיק לא קורה בארץ כי המפעל היחיד למיחזור פלסטיק בארץ נסגר ב-2019. זה היה המפעל של אביב תעשיות שהם מיחזרו בקבוקי שתייה והוא נסגר. זה לא נכון. כלומר זה כן נכון שמפעל אביב תעשיות שמחזר בקבוקי פלסטיק נסגר בראשית 2019. זה לא נכון שהוא היה היחיד. אחרי שהפרק התפרסם אז קיבלתי מייל מאיילה, תודה אגב, ששמעה את הפודקאסט והפריעה לה הטעות הזאת ובצדק. אז בעקבות זה יצרתי קשר עם תאגיד המיחזור תמיר כדי לקבל מידע יותר מלא. אז ככה. יש מפעלי מיחזור פלסטיק בארץ. יש, הם עובדים. ממחזרים כמה סוגים של פלסטיק, כלומר לא רק בקבוקים אלא גם שקיות ודברים, דברים שמות ארוכים שמתחילים בפולי. לפי מה שנאמר לי מהתאגיד, בערך 80 אחוז מפסולת הפלסטיק שמגיעה מהפחים הכתומים מתמחזרת בארץ. עכשיו מה עושים עם זה? כמו שכבר אמרתי בפרק, אי אפשר להשאיר את הפלסטיק הממוחזר באותה איכות ולכן בקבוק פלסטיק שמתמחזר לא יכול להיות בקבוק. אלה תמיד יהיו מוצרים אחרים באיכות חומר קצת יותר נמוכה אבל עדיין אפשר להשתמש בהם. למשל שקיות של סופר הופכות לפעמים לדלאים, דלאים שחורים כאלה של אתרי בנייה או ליריעות פלסטיק גדולות שמשמשות לחקלאות, כבלים לתקשורת, כאלה דברים. מוצרים מפלסטיק יותר קשיח כמו אריזות של שמפו וחומרי ניקוי וכאלה אז הם הופכים לפלסטיק עוד יותר קשיח כמו אדניות וכאלה דברים. בכל מקרה רוב הפסולת למיחזור בארץ מתמחזרת בארץ והופכת למוצרים שנמכרים בארץ. לא הכל. יש דברים שלא מתמחזרים. מה שלא מתמחזר יש שני דברים לעשות איתו. חלק נשרף, כלומר משמש ליצירת אנרגיה. פלסטיק היה במקור נפט ועדיין אפשר לשרוף אותו כדי להפיק ממנו אנרגיה במפעלים. וחלק באמת עובר לייצוא. כלומר שולחים את הזבל למדינה אחרת שימחזרו את זה שם. עכשיו השאלה ששאלתי כבר בפרק הקודם היא לאן? לאיזו מדינה מגיע זבל הפלסטיק של ישראל? והתשובה היא אני עדיין לא יודע. עדיין לא הצלחתי להשיג את התשובה לשאלה הזאת. ככל הנראה משום שזה פשוט לא מאוד קבוע, אין כתובת אחת שאליה שולחים כל הזמן את הזבל. זה לא שהוא תמיד נשלח לטורקיה או תמיד להודו או משהו כזה. זה משתנה לפי הביקוש ולפי כל מיני דברים. בכל מקרה אפשר להירגע. כן, יש מיחזור. כל זה לא משנה את העובדות שהן נכונות שלמרות הכל מדובר פה על רק חלק קטן מהפלסטיק בארץ וגם בעולם שמתמחזר. רוב הפלסטיק בעולם עדיין לא מתמחזר וזה תהליך מורכב המיחזור והוא יקר והוא לא תמיד יעיל. אבל אם אחרי ששמעתם את הפרק אז התחלתם להשתמש בתירוץ של לא למחזר כי מילא לא עושים עם זה שום דבר בארץ, אז זה לא נכון, כן עושים עם זה משהו בארץ. תמחזרו, זה חשוב. טעיתי, טעות. אז סגרנו את הנושא הזה. אבל בעקבות העניין אז הקמתי ועדת חקירה קטנה שכללה אותי כדי לברר מאיפה קיבלתי את הרעיון שמפעל אביב היה מפעל המיחזור היחיד בארץ. אז קיבלתי את זה מ-Ynet. כתבה מינואר 2019 שהכותרת שלה היא נסגר המפעל היחיד בארץ למיחזור בקבוקי פלסטיק. ומכאן אני חושב שאפשר לקבל את הרושם שנסגר המפעל היחיד בארץ למיחזור בקבוקי פלסטיק. זה לא היה המקור היחיד. בהארץ עוד קודם הייתה להם גם כתבה שבה הם כתבו שהמפעל היחיד בארץ למיחזור בקבוקי פלסטיק עומד לפני סגירה. וגלובס שבכתבה אחרת הזכיר שאביב תעשיות הוא מפעל המיחזור היחיד בישראל. ובגלי צה"ל שראיינו את מנהל המפעל תחת הכותרת סגירת מפעל מיחזור הבקבוקים היחיד בארץ. בקיצור לא המצאתי את המידע הזה, זה דבר שהופיע בהרבה מקומות בתקשורת בארץ. עכשיו אני לא רוצה לברוח מאחריות, אני לא זורק את זה על אחרים. אני אמרתי משהו לא נכון. זאת אשמתי. אני הייתי צריך לבדוק טוב יותר. אבל אני רק אומר, זה ממש מתסכל שאתה יכול לבדוק דברים ולהצליב מידע ולא להסתמך על מקור אחד ועדיין לקבל מידע לא נכון. מה שלמדתי מכל העסק הזה זה שהעיתונות בארץ היא עוד יותר גרועה ממה שחשבתי וזה לא שהדעה שלי עליה הייתה חיובית עוד קודם. מצד שני אם אני רוצה להיות טוב יותר מזה אז אני צריך לעבוד יותר קשה בלבדוק את העובדות. אז זה מה שהולך לקרות מעכשיו. ואם אתם שמים לב באיזשהו פרק שמשהו שאני אומר הוא לא נכון, אז תכתבו לי. אני רוצה לדעת. גם אם הרבה אחרים מדברים שטויות אני מעדיף שאצלי יוכלו להיות דברים נכונים ככל האפשר. זה הכל. תודה. סליחה. דורון פישלר 30:45 זאת הייתה התשובה. עוד ענייני מולקולות ותרמודינמיקה ומקררים אתם יכולים לשמוע בפרק למה המיקרוגל לא מקרר. את כל הפרקים של הפודקאסט הזה אתם יכולים למצוא באתר ranlevi.com/theanswer או בכל אפליקציית פודקאסטים כולל האפליקציה החדשה דנדשה המבריקה של עושים היסטוריה. אם אתם רוצים לראות אותי באופן אישי מדבר על כל מיני דברים אתם יכולים לראות אותי בהרצאה. אתם יכולים להזמין אותי אישית או להגיע לאחת מההרצאות הציבוריות. אני מעדכן הכל בעמוד הפייסבוק דורון פישלר נגד העולם. תודה רבה לצוות רשת עושים היסטוריה. גיא בינון מפיק ועורך. ייעוץ ותמיכה מורלית אביב שם טוב. רן לוי העורך הראשי. דני טימור המנהל העסקי. אני דורון, להתראות. דורון פישלר ומשתתפים 31:43 אנחנו נמצאים כאן היום ברחוב גשום זה כדי לדבר עם יפתח שהפך למקרר וחזר אלינו. שלום יפתח. כן, שלום. יפתח, איך הרגשת להיות מקרר? מה שקרה זה ככה, אני הלכתי בגשם, פתאום הרגשתי שאני מקרר. כמה דלתות היו לך? האם הפריזר היה למטה או למעלה? זה משנה. נכון? זה מאוד משנה. לא חשבתי על זה בכלל. האם היית מקרר של מותג מסוים? האם הגעת כבר עם אוכל ומוצרים? אני חייבת לדעת. מה צריכת האנרגיה? מה צריכת האנרגיה? זה זיהום סביבה, יש רשום על המדבקה משהו כמה אתה היית מזהם? אתה זוכר? תודה רבה, אני נהניתי יותר ממה שאתם נהניתם להקשיב.
        ]]></content:encoded>
    </item>
    
    <item>
        <title>[התשובה] וירוס זאת חיה ב-ו'?</title>
        <link>https://mat-mo.github.io/podtext/episodes/htshvbh/htshvbh-vyrvs-zt-khyh-b-v.html</link>
        <guid>https://mat-mo.github.io/podtext/episodes/htshvbh/htshvbh-vyrvs-zt-khyh-b-v.html</guid>
        <pubDate>22 במרץ 2020</pubDate>
        <description>Transcript for [התשובה] וירוס זאת חיה ב-ו'? from התשובה</description>
        <content:encoded><![CDATA[
            רשת עושים היסטוריה 00:00 רשת עושים היסטוריה. רשת עושים היסטוריה. רשת עושים היסטוריה. דורון פישלר 00:08 היי, אני דורון. שלום למאזינינו בהווה ושלום רב למאזינינו בעתיד. אני מדבר אליכם עכשיו מימי קורונה. אתם בטח מכירים את זה, אתם שמעתם על הדבר הזה שקרה ממש מזמן בשנת 2020. כל הטירוף הזה שכל העולם התחרפן והיה סגר והכל בגלל וירוס וביטלו את האירוויזיון, דבר שכואב לי במיוחד. אז כל הדבר הזה, אנחנו בתוך זה עכשיו. אני מדבר אליכם מאז. דרך אגב, אם אני נשמע שונה עכשיו קצת מבדרך כלל, זה בגלל שאני לא מדבר אליכם מהאולפן של רשת עושים היסטוריה כמו תמיד, אלא אני בבית. אני בבית שלי כי אלה ההנחיות עכשיו, לא לצאת מהבית אם לא חייבים. בכל מקרה, הרבה אנשים ביקשו ממני לדבר על קורונה. קיבלתי שאלות כמו 'מה העניין עם הקורונה?' ו'אולי תעשה פרק על קורונה?' ו'איך הקורונה התחילה?'. וברור לי למה, כי מה לעשות זה מה שמעניין אנשים עכשיו. והעניין הוא כזה, אם יש דבר אחד בעולם שממנו כרגע אין מחסור זה דיבורים על קורונה. זה הדבר היחיד פחות או יותר שאנשים מדברים עליו עכשיו. לא צריך גם אותי כדי לדבר על זה. אז אם אני אדבר על קורונה יהיה לי קשה מאוד להגיד משהו שלא אמרו מיליוני פעמים לפני. אז לא, אני לא אדבר על קורונה למרות הכל. אני פשוט עושה פרק רגיל שעוסק ב... וירוסים. אה... טוב, בכל מקרה זאת התשובה, אנחנו תכף נתחיל. קריינות 01:58 יש לכם סיפור מעניין במשפחה? סבא גיבור? אמא שעשתה היסטוריה? אני וצוות עושים היסטוריה ניצור עבורכם תוכנית רדיו דוקומנטרית מרתקת וקסומה. familysounds.co.il סיפור משפחתי. מתנה מדהימה שנשמרת לדורות. דורון פישלר 02:22 היי, אני דורון פישלר מדבר מהבית שלי ואתם מאזינים לתשובה. יונתן שלח לי ממש מזמן, אבל פתאום זה נהיה רלוונטי, הוא שאל אותי האם וירוס זאת חיה ב-ו'. וזאת שאלה שחלקכם הבנתם בדיוק מה השאלה פה ומה ההקשר שלה, חלקכם לא, אז אני אסביר. השאלה הזאת מגיעה ממקום אחד, מארץ עיר. אם אתם משחקים ארץ עיר חי צומח, אתם יודעים, אתם עושים 'א...', 'ב...', '...', 'פ'. ארץ פרו, עיר פריז, חיה פרה, כל הדברים האלה. אם אתם משחקים את המשחק הדבילי הזה, אז במוקדם או במאוחר אתם תגיעו לאחת האותיות הכי בעייתיות, האות ו'. זאת אות קצת קשה אבל עדיין: ארץ ונצואלה, עיר וינה, צומח וינקה, חיה... וכאן אנשים נתקעים והרבה פעמים הם פשוט אומרים את התשובה הסטנדרטית לחיה ב-ו', הם אומרים וירוס. אין המון מבחר של חיות ב-ו', מה לעשות? אבל אחרי שתגידו את זה, בדרך כלל יהיה מישהו שיגיד 'אה, אה, לא לא לא לא, וירוס זאת לא חיה'. אז אתם אומרים 'וירוס זאת כן חיה, חיה קטנה מאוד אבל עדיין חיה. מה רק בגלל שהוא קטן הוא לא נחשב? אפשר להגיד חיידק אבל אי אפשר להגיד וירוס? מה וירוס עשה שהוא לא נחשב? חוץ מלהשאיר את כולנו בבית חודש ולהפיל את הכלכלה של העולם?'. לא יודעים, אבל וירוס זאת לא חיה. אוקיי, אז מה זה? אם זה לא חיה, מה זה? דרך אגב, אם אנחנו כבר בעניין הזה, ארץ עיר זה משחק די דפוק, אני לא אוהב אותו, בעיקר בגלל שאפשר פשוט ללמוד את כל המשחק בעל פה. אני מעדיף אם כבר, אנחנו הרי בימי קורונה, סגורים בבית, צריכים להעביר את הזמן, אז יש משחק אחר הרבה יותר טוב שאני ממליץ עליו שקוראים לו 'שבע ארץ שמונה עיר'. זה שילוב של ארץ עיר ושבע בום. זה הולך ככה: אתם משחקים כמו שבע בום, זאת אומרת סופרים אחד אחרי השני 1, 2, 3, אבל כשאתם מגיעים למספרים שמתחלקים בשבע או שיש בהם את הספרה שבע, אז במקום להגיד בום, אתם אומרים שם של ארץ כלשהי. ובכל פעם שאתם מגיעים לחמש, אז אתם אומרים שם של חיה נגיד. אז זה הולך ככה: 1, 2, 3, 4, אוקפי, 6, ליכטנשטיין, 9, ג'ירפה, 11, 12, 13, בורקינה פאסו, אוכל נמלים, 16... לא התבלבלתי... בכל אופן, אתם קולטים את הקטע. בכל אופן אפשר לעשות את זה ככה, אפשר לעשות כל שמונה שם של עיר וכל שש שם של שיר של משינה או כל חמש שם של אישיות היסטורית, כל תשע שם של סרט של מארוול. זה מאוד מבלבל, זה מאוד מצחיק, שעות של הנאה, באמת, אני ממליץ. בכל מקרה, איפה היינו? האם וירוס הוא חיה שמתחילה ב-ו'? קודם כל המילה העברית הנכונה לוירוס היא בכלל נגיף, ככה שאם בכלל הוא חיה ב-נ', אבל לא משנה, נעזוב את העברית, השאלה היא האם וירוס הוא חי או לא. אז בשביל זה צריך לדעת לא רק מה זה וירוס אלא גם מה זאת אומרת חי, כלומר מה ההגדרה לחיים. זאת לא שאלה קלה. כאילו נהדר, התחלנו בארץ עיר ותוך דקה הגענו לשאלה על משמעות החיים. יש הרבה מאוד הגדרות שונות לגבי מה זה חיים. אנשים יגידו לכם דברים כמו 'החיים הם כמו קופסת שוקולד', 'החיים הם מחלה סופנית בלי תרופה', 'החיים הם מה שקורה לך כשאתה עושה תוכניות אחרות', 'החיים עשויים משיש וטיט'. מה? החיים הם כמו משפט חכם כזה של החיים הם כמו... אתה מתחיל את זה מלא תקווה וזה נראה כאילו זה מוביל לאיזושהי פואנטה ובסוף אתה מגלה שלא הייתה פואנטה. אבל אוקיי, באופן יותר פרקטי. חיים זה בדרך כלל דבר שקל לזהות אותו, אבל זה לא אומר שקל להגדיר אותו. אם ניקח לדוגמה שני דברים: מצד אחד חתול, מצד שני מזלג. די ברור שאחד מהם חי והשני לא. חתול זה חי, מזלג זה דומם. אבל איך אתם יודעים את זה? איך אתם מגדירים את זה? הרבה אנשים יגידו כמה דברים אפשריים, יגידו האם הוא זז. חתול זז לפעמים, לא הרבה, החתולה שלי לפעמים לא זזה במשך 27 שעות רצופות והיא עדיין חיה, אבל מזלג לא זז בכלל אם לא מזיזים אותו, כלומר... הגדרה נפוצה אחרת זה האם הוא יכול להתרבות. חתול יכול, כלומר לא לגמרי לבד, אבל אם יש לכם חתול וחתולה בהחלט ייתכן שבהמשך יהיו לכם הרבה יותר חתולים, לעומת זאת מזלג גם אם תשימו אותו ליד מלגזה לא יקרה כלום. והגדרה אחרת יכולה להיות זה האם הוא מעיר אתכם בלילה ומנסה לנשוך את אצבעות הרגליים שלכם וידחף לכם מתחת לשמיכה ומתיישב לכם על הפנים. שוב, חתולים עושים את זה, מזלגות לא כל כך. אוקיי, אז חתול הוא חי, זה קל. אבל מה עם תפוח אדמה? תפוח אדמה הוא צומח, כן, בארץ עיר הוא יהיה בהגדרה של צומח ולא של חי, אבל מבחינה ביולוגית ההגדרה הביולוגית של חיים מכסה גם צמחים, כלומר כל מה שהוא לא דומם. וכאן יש איזשהו הבדל בין תפוח אדמה ומזלג, אבל מה ההבדל בעצם? תפוח אדמה לא זז, הוא לא תוקף את הרגליים שלכם באמצע הלילה והוא לא יוצא לחפש תפוחים. אז איך אנחנו יודעים שהוא חי בכלל? ההגדרה הביולוגית של חיים היא משהו אחר, זה לא קשור ליכולת לזוז או משהו כזה. עכשיו, גם היא לא לגמרי ברורה, יש למעשה הרבה הגדרות שונות למה זה בדיוק חיים ולא כל ביולוג יסכים על אותה הגדרה. אבל יש כמה מאפיינים שרוב המדענים, רוב הביולוגים מסכימים שמבדילים בין חיים לבין לא חיים, וכמה מהם הם: יצור חי עשוי מתאים, כלומר תא אחד לפחות, אם יש לו תא אחד הוא יצור חד-תאי, אם יותר הוא יצור רב-תאי. יצורים חיים יכולים לגדול, הם יכולים להתרבות, הם יכולים להגיב לסביבה שלהם באיזשהו אופן והם יכולים לייצר אנרגיה או להמיר חומר לאנרגיה, שזה קצת נשמע כמו משהו שמאיץ חלקיקים רובוטים מהחלל עושה, אבל זה לא באמת כזה מסובך, זה דבר שאתם עושים כל הזמן. אתם אוכלים ונושמים, כלומר אתם מכניסים חומרים מסוימים לגוף והגוף הופך את זה לאנרגיה, הוא מאפשר לכם לזוז ולחשוב והכל. עכשיו חתולים בבירור יכולים לעשות את כל הדברים האלה, חתולים עשויים מהרבה מאוד מאוד תאים, הם ממירים אוכל וליטופים לאנרגיה, הם גדלים והם מתרבים, הם מגיבים לסביבה, שוב, במקרה של החתולה הספציפית שלי לא הרבה, אבל אפשר לזהות לפעמים שהיא מתהפכת לכיוון השמש, אז היא כן מגיבה לסביבה. חתולים הם חיים. מה עם התפוח אדמה? תפוח אדמה עשוי מתאים והוא בעצמו טעים, הוא יכול להפוך מים ודשן ואור לעצמו, הוא גדל והוא יכול להתרבות. אז לפי כל ההגדרות האלה הוא חי. בקשר להגדרה האחרונה של התגובה לסביבה, אפשר להגיד שתפוח אדמה הוא לא משהו בזה, כי הוא באמת לא מגיב הרבה, אתם יכולים להרעיש לידו, לעשות לו אור וחושך, ווטאבר, הוא לא יגיב, הוא לא זז. זה נכון, אבל למרות זאת תפוח אדמה כן מגיב לסביבה, כל עוד הוא באדמה, כל עוד הוא צומח. אם ירד גשם הוא יצמח בצורה מסוימת, אם תהיה שנה שחונה עם הרבה שמש הוא יצמח פחות או שהוא יצמח אחרת. בצמחים מסוימים רואים את זה טוב מאוד כמו חמניות למשל שכל הזמן מסתובבות ככה שהן פונות אל השמש, אבל כל הצמחים עושים את זה באיזושהי מידה. ההתנהגות שלהם משתנה לפי התנאים של הסביבה. הם לא מגיבים מהר אבל הם מגיבים. מזלגות לא. אם תשתלו מזלג באדמה, אחר כך תהיה שמש, חמסין, גשם, ווטאבר, זה לא ישנה שום דבר בהתנהגות של המזלג, הוא לא יעשה כלום. אז סיכמנו שחתולים הם חיים, תפוחי אדמה הם במובן הביולוגי גם חיים, מזלגות לא. עכשיו עוד שאלה, מה עם תא בודד? תא מתוך גוף של אדם או של חתול? תא זה דבר קטן. בגוף שלנו יש טריליוני תאים וכל אחד מהם לא אמור לעבוד בפני עצמו, הוא רק חלק מהמכונה העוד יותר גדולה של הגוף. יש גם יצורים חד-תאיים, חיידקים, שהם כולם תא אחד. אבל כמה שהם קטנים תאים הם לא אטומים. כל תא הוא בעצם דבר מאוד מורכב בפני עצמו, תא הוא מערכת שלמה ומורכבת. לתאים יש גרעין ומעטפת ומיטוכונדריה וריבוזומים ואנדוזומים ושלד התא שמחזיק את הכל במקום ועוד המון המון דברים. תא זה דבר ממש מורכב. ותא, כל תא בפני עצמו, גם אם הוא יצור חד-תאי וגם אם הוא חלק מיצור גדול יותר, כל תא מתאים להגדרה של חיים כי כל תא לבד עושה את כל הדברים האלה. הוא מגיב לסביבה, הוא ממיר חומרים לאנרגיה או לחומרים אחרים, הוא גדל והוא מתרבה. ואם התא הזה הוא חיידק לפעמים הוא עושה אותנו חולים. אז מה עם וירוס? וירוס הוא לא סוג של חיידק. הרבה פעמים זה נשמע כאילו חיידקים ווירוסים זה שני סוגים של אותו דבר, אתם יכולים להידבק בחיידק ואתם יכולים להידבק בוירוס, זה שני דברים מאוד דומים. הם לא. הם שני דברים שונים לחלוטין. וירוס הוא לא יצור חד-תאי, הוא וירוס, זה משהו אחר. קודם כל אין רק וירוס אחד, יש מיליונים של סוגים של וירוסים והם לא דומים אחד לשני. יש את הוירוסים שנראים כמו מין עכביש שמחוברת אליו קובייה של D&D של 20 צדדים, עיצוב מאוד מוזר. יש את אלה שנראים כמו צעצוע לעיסה של כלב, יש כאלה שנראים כמו תולעים וישנם הוירוסים ממשפחת הקורונה. קוראים להם ככה, קורונה וירוס כי קורונה זה בלטינית כתר, ולכאורה הוירוס הזה אמור להיראות כמו כתר, למרות שהוא לא נראה כמו כתר. אתם ראיתם כבר המון המון ציורים של הדבר הזה, הוא בבירור נראה כמו כדור ספוג עם סיכות תקועות בו. אז בעצם השם שלו היה אמור להיות 'קורטינה אטרי קומפילה אינספונג'יאום אינקוביה סה וירוס', שזה בלטינית 'כדור ספוג עם סיכות', בתרגום בטח לא נכון כי זה דרך גוגל תרגום, זה בטח שגוי. בכל מקרה רוב הוירוסים האלה הם מאוד מאוד קטנים, הם קטנים אפילו ביחס לתאים בודדים, אפילו ביחס לחיידקים. כלומר אם אנחנו יכולים להידבק באיזה חיידק, חיידק יכול להידבק בוירוס. אוקיי, אז אחרי שאמרנו מה זה לא, מה זה כן? שוב, גם לגבי ההגדרה המדויקת של זה יש ויכוחים כמובן, ויש הרבה מאוד סוגים של וירוסים כבר אמרתי, אז כל מה שאני אומר כאן זה בהפשטה מאוד מאוד גדולה, אבל בגדול: בכל יצור חי, כמעט בכל תא של יצור חי יש DNA. אתם יודעים מה זה DNA, זה המולקולה המאוד מאוד ארוכה שנראית כמו קפיץ מסולסל כזה, שזה החומר הגנטי, הקוד של התא. זה מה שאומר לתא מה לעשות, איך לבנות את עצמו, איך לבנות דברים אחרים, איך להתרבות. זאת חוברת ההוראות של התא. עכשיו בתא, כמו שכבר אמרתי יש הרבה יותר מאשר רק חוברת ההוראות הזאת, יש לו המון אברונים שונים, ריבוזומים, כל העסק הזה, ויש לו את ההוראות שאומרות לו איך להשתמש בכל העסק. לוירוס, כלומר הדבר שכולם קוראים לו וירוס, למעשה זה ויריון אבל כולם קוראים לזה וירוס אז גם אני אקרא לו ככה, גם לו יש חומר גנטי, יש לו קטע של DNA או RNA במקרים מסוימים, והוא ארוז בתוך איזושהי מעטפת כדי שהחומר הגנטי לא יתפרק, וזהו. זה כל מה שיש בוירוס, יש לו חוברת הוראות בתוך קופסה. הוירוס לא עוקב אחרי ההוראות שהוא בעצמו מורכב מהן, כי אין לו איך. אין לו אמצעים לעשות את זה בכלל, אין לו את כל מה שיש בתא. זה כאילו אם אתם קונים רהיט של איקאה, אתם מקבלים קופסה עם קרשים וברגים ומפתחות ברגים ופיני עץ קטנים כאלה וחוברת הוראות. הוירוס הוא כמו קופסה קטנה שיש בה רק חוברת הוראות וזהו. הוירוס בעצמו לא יכול לעשות שום דבר. כל עוד זה כל מה שהוא, הוא לא זז, אין לו שום יכולת לזוז בפני עצמו ובטח שלא להחליט לאן הוא זז, הוא נסחף לאן שלוקחת אותו הרוח או המים או הגשם או ווטאבר. עכשיו הוירוס הזה גם לא מורכב מתאים, אין לו תא, אין לו אפילו תא אחד. וירוס זה לא תא, זה דבר הרבה יותר קטן והרבה יותר פשוט מתא. לייצר אנרגיה מחומר הוא לא יכול, לגדול הוא גם לא יכול. אז מכל הבחינות האלה הוא לא יצור חי, הוא לא דומה ליצור חי. אבל להתרבות, את זה הוא כן סוג של יכול לעשות, לא לבד, אבל אם וירוס כזה נוחת לגמרי במקרה על תא מסוג מאוד מסוים, סוג שמתאים לו, הוירוס מחדיר לתא את ה-DNA שלו ומשנה את הוראות ההפעלה של התא הזה. אם עד עכשיו התא הזה עשה כל מיני דברים, שוחה לו, מייצר חמצן או כל אחד ממיליון דברים שתא יכול לעשות, עם הוראות ההפעלה החדשות שהוא קיבל מהוירוס, התא מתחיל לעשות דבר אחד: לייצר וירוסים. כל מה שהיה בוירוס הזה היה הוראות איך לעשות עוד כאלה. כלומר זאת קופסה עם הוראות שבהן כתוב איך לייצר קופסאות עם אותן הוראות. עכשיו כשהתא מתחיל לייצר קופסאות כאלה בתוך עצמו, הוא מתמלא בקופסאות עם הוראות עד שבסוף פשוט אין מקום. הוא לא עושה את כל הדברים הרגילים שתא אמור לעשות כדי לחיות ולכן הוא נשבר, הוא נקרע והוא משחרר המון קופסאות, המון וירוסים לכל עבר. עכשיו הוירוסים האלה עדיין לא יכולים לעשות שום דבר בפני עצמם, הם רק מסתובבים ומחכים שאולי יום אחד הם ינחתו שוב על תא מסוג מתאים וכל המעגל יתחיל שוב. אנחנו בולעים וירוסים כל הזמן, אנחנו נושמים וירוסים, יש מיליארדי וירוסים שמסתובבים באוויר שסביבנו, פשוט רובם הענק פשוט לא עושה לנו שום דבר, כי כל וירוס מתאים לתא מסוג מאוד מאוד מסוים. יש וירוסים שמשפיעים רק על נאמר עטלפים וגם אז רק על סוג אחד מסוים של תאים בגוף של העטלף, נגיד לתאים שנמצאים במשטח הגרון של העטלף. יש וירוסים שמתאימים רק ללווייתנים, יש כאלה שמתאימים לבני אדם, יש כאלה שמתאימים לחיידקים, ובאופן ממש מוזר יש וירוסים שמדביקים וירוסים אחרים, וירוסים יותר גדולים. אם תזרקו וירוס על תא אחר כלשהו, לא אותו תא שהוא מתאים לו, לא יקרה שום דבר, התא לא יקלוט את הוירוס, תאים לא פשוט בולעים כל דבר שנוחת עליהם. הוירוס צריך משהו מאוד ספציפי כדי לחדור לתא מסוים. וירוס הקורונה למשל, כלומר בשם המלא שלו SARS-CoV-2 שהוא סוג של נגיף קורונה, הסיכות האלה שתקועות בספוג, זה הדבר שמאפשר לו לחדור לתאים מסוג מאוד מסוים, תאים שקיימים בין השאר בגרון של בני אדם. הסיכות האלה הן כמו מפתחות שמתאימים למנעול מאוד מסוים, הן לא עובדות כמעט על שום מנעול אחר ועל שום תא אחר. הרי אפשר להגיד שלעשות צרור מפתחות ופשוט לזרוק אותו לעולם ולקוות שהוא ינחת איכשהו במנעול שמתאים לו, זה לא דבר יעיל במיוחד, אבל זה עובד פשוט בגלל שיש כל כך הרבה מהוירוסים האלה. כשוירוס אחד כזה מגיע לתא אחד בגרון של בן אדם אחד, התא הזה יתחיל לייצר הרבה וירוסים אמרנו שיתחילו לטייל בגוף, ומכיוון שיש עוד הרבה תאים מאותו סוג בגרון של אותו האיש הוירוס יתפשט בגרון שלו בקלות. איך הוא יגיע משם אבל לבן אדם אחר? דרך אחת היא בדרך הכי פשוטה שיכולה להיות: מישהו עם וירוס משתעל או מתעטש או פשוט נושם לידכם, הוא פולט וירוסים לאוויר, אתם נושמים את האוויר הזה והוירוס אצלכם בגרון. אבל יש גם דרך אחרת להידבק שבה אתם יכולים להידבק גם אם אף אחד לא השתעל עליכם ואפילו אם לא הייתם קרובים לאף בן אדם חולה. אם בן אדם שיש לו את הוירוס הזה משתעל לכף היד שלו, השיעול הזה כולל מן הסתם הרבה וירוסים שיצאו לו מהגרון, עכשיו יש לו וירוסים על היד. ואז האיש הזה יורד במעלית ולוחץ על הכפתור במעלית, וכמה מהוירוסים מהיד שלו יידבקו לכפתור. קצת אחר כך מגיע לשם מישהו אחר ולוחץ גם הוא על הכפתור במעלית ואז הוירוס נדבק לאצבע שלו, ואז אותו האיש אוכל עוגייה, הוא מחזיק בעוגייה ביד ואז הוירוס עובר מהיד אל העוגייה ומשם אל הפה ואל הגרון של האיש ושם הוא פוגש במקרה תאים בדיוק מהסוג הנכון ומדביק אותם ומפיץ את עצמו לכל עבר. הסיכוי שמשהו כזה יקרה לנגיף אחד, לוירוס אחד מסוים הוא זעיר. זה צירוף מקרים מאוד מסוים שיגרום לחפץ הזה להגיע בדרך ארוכה ומפותלת מגרון של אדם אחד לגרון של אדם אחר. אבל יש כל כך הרבה כאלה, כל תא נגוע מייצר כל כך הרבה וירוסים ומשחרר אותם, שמבין כל הוירוסים האלה שמסתובבים על כפתורים של מעליות וידיות של דלתות ומשטחים ודברים, יש סיכוי לא רע שחלקם יגיעו לתוך גרון של אנשים אחרים. וזה באמת קורה. אבל הדבר הזה הוא עדיין דבר שלא זז, הוא לא רודף אחריכם, הוא לא נכנס לגוף בקסם. הוא לא יכול להגיע אליכם אם אתם לא נוגעים במישהו שיש לו את הוירוס או במשהו שמישהו שיש לו את הוירוס נגע בו. ואפילו אם כבר נגעתם בו, נגיד הידיים שלכם מכוסות בוירוסי קורונה, הם עדיין לא יכולים לעשות לכם שום דבר, כי זה לא עובד על ידיים. הם צריכים להגיע אליכם לתוך הגוף. אז כדי שזה לא יקרה יש נשק סודי ומשוכלל: סבון. כן, הקטע הזה של לשטוף ידיים. סבון מפרק את הקופסה. הוירוס, הקופסה עם ההוראות בפנים היא לא עמידה בפני סבון. מים לא עושים לה שום דבר. אם אתם מרטיבים את הידיים זה לא עושה כלום. גם אם אתם לוקחים טיפה סבון ועושים 'פששש' וזהו, זה לא עושה כלום. 20 שניות של מגע עם סבון מפרקים את הקופסה הזאת. גם אם אתם הסתובבתם ונגעתם במשהו ויש לכם וירוסים על הידיים תשטפו ידיים, תשטפו ידיים טוב וזהו, אתם בסדר. אז וירוס, הוא חי? אם כשאתם אומרים וירוס אתם מתכוונים לדבר הזה שמסתובב, הקופסה עם החומר הגנטי לפני שהוא מדביק תא כלשהו, לא. אין בו שום דבר חי. זה אפילו לא מכונה, זה פשוט דבר, חפץ דומם, זהו, זה לא חי. אבל יהיו הרבה ביולוגים שיגידו כן, אבל זה לא הוירוס. לכל אורך הפרק התייחסתי לקופסה הזאת בתור הוירוס כי כולם מתייחסים לזה ככה, אבל טכנית זה לא נכון, זה לא הוירוס, זה ויריון. זה כמו הזרע של הוירוס, כמו שזרע של עץ הוא לא עץ, הוא אמצעי שבעזרתו העץ מתרבה. אז אם זה לא הוירוס, איפה הוירוס? התא הנגוע, התא שמייצר את הויריונים האלה הוא הוירוס. התא הזה בהחלט חי עד שהוא מת, והוא לא היה וירוס עד שהוא נדבק בוירוס. הוירוס הוא טפיל, מה שנקרא טפיל מוחלט. ואם אתם מתייחסים אליו ככה, הוא חי. הוא מגיב לסביבה, הוא ממיר חומר והוא בהחלט מתרבה. נכון שוירוס לא יכול להתרבות לבד, לא בלי לפגוש איזה תא אחר, אבל זה נכון לגבי כולנו, גם אני לא יכול להתרבות לבד, זה לא אומר שאני לא חי. אז זאת שאלה שהיא איפשהו בין ביולוגיה לפילוסופיה באמת, האם וירוס זה חי. השאלה היא איך אתם מגדירים את הוירוס ואיך אתם מגדירים את החיים ואין הסכמה מוחלטת על זה. יש בהחלט ביולוגים שיגידו לכם שכמובן שוירוס זה חי, ויש כאלה שיטענו בלהט שלא. ויהיו כאלה שיגדירו את זה כלא זה ולא זה, כמין אזור לא ברור באמצע הספקטרום שבין חי לבין דומם. אבל השאלה לא באמת הייתה האם וירוס חי, השאלה הייתה רגע מה הייתה השאלה? השאלה הייתה האם וירוס הוא חיה ב-ו'. והתשובה היא לא. למה? שאלתי את דוקטור נועם לויתן שעזר לי הרבה בפרק הזה עם וירוס הוא חיה ב-ו', והוא אמר לי כזה דבר: וירוס הוא לא חיה ב-ו' מאותה סיבה שיונק הוא לא חיה שמתחילה ב-י'. כי יונק הוא לא חיה, הוא משפחה של חיות שכוללת כלבים וסוסים ודולפינים ועטלפים ובני אדם והרבה חיות אחרות, אבל לא הייתם מקבלים יונק כשם של חיה בארץ עיר, נכון? באותו האופן צמח הוא לא חיה שמתחילה ב-צ'. וחיידק הוא לא חיה ב-ח', חיידק זה שם כללי לקבוצה שכוללת המון המון המון סוגים של יצורים חיים שפשוט יש לכולם דבר אחד משותף, שיש להם רק תא אחד. ווירוס גם הוא שם כולל לקבוצה של המון דברים שונים שגם בה יש הרבה יצורים שונים זה מזה שלכל אחד מהם יש שם פרטי שונה. SARS-CoV-2 זה השם הפרטי של הוירוס שמכונה הקורונה וזה מתחיל ב-ס' בכלל. אז האם הוא חי או לא זאת שאלה קשה שהדעות חלוקות לגביה, אבל האם וירוס הוא חיה? לא, הוא לא. מצד שני, רוב האנשים יקבלו דג בתור חיה ב-ד', נכון? למרות שגם דג זה לא חיה, גם זה שם כולל לקבוצה ענקית של חיות. וגם ציפור אותו דבר כשחושבים על זה. אה... אז יודעים מה? פשוט תגידו וולבי. זאת הייתה התשובה. אני צריך להגיד תודה באמת לנועם לויתן וגם למעיין ברניא-זוהר ששניהם עזרו לי לא להגיד יותר מדי שטויות בפרק הזה, אם בכל זאת טעיתי זאת אשמתי ולא אשמתם. ולמרות הכל אני גם צריך להגיד משהו על קורונה ועל זומבים, נדבר על זה טיפה אחרי הפרסומת. קריינות / רן לוי 29:14 שאלתם את עצמכם פעם איך זה לעבוד כמפתח בחברת משחקים? נגיד שאני מפתח בחברה רגילה, אמצע יום העבודה והבוס תופס אותי משחק בליג אוף לג'נדס. 'רן, מה זה צריך להיות? זהו נגמרה העבודה להיום? יש לנו דדליין ביום חמישי, מה אתה עושה?'. אה... לא נעים. אבל מה היה קורה אם היית מפתח באובר-וולף? 'רן, מה זה צריך להיות? איך אתה לא מזמין אותי? נו מה הכתובת של השרת? אני אקרע לך את הצורה יא נוב!'. ככה זה באובר-וולף, חברה ישראלית שמפתחת פלטפורמת אפליקציות למשחקים המתקדמים והמצליחים ביותר בעולם, ולמפתחים שהם גם גיימרים בנשמתם אין מקום טוב יותר לעבוד בו. אז בקרו בדף המשרות ב-overwolf.com/jobs או הקליקו על הבאנר של אובר-וולף באתר הבית של רשת עושים היסטוריה ובאפליקציה שלנו, ובואו לעבוד בחברה שבה כל יום הוא משחק חדש. דורון פישלר 30:16 שלום שוב. מהרגע שהתחיל כל העסק הזה של הקורונה, אז אחד הדברים שאני שומע כל הזמן זה 'וואי, זה כמו סרט זומבים'. ברור, כי הסתערויות על סופרמרקטים ורחובות ריקים וכל העסק הזה ועוצר, זה ממש כמו סרט זומבים. אבל קורונה זה לא כמו זומבים, זה ממש ממש לא. זה מזכיר את הזומבים בזה שזאת מגפה, זה דבר מסוכן שמתפשט והופך מהר מאוד לבעיה של כל העולם. זה נכון. אבל מבחינת איך שזה עובד, הקורונה היא לא כמו זומבים כי זומבים הם מגפה ממש ממש גרועה. זומבים במציאות לא היו עובדים. האופן שבו זומבים עובדים בדרך כלל בסרטים, יש וריאציות, כן? יש כל מיני סוגים, אבל הזומבים הקלאסיים, האופן שבו זה עובד זה אם זומבי נושך אתכם אתם נהיים זומבי ואז אתם מנסים לנשוך אנשים אחרים וכל מי שתנשכו אותו הופך מיד לזומבי וככה זה מתפשט. אבל זאת דרך ממש ממש לא יעילה להפיץ מחלה. כי זומבים רואים עליהם מיד שהם זומבים, אין להם שום תקופת דגירה, הם מיד הופכים לזומבים, הם מיד הולכים ועושים 'ברייייינס' והם תוקפים אנשים. עכשיו אם מישהו מגיע אליי ומנסה לנשוך אותי אני יודע שמשהו לא בסדר, גם אם אני לא אדע שהוא זומבי אני אדע שאני רוצה להתרחק ממנו. אז אולי הזומבי הראשון יצליח לנשוך איזה בן אדם אחד או שניים ואז גם הם יהיו זומבים, אבל מהר מאוד אנשים ידעו להתרחק מטיפוסים מרקיבים שמדשדשים ועושים 'אווווו'. והדבקה עוברת רק בנשיכה. זה לא עובר באוויר, זה לא עובר במשטחים, זה נורא לא יעיל. ואפילו אם כן, נגיד שהם יצליחו להדביק מדינה שלמה, איך הם יעברו למדינה אחרת? חלק מהעניין בפנדמיה כל-עולמית זה שהיא עוברת בין מדינות כי מספיק שתייר אחד חולה יטוס במטוס אז הוא יעביר את המחלה מסין לאיטליה או משהו כזה. איך זה יקרה אצל זומבים? אתם רואים זומבי לוקח מטוס? 'שלום לך אדוני, תרצה לשתות משהו? תה, קפה?', 'ברייייינס'. 'אני מצטערת, אזל לנו הבריינס, אתה רוצה תה במקום? תודה. והנוסע שמאחוריך ביקש שלא תקיא על המושב, תודה'. זה לא ילך, מגפת זומבים פשוט לא תעבוד בגלל שהיא כל כך קטלנית. אבל מגפות אחרות יכולות לעבוד. קחו את הקורונה. הקטע עם קורונה זה שיחסית למגפת זומבים זה לא מאוד מסוכן. זומבים, כל מי שנושכים אותו מת, כלומר הופך לזומבי מיד. קורונה, כמו שאתם בטח יודעים, רוב האנשים שיידבקו בקורונה לא ימותו מזה. הרבה מהם יקבלו מה שנראה כמו שפעת קלה, ישתעלו קצת וזהו. יש כאלה שלא ירגישו אפילו את זה, פשוט לא ידעו אפילו שיש להם את הוירוס. אבל אנשים כאלה שלא יודעים אפילו שהם חולים יכולים לשאת עליהם את הוירוס בלי לדעת את זה, והם ממשיכים להסתובב, הם עולים למטוסים, הם פוגשים אנשים, הם לוחצים ידיים. הם לא נושכים אף אחד, אבל הם יכולים להדביק ככה הרבה יותר אנשים. הוירוס הזה מאוד יעיל בגלל שברוב המקרים הוא לא כזה מסוכן. ובגלל שהוא מופץ כל כך בקלות, אם לא היינו עושים איזשהם צעדי מניעה הוא פשוט היה מופץ במהירות לכולם. וכידוע במקרים מסוימים הוא כן יוצר מחלה קשה. אני לא יודע מה האחוזים בגלל שדיברו בהתחלה על שני אחוזים או יותר או פחות, אני לא יודע את זה, אבל ברור שאחוז קטן יחסית מהאנשים שנדבקים בוירוס יכולים למות מזה. זה כמעט רק אנשים מבוגרים, ילדים עושה רושם שלא מושפעים מזה בכלל, ועדיין אחוז קטן בין כל האנשים בעולם זה הרבה מאוד אנשים. שני אחוז מכל האנשים בעולם זה הרבה מיליוני אנשים ואנחנו לא רוצים שזה יקרה. ולכן אנחנו יושבים בבית ולא הולכים לשום מקום ולא לוחצים ידיים ולא פוגשים אנשים ושוטפים ידיים כל הזמן. הלוואי עלינו זומבים. מגפת זומבים הייתה במציאות דבר שהשתלטו עליו תוך רגע, היא לא הייתה יוצאת מסין אף פעם. מגפת כדורי ספוג עם סיכות, זה דבר בעייתי. בכל מקרה זאת הייתה התשובה. לרשימת התודות צריך להוסיף גם את קרן לנדסמן, חוד החנית של המאבק בקורונה ומבינה גם בזומבים. אם אתם רוצים לשמוע עוד על וירוסים וחיידקים ומה כל זה אומר בעצם, אז בטח תתעניינו בפרק בשני חלקים של 'עושים רפואה' שיצא בשנה שעברה. קוראים לזה 'קטן אבל ארס' על וירוסים, אנשים ומה שביניהם. את הפרק הזה כמו את כל הפרקים של התשובה אתם יכולים למצוא באפליקציה של עושים היסטוריה או בכל אפליקציית פודקאסטים או באתר ranlevi.com. עוד עדכונים אתם יכולים למצוא בעמוד הפייסבוק 'דורון פישלר נגד העולם' ושם תוכלו למצוא גם עדכונים על הרצאות שלי, למרות שזה מכוון רק לאנשי העתיד כי כרגע אין הרצאות. גיא בינון מפיק ועורך, אביב שם טוב ייעוץ ותמיכה מורלית, רן לוי העורך הראשי, דני תימור המנהל העסקי, אני דורון פישלר, זאת שישבה וישנה פה מאחור ולא תרמה שום דבר זאת ארלקינה. ביי ביי, תהיו בריאים. רשת עושים היסטוריה 36:41 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] תמאם שוד: סיפור מסתורין</title>
        <link>https://mat-mo.github.io/podtext/episodes/htshvbh/htshvbh-tmm-shvd-sypvr-mstvryn.html</link>
        <guid>https://mat-mo.github.io/podtext/episodes/htshvbh/htshvbh-tmm-shvd-sypvr-mstvryn.html</guid>
        <pubDate>30 במרץ 2020</pubDate>
        <description>Transcript for [התשובה] תמאם שוד: סיפור מסתורין from התשובה</description>
        <content:encoded><![CDATA[
            דורון פישלר 00:00 שלום, אני דורון. דבר אחד שאני צריך להגיד לפני הכל - זה לא פרק רגיל של "התשובה", והוא גם קצת יותר מבוגר מהרגיל. הסיפור הזה כולל כמה פרטים שהם לא ממש לילדים. עכשיו, אני יודע שיש ילדים ששומעים את הפודקאסט הזה; במקרה הזה, אני הייתי ממליץ להורים לשמוע את הפרק קודם ולהחליט אם זה בסדר שהילדים יקשיבו או לא. לילדים, סליחה. דורון פישלר 00:42 שלום, אני דורון פישלר. אתם מקשיבים ל"התשובה". לפני כמה פרקים דיברתי על משולש ברמודה, ודיברתי שם על ה"מרי סלסט" קצת, הספינה שכל האנשים עליה נעלמו ואני לא יודע מה קרה לה. ואמרתי גם שאני די אוהב את זה שאני לא יודע מה קרה לה, כי אני אוהב תשובות, אבל אני גם אוהב מסתורין - שאלות שאין להן תשובה. אז קיבלתי שאלה ממאור שאמר: בפרק על מרי סלסט אמרת שאתה אוהב סיפורי מסתורין בלי תשובה, מה סיפור המסתורין שאתה הכי אוהב? שאלות כאלה של מה הסרט החביב עליך, מה טעם הגלידה שאתה הכי אוהב, אלה שאלות שבדרך כלל אני לא כל כך אוהב כי אני לא יודע, אני לא מתחייב לדבר אחד ספציפי שאני הכי אוהב בעולם. אבל האמת, כששואלים אותי את השאלה הזאת - מה סיפור המסתורין שאני הכי אוהב - יש סיפור אחד בדיוק שקופץ לי לראש. אז בתור תשובה, אני פשוט הולך לספר לכם את הסיפור הזה. יש כמה סיבות שאני אוהב את הסיפור הזה. קודם כל, הוא אמיתי. יש הרבה מאוד סיפורים שמסתובבים שהם לא כאלה אמיתיים או מבוססים על משהו אמיתי אבל נורא נופחו; הסיפור הזה הוא אמיתי. יש צילומים, יש תיעודים, זה קרה, למרות שזה לא נשמע כאילו זה קרה. זה כל כך נשמע כמו איזה סרט בלשים עם טוויסטים ותגליות מוזרות וכאלה דברים. ואני יודע שלא חסרים פודקאסטים שעוסקים בחקירות אמיתיות של פשעים; אל תדאגו, "התשובה" לא הולך להפוך לפודקאסט True Crime, פעם אחת מותר לי. בכל מקרה, מה שהופך את הסיפור הזה ליוצא דופן זה שבדרך כלל מה שקורה בסיפורים כאלה זה שמישהו מת, ואז השאלה היא: מי היה הרוצח? במקרה הזה, השאלה היא: מי היה הנרצח? והאם היה רצח בכלל. אז אחרי הפרסומת, אני אספר לכם על המקרה של תמאם שוד. דורון פישלר 02:45 תשמעו, יש לי רק 100 מילים לספר לכם על המזרנים של פנדה, אז אני אזדרז. וואו, כבר בזבזתי 20 מילים, זה ממש מלחיץ. מה? 23 מילים. לא חשוב. פנדה מציעה מגוון של מזרנים איכותיים מספוג זיכרון ויסקו-אלסטי, וגם טופר, שכבת נוחות דקה שמשדרגת כל מזרן קיים בקלות. לכל המוצרים יש תקופת ניסיון כדי שלא תצטרכו לצאת מהבית. משלוחים והחזרות ללא עלות. בקרו באתר הבית של פנדה: pandazzz.co.il והזמינו מזרן, טופר, כרית או מצעים במחירים משתלמים במיוחד. 5% הנחה למאזיני הרשת - הזינו "osim" באנגלית, O-S-I-M, בעת ההזמנה באתר. אין כפל מבצעים. פיו, זה היה קרוב. כבר הייתי בטוח ש-100 מילים לא יספיקו לי בשביל... דורון פישלר 03:37 ב-06:30 בבוקר הטלפון בתחנת המשטרה מצלצל, ומישהו אומר שיש איש מת על חוף הים בסומרטון פארק. התאריך הוא ה-1 בדצמבר 1948, קצת אחרי מלחמת העולם השנייה, ההתחלה של המלחמה הקרה וחצי שנה אחרי הקמת מדינת ישראל, מה שלא שייך לסיפור הזה בכלל, מכיוון שאנחנו נמצאים באוסטרליה. סומרטון פארק היא עיירה קטנה מאוד שהיא אחד הפרברים של העיר אדלייד בדרום אוסטרליה. המשטרה מגיעה לבדוק את העניין כמובן. החוף הוא שקט ויפה; יש טיילת ליד החוף, ויש גדר אבן שמפרידה בין החול לבין הטיילת, ומדרגות עץ שיורדות מהטיילת אל החול. ליד המדרגות שוכב בן אדם שנראה קצת כאילו פשוט ישב רגע להסתכל על הים ונרדם שם. שוכב שם עם הרגליים לכיוון הים, הראש שלו שעון על הגדר. הוא לא נראה כמו איזה הומלס או שיכור או מסומם או משהו; זה איש לבן, נראה בסביבות גיל 45 כזה. הוא די נאה, הוא גבוה, שרירי. הוא לובש בגדים נקיים: חולצה לבנה מכופתרת, מכנסיים חומים, נעליים, ז'קט ועניבה. כמו כן, הוא מת. האיש לא שוכב בשלולית דם, הוא לא דקור, הוא לא ירוי, אין עליו שום סימני אלימות. הוא פשוט מת. השוטרים שמגיעים לשם עושים חיפוש מהיר בבגדים שלו, בכיסים שלו, והם מוצאים כמה דברים. הם מוצאים שם קופסת סיגריות וקופסת גפרורים, מסרק, עוד מסרק אחד (היו לו שניים), חפיסת מסטיק, כרטיס אוטובוס וכרטיס רכבת. מה שהם לא מוצאים זה ארנק או תעודת זהות או כל אמצעי זיהוי אחר, כך שהזהות של האיש הזה נשארת לא ברורה. אז הם מתחילים לחקור. עכשיו, החקירה, לפחות בשלב הזה, היא לא חקירת רצח כי אין שום סימנים לרצח. השוטרים רק מנסים לענות על שתי שאלות: א' - מי זה האיש הזה? וב' - מה הרג אותו? אז בקשר לשאלה הראשונה: מי זה? בדרך כלל אם בן אדם כלשהו נעלם, מישהו ידווח על זה. יהיו לו משפחה, עבודה, חברים - יש אנשים שישימו לב שהבן אדם פשוט לא נמצא יותר, ובשלב כלשהו הם ידווחו על זה למשטרה. אבל אף אחד בסומרטון או באדלייד או בערים שמסביב לא מדווח על נעדר שמתאים לתיאור הזה. לזה יש תשובה פשוטה: האיש הזה לא היה מקומי. הוא הגיע לאזור רק יום לפני כן. המשטרה שואלת אנשים, כל מי שראה את האיש הזה ביממה האחרונה, ולפי העדויות של אנשים שנתקלו בו ולפי הכרטיסים שלו, הם בונים לוח זמנים של מה האיש הזה עשה פחות או יותר ביממה לפני שמצאו אותו על החוף. אז אנחנו יודעים שהוא הגיע ברכבת לתחנת הרכבת המרכזית באדלייד בסביבות השעה 11:00 בבוקר. הוא קנה כרטיס אוטובוס שלקח אותו לפרבר, לתחנה שנמצאת משהו כמו 20 דקות הליכה מהחוף. ואז במשך כמה שעות אין לנו מושג מה הוא עשה, כי הפעם הבאה שראו אותו זה בערב. 19:15 בערב שני אנשים שטיילו על החוף ראו אותו שוכב באותו מקום בדיוק ליד המדרגות. הם אמרו שהם ראו אותו זז, כך שהוא לא היה מת בשלב הזה, אבל בדיעבד מתברר שהוא לא קם יותר משם. אוקיי, אז הוא לא מהסביבה. איך מוצאים מאיפה הוא כן? יש דרכים. אחת הדרכים לדעת מאיפה בן אדם הגיע היא דרך הבגדים שלו. באותה תקופה לא הייתם קונים את כל הבגדים ברשת אופנה שיש לה 500 סניפים בכל המדינה, וממילא הכל מיוצר באותו מפעל בסין. כך שהתווית של הבגד עם השם של החנות שבה הוא נקנה, ובדרך כלל מופיעה על התווית גם באיזו עיר החנות הזאת נמצאת, זה יכול לתת רמז מצוין לגבי איפה האיש הזה היה ומאיפה הגיע. הרבה אנשים גם כתבו את השם שלהם על התוויות של הבגדים. רק שלאדם הזה לא היו תוויות על הבגדים. כל התוויות מהבגדים שהוא לבש נתלשו. וזה טיפ טיפה מוזר, כי יכול להיות שזה פשוט גירד לו בצוואר, אבל רוב האנשים לא עושים את זה, הם לא מקפידים לתלוש את כל התוויות מהבגדים שלהם. וזה טיפה מתחיל להיראות כמו איש שלא רוצה שידעו מי הוא. חוץ מזה, כאן גם עולה השאלה: איפה הארנק שלו בעצם? הבן אדם היה רחוק מהבית והוא קנה כרטיסי אוטובוס, כלומר היה לו כסף, אבל בכיסים שלו לא הייתה אגורה. אז הוא איבד את הארנק איפשהו במהלך היום? או שגנבו לו אותו כשהוא שכב על החוף? או אולי מישהו הרג אותו ולקח לו את הארנק כדי שלא יזהו אותו? בקיצור, התשובה ל"מי זה" היא שלאף אחד אין שום מושג. עכשיו, בקשר לשאלה השנייה: ממה הוא מת? את הגופה מעבירים לבית חולים, ושם פתולוג עושה בו ניתוח שלאחר המוות ומודיע בגדול שגם הוא לא יודע למה האיש הזה מת. לא היו לו פצעים בגוף, לא היו לו חבורות בולטות או מחלות ברורות. הלב שלו היה במצב טוב, הוא היה בכושר ממש טוב. למעשה, שריר התאומים בחלק האחורי של הקרסול, השריר הזה שלו היה כל כך מפותח, שהפתולוג אמר שהוא חושב שהאיש הזה היה רקדן בלט מקצועי, כי רק למי שמבלה הרבה זמן על קצות האצבעות יכולים להיות שרירים כאלה מפותחים. בקיצור, האיש היה בריא לגמרי מלבד כמובן העובדה שהוא מת. נראה כאילו פשוט נשכב שם על החול והפסיק לחיות מסיבה לא ברורה. במקרה כזה של בן אדם שמת בלי סיבה נראית לעין, יש הסבר מתבקש וההסבר הוא רעל. הפתולוג הגיע למסקנה שלמרות שהוא לא יכול לומר את זה בוודאות, מכיוון שאין עדויות לסיבה אחרת, סיבת המוות היא כנראה רעל. אז נשלחו דגימות דם של האיש לבדיקת רעלים, והן חזרו שליליות. לא מצאו לו רעלים בדם או סמים או שום דבר כזה. בנוסף, כשאנשים מורעלים בדרך כלל הם לא פשוט מפסיקים לזוז; הם מקיאים, הם מתפתלים, ולא היה שום סימן לדבר כזה אצל האיש הזה. כל זה לא אומר שתיאוריית הרעל לגמרי לא באה בחשבון. קיימים רעלים שנעלמים מהגוף אחרי זמן קצר בלי להשאיר סימן, כך שלא יראו אותם בבדיקת הדם. מרגלים או רוצחים שכירים בסיפורי ריגול - זה מה שהם משתמשים בו, רעלים בלתי נראים. אז דברים כאלה קיימים, אבל אלה לא דברים נפוצים; זה לא משהו שאתם יכולים בקלות פשוט להיכנס לסופר-פארם ולהגיד "תן לי רעל". זה לא משהו שאפשר להשיג נורא בקלות, אז זה לא נשמע כמו הסבר נורא סביר. ודווקא זה גם מעלה יותר את החשד שאולי זה לא היה מוות טבעי או תאונה. אם היה מעורב בעניין רעל מיוחד ונדיר, זה אומר כנראה שמישהו, או האיש בעצמו או מישהו אחר, עשה את זה בכוונה. לסיכום: יש פה בן אדם שאף אחד לא יודע מי הוא, שמת מסיבה שאף אחד לא מבין. בינתיים, עבר חודש. חודש עובר ואין שום התפתחות. המשטרה עדיין תקועה לחלוטין. כמה אנשים מגיעים כדי לנסות לזהות את האיש; כמה מהם טוענים שהם יודעים מי זה, הוא מזוהה ככמה אנשים שונים, אבל אחרי בדיקה קצרה מתברר שכל הזיהויים האלה שגויים. הם עדיין לא יודעים מי זה. אחרי חודש המשטרה מקבלת תגבורת; שני חוקרי משטרה מהעיר הגדולה מגיעים. עכשיו, אם זה היה סרט, היינו צריכים כבר דמות ראשית; כאן הייתי מכניס את הבלשית מירה צח שגדלה בעיר הגדולה, היא קשוחה, היא בדיוק הסתכסכה עם המפקד שלה או משהו, היא מופקדת על המקרה ומירה צח לא תעזוב אותו עד שתפצח אותו. הבעיה היא שבמציאות הרבה חוקרים שונים עבדו על המקרה הזה לאורך הזמן, ולתת רשימה של השמות שלהם לא כל כך יעזור, אז אנחנו נשארים בלי דמות ראשית של חוקר. אבל לחוקרים החדשים כן יש רעיונות חדשים, וטובים. למשל, הם מחליטים לבדוק בתחנת הרכבת. בן אדם שמגיע ברכבת לעיר זרה כנראה לא יסתובב כשיש עליו רק סיגריות ומסרק. בתחנת הרכבת יש שירות של שמירת חפצים. אז למה שלא נלך לשם ונברר אם האיש במקרה השאיר שם איזה תיק או משהו כשהוא עבר שם? והם צודקים. מתברר שבאמת יש מזוודה בשמירת חפצים בתחנת הרכבת שמישהו השאיר שם לפני חודש, בדיוק יום לפני שמצאו את האיש המת, ואף אחד אף פעם לא בא לקחת אותה. אז הם בודקים את המזוודה, ולפי שאריות של בדים של חוטים שנמצאים שם הם מאשרים שזאת באמת המזוודה שלו. הוא השאיר אותה בתחנה וכנראה התכוון לחזור לקחת אותה בשלב מאוחר יותר. ובמזוודה הזאת יש - יש שם בגדים, יש שם כמה זוגות מכנסיים, חולצות להחלפה ומשחת נעליים ומברשת וסבונייה וניירות ועפרונות, אבל גם כאן - אין ארנק, אין תעודה, אין מסמכים כתובים, אין שם. ומכל הבגדים הורידו את התוויות. כלומר, כמעט מכולם. על שלושה פריטי ביבוש במזוודה הם כן מצאו תגיות עם שם. השם היה "קין" (Kean). מה שקצת תמוה זה שהשם הזה אויית בשתי צורות שונות - פעם אחת עם "e" בסוף ופעם אחת בלי - שזה קצת מוזר כי רוב האנשים יודעים איך לאיית את השם של עצמם. אז כמובן, החוקרים החרוצים יוצרים קשר עם רשויות המשטרה ברחבי אוסטרליה כדי למצוא איפה בכל היבשת יש בן אדם נעדר שקוראים לו קין. לא היה אחד כזה. לאף אחד בכל אוסטרליה לא היה חסר בן אדם בשם קין. ליתר ביטחון הם בודקים גם ברשימת הנעדרים של ניו זילנד, ושל ארצות הברית ושל בריטניה ושל כל מדינה אחרת שהיה לה קשר איתם, אבל בשום מקום בעולם הם לא מוצאים נעדר בשם קין. אז מה הרווחנו מהרעיון המבריק למצוא את המזוודה הזאת? בגדול - שום דבר. עוד חודשים עברו. האיש המת נשאר כל הזמן הזה במקררים של חדר המתים כדי שאם סוף סוף יבוא מישהו שידע מי הוא, אפשר יהיה לזהות אותו. אבל יש גבול לכמה אפשר לשמור גופה, גם בקירור; הגופה התחילה כבר להירקב, היה צריך לקבור אותה. לפני שהוא נקבר עשו יציקת גבס של הפנים שלו - מעין פסל של הפנים שלו כדי שאפשר יהיה להשתמש בו בהמשך כדי לנסות לזהות אותו. זאת עבודה מוזרה לעשות מסכות גבס לגופות, אבל מישהו צריך לעשות את זה. והאיש נקבר. בשלב הזה האיש הבלתי ידוע מהחוף נהיה כבר סוג של סלב מקומי; כל פעם כתבו עליו בעיתון, כל פעם שהייתה איזושהי התפתחות בחקירה, אנשים כבר הכירו אותו, שמעו עליו. וקבוצה של אנשים מקומיים ששמעו על המקרה הזה לא רצו שהוא ייקבר סתם בלי שום סימן, אז הם תרמו קצת כסף כדי לשלם על מצבה קטנה. מצבה שנמצאת שם עד היום, שעליה כתוב: "פה נקבר האיש הלא ידוע שנמצא בחוף סומרטון ב-1 בדצמבר 1948". ושם הוא נח עד היום. אבל הסיפור שלו לא נקבר. אם זה היה סרט, אתם יודעים איך זה היה עובד: ממש רגע לפני שמאבדים תקווה מגיע עוד משהו. שנייה לפני שסוגרים את התיק מירה צח עוברת שוב על הבגדים והיא מוצאת עוד רמז קטן שאיכשהו אף אחד לא מצא עד עכשיו, והרמז הזה הוא מה שיהפוך לחלוטין את המקרה הזה. וזה באמת מה שקרה. קצת לפני שהוא נקבר עשו עוד חיפוש על הבגדים שהוא לבש כשהוא מת ומצאו עוד דבר שהם לא מצאו בפעם הראשונה. ואפשר להבין איך הם פספסו את זה, כי זה היה דבר זעיר: בסך הכל חתיכת נייר, קטנטנה, ברוחב של משהו כמו שלושה סנטימטרים, מגולגלת. היא הייתה חבויה בתוך כיס פנימי שנתפר בתוך אחד מכיסי המכנסיים שלו, מין כיס סודי. וזאת פיסת הנייר הזאת שהפכה את המקרה הזה ממקרה די מוזר למקרה ממש ממש מוזר. על פיסת הנייר הזאת היו כתובות שתי מילים: תמאם שוד (Tamam Shud). והמילים האלה הפכו פתאום להיות הרמז העיקרי, שלא לומר היחיד, לזהות של האיש הזה. מה זה? או מי זה? תמאם שוד. למה האיש החזיק את הפתק הזה בכיס שלו? מאיפה הגיע הפתק הזה ומה זה לכל הרוחות תמאם שוד? פיסת הנייר הייתה קרועה, כלומר השוליים שלה לא היו ישרים, כאילו גזרו אותה אלא מחוספסים - ברור שמישהו קרע אותה מתוך נייר גדול יותר. המילים שעליה כתובות באנגלית, כלומר באותיות אנגליות, למרות שאלה כמובן לא מילים שיש להן משמעות באנגלית. הן לא כתובות בכתב יד, הן מודפסות; אבל מודפסות לא בכתב רגיל, בפונט רגיל, אלא בפונט קצת משונה - אותיות גדולות יחסית, מקושטות, ועל אחת האותיות a מעליה יש סימן, מין גרש, שגורם לזה להיראות כאילו זה משהו בשפה אחרת. יש שטח לבן ריק משני הצדדים של האותיות וגם מעליהם ומתחתיהם, כך שזה לא היה חלק ממשפט - זה ביטוי שמודפס לבדו. הנייר והדפוס נראים כמו כאלה של ספר, כלומר זה נראה כאילו זה נתלש מתוך ספר. אז המשימה הפכה פתאום לספרותית. המשטרה חיפשה מי יכול להגיד מאיזה ספר זה לקוח. לא משימה מאוד פשוטה, כי רוב האנשים לא מכירים בעל פה את כל המילים שנכתבו בכל הספרים. אז הם חיפשו מישהו שיוכל להגיד באיזה ספר הופיעו המילים תמאם שוד ומה זה אומר. זה הקטע שבו בגרסת הסרט הבלשית מירה צח נכנסת לספרייה העירונית הריקה ופוגשת שם את הספרן המקומי - טיפוס מופנם שיודע בעל פה כמעט את כל הספרים בעולם, והוא זה שנותן לה את הפתרון. וכמובן הספרן הזה, שמגולם כנראה על ידי בנדיקט קמברבאץ', ממשיך גם לסדרת סרטי המשך שבהם הוא משתמש בידע הספרותי שלו כדי לפתור תעלומות בלשיות. מה שקרה בפועל זה שזה היה עיתונאי שנתן להם את התשובה. הוא באמת הכיר את הספר שממנו זה לקוח. הספר הוא ה"רובאיאת" של עומר חיאם. עומר חיאם (ואני מאוד מקווה שאני באמת מבטא את זה באופן שדומה לנכון, כי דווח לי שאם אני אומר "חיים" במקום "חיאם", אז המשמעות של זה היא הביצים שלי). בכל אופן, חיאם היה משורר ומדען ואסטרונום ופילוסוף ופרסי וחי במאה ה-11 וה-12. הוא היה איש רב פעלים. היום רוב המתמטיקאים הם לא משוררים ורוב המשוררים הם לא מתמטיקאים, אבל חיאם ידוע גם בזה שהוא פיתח שיטה גיאומטרית לפתור משוואות מהמעלה השלישית וגם בספרי השירים שהוא כתב. היצירה הכי מוכרת שלו היא ה"רובאיאת" - המרובעים בעברית; זה כי בכל שיר יש בדיוק ארבע שורות. הספר הזה הוא די ידוע, ולא רק בפרס; יש כמה תרגומים של הספר הזה לאנגלית, הוא יצא בכל מיני מהדורות בכל מיני מקומות בעולם. כשבחלק מהתרגומים בסוף הספר, אחרי השיר האחרון, כתוב: תמאם שוד. כי תמאם שוד בפרסית זה "תם ונשלם", או במילים אחרות - זה הסוף. כלומר, האיש מהחוף לא רק שהיה חובב שירה פרסית, אלא הוא נמצא מת כשבכיס שלו יש פתק קטן שעליו כתוב "זה הסוף". מעניין. זה בהחלט מחזק את הרעיון שהאיש ידע שהוא הולך למות. הפונט המסוים והמקושט הזה שנועד להיות מין חיקוי של הכתב הפרסי - בו השתמשו מתברר במהדורה אחת מסוימת ודי נדירה של הרובאיאת, מהדורה שיצאה בניו זילנד. מן הסתם לא להרבה אנשים יש את המהדורה המסוימת הזאת של הספר המסוים הזה, ולכן המשימה הבאה הייתה למצוא את הספר המסוים שממנו נתלשו המילים האלה. אז המשטרה ביקשה את עזרת הציבור. בעיתונים הופיעה תמונה של הפתק עם המילים, והם ביקשו ממי שיש לו את הספר המסוים הזה לסור לתחנת המשטרה ולספר להם על זה. קלוש, אבל אולי יצא מזה משהו. ויצא. כי כמה ימים מאוחר יותר הגיע לתחנת המשטרה בן אדם עם עותק של הרובאיאת, עותק של המהדורה הניו זילנדית המסוימת הזאת, עותק שחלק מהעמוד האחרון שלו היה קרוע. איך הוא השיג את הספר הזה? הוא מעולם לא קנה אותו. הוא סיפר שהוא פשוט מצא את הספר הזה במושב האחורי של המכונית שלו. לא היה פה איזה קסם טלפורטציה; החלון של המכונית היה פתוח, כן? סומרטון לא הייתה מקום מלא פשע, אנשים היו משאירים את החלונות של המכוניות שלהם פתוחים באותו זמן, מתברר. והאיש הזה סיפר שלא מזמן, לפני כמה חודשים כבר, פחות או יותר ב-1 בדצמבר, הוא חזר למכונית שלו יום אחד וגילה שמישהו זרק פנימה ספר. די מוזר. המכונית שלו חנתה כמה מאות מטרים מהחוף שבו נמצא האיש המת. אז הנה עוד דבר שאנחנו כנראה יודעים על מה שהאיש הזה עשה ביום האחרון שלו: הוא יצא מתחנת הרכבת בלי המזוודה שלו אבל עם ספר ביד, ובשלב כלשהו הוא קרע מתוך הספר את המילים "תמאם שוד", גילגל אותם, שם אותם בכיס, זרק את הספר למכונית אקראית והלך לחוף למות. כמו בכל סיפור בלשי או חדר בריחה טוב, רמז טוב אחד מוביל לרמז אחר. המשטרה כמובן בודקת טוב-טוב את הספר מכל הכיוונים, וכמובן אין עליו שם או סימנים מזהים או כרטיס ספרייה - זה יהיה קל מדי. מה שכן יש: על הכריכה האחורית שלו יש חריטות קלות, כאילו מישהו שם נייר על הספר וכתב משהו, אז אפשר לראות את הסימנים שעברו דרך הנייר אל הכריכה של הספר. ודי קל לפענח מה נכתב שם. היו שם שני דברים שכתובים שם: הדבר הראשון הוא סדרה של אותיות, אבל לא אותיות שמרכיבות איזושהי מילה הגיונית. השורה הראשונה היא WRGOABABD, אחר כך WTBI MPA. יש שם חמש שורות כאלה. אחת מהשורות מחוקה בקו, ושתי שורות אחר כך יש שורה אחרת שמתחילה באופן כמעט זהה וממשיכה - כלומר נראה כאילו הוא התבלבל בשורה הזאת, מחק אותה ואז התחיל אותה מחדש. מה זה אומר? צופן. זאת התשובה הברורה. האיש פינח צופן כלשהו או כתב משהו בצופן כלשהו. צפנים אפשר לפענח. זה שיש משהו שכתוב בצופן זה לא אומר שאף אחד לעולם לא ידע מה זה; צפנים פשוטים אפשר לפענח עם ניתוח תדירויות, כלומר אם כל פעם במקום האות a הוא כתב את האות x ובמקום את האות b את האות k וכל זה - זה לא ממש קשה לספור אילו אותיות מופיעות יותר מהאחרות ומכאן להסיק שהן האותיות היותר נפוצות ומשם בהדרגה לפענח את הכל. זה אפילו די כיף, זה סוג די כיפי של חידה, תנסו את זה פעם. צפנים יותר מתוחכמים גם את זה אפשר לפענח; יש אנשים חכמים מאוד שזה התפקיד שלהם לפענח צפנים שיודעים לפתור גם דברים לא פשוטים. רק שזה לא עבד במקרה הזה. אם מדובר פה בצופן, אף אחד - והרבה ניסו - אבל אף אחד לא הצליח עד היום להבין מה כתוב שם. אנשים ניסו כבר כל שיטה אפשרית, ניסו להשתמש בספר, ברובאיאת, כדי לפענח אותו - זה לא עבד. סיבה אחת יכולה להיות שזה פשוט טקסט ממש קצר; זה בסך הכל 50 אותיות, או 44 אם לא סופרים את השורה המחוקה. וזה לא ממש מספיק כדי לעשות ניתוח תדירויות כמו שצריך. חוץ מזה, זה גם לא ממש נראה כמו משפט הגיוני באנגלית: יש חמש שורות, אין רווחים באמצע של כל שורה, כלומר זה נראה כמו חמש מילים אבל כולן מאוד ארוכות, בין 9 ל-13 אותיות. זה לא נראה כמו משפט הגיוני. אז מה המשמעות של האותיות האלה? אף אחד לא יודע. אם אתם תצליחו לגלות, אתם תהיו הראשונים. אז בן אדם חסון בלי זהות שמסתובב במקומות לא מוכרים, אולי עם רעל נדיר, וכותב דברים בצופן... די ברור למה בשלב הזה אנשים התחילו לשאול ברצינות: הטיפוס הזה היה מרגל? יכול להיות שהסיבה שאף אחד לא מדווח על נעדר, הסיבה שהבן אדם מסתובב בלי תעודת זהות וכל זה, זה שהוא היה שייך לאיזו סוכנות ביון חשאית ולכן אף מדינה לא מודה שהוא קיים? חלק מהחפצים של האיש גרמו לחשד שהוא אמריקאי. למשל, אחד משני המסרקים שלו היה מסוג שלא נמכר באוסטרליה אבל היה בארצות הברית. וזה גם היה קצת מוזר שקופסת הסיגריות שלו הייתה של סיגריות ממותג אחד אבל הסיגריות שבתוכה היו של סיגריות ממותג אחר, מותג הרבה יותר יקר. אולי הוא לא רצה למשוך תשומת לב לעצמו? מה יש למרגל לחפש באזור הזה? טוב, לא רחוק משם היה שטח צבאי סודי שבו עשו ניסויים בטילים; לכו תדעו. אבל לא סיימנו עם הספר, כי יש עוד דבר שנמצא כתוב שם חוץ מהקוד: יש שם מספרי טלפון, שניים, מספרי טלפון מקומיים. וזה כבר משהו שאפשר לעבוד איתו. מספר הטלפון הראשון הוא, מתברר, מספר טלפון של בנק מקומי. המשטרה מתקשרת, מבררת; לבנק אין שום מושג מי האיש הזה. אין להם שום מושג על הספר, לא על הקוד, הם לא עוזרים בשום צורה. מספר הטלפון השני הוא הטלפון של ג'סיקה תומפסון. ג'סיקה תומפסון, המכונה בקיצור ג'ו או לפעמים ג'סטין, היא אישה בת 27, היא עובדת בתור אחות. היא נשואה, היא אמא לילד בן שנה. והיא גרה 400 מטרים מהנקודה שבה מצאו את האיש המת, מרחק של חמש דקות הליכה. השוטרים, למודי הניסיון, לא רוצים להבהיל אותה יותר מדי, ולכן יום אחד הם דופקים לג'סיקה בדלת בנימוס ומבקשים לשאול אותה כמה שאלות. והיא אומרת "בבקשה". והם שואלים: "גבירתי, הגבר המת שנמצא כאן לפני כמה חודשים, בטח שמעת על זה, האם יש לך קשר אליו? יש לך רעיון כלשהו לגביו?" והיא אומרת: "לא, אין לי שום מושג, רק קראתי על זה בעיתון". והם אומרים: "פייר אינאף (Fair enough). הספר הזה, את מכירה את הספר הזה?". "כן, עומר חיאם הוא המשורר החביב עליי". "הו, האם יש לך ברשותך עותק של הספר הזה?". "לא, היה לי, אבל נתתי אותו". "הו, למי?". "לאלף בוקסל (Alf Boxall) לפני ארבע שנים. ספרי לנו עוד על זה בבקשה". ארבע שנים לפני כן, ב-1945, ג'סיקה (אז היה לה שם משפחה אחר כי עוד לא הייתה נשואה) למדה בבית ספר לאחיות בסידני. היא פגשה שם קצין צבא בשם אלף בוקסל. הם נפגשו כמה פעמים בפאב ששניהם ביקרו בו; הוא היה הרבה יותר מבוגר ממנה, היא הייתה אז בת 23 הוא היה כמעט בן 40, ובכל זאת הם התיידדו או אולי יותר מזה. בסופו של דבר הוא נשלח לחזית למלחמת העולם השנייה; הם נפגשו בפעם האחרונה באותו פאב ובתור מתנת פרידה היא נתנה לבוקסל עותק של ספר השירים החביב עליה - הרובאיאת. זאת הייתה הפעם האחרונה שהיא פגשה אותו. זה לא שקרה לו משהו; הוא נשאר בחיים, הוא גם כתב לה מכתב בשלב יותר מאוחר, אבל הם מעולם לא נפגשו שוב. מעניין. בעקבות המידע הזה המשטרה מבקשת מג'סיקה לסור איתם לתחנה כדי לראות לא את האיש עצמו (כי הוא כבר קבור) אבל את מסכת הגבס שהכינו מהפנים שלו, כדי לראות אם היא תוכל לזהות אותו. היא מגיעה לשם, ומה שקורה שם - לפי התיאור של אחד מאנשי המשטרה שהיה שם - היא מעיפה מבט אחד על הפסל הזה, מחווירה, מתנודדת - היא נראית כאילו היא עומדת להתעלף. היא הסיטה את המבט ולא רוצה להסתכל עליו יותר, היא מסתכלת על הרצפה כל הזמן. ומאותו רגע היא מאוד מתחמקת. הם שואלים אותה: "את מזהה את האיש הזה?"; היא אומרת "לא". הם שואלים: "זה אלף בוקסל במקרה? יש לך מושג כלשהו מי האיש הזה?"; והיא אומרת "לא, אני לא יודעת". ומאותו רגע בעצם כל התשובות שהיא נותנת זה "לא" ו"אני לא יודעת". היא משקרת. השוטרים חושדים מיד שהיא משקרת; היא לא מתנהגת כמו אחת שאין לה מושג מי זה האיש הזה - זה נראה כאילו היא כן מזהה אותו אבל לא מוכנה לדבר על זה. אבל מכיוון שהיא לא באמת חשודה בשום דבר - זה לא נראה כאילו היא הרגה אותו - היא משוחררת. אז אני חושב שבשלב הזה כבר אפשר להבין מה בעצם היה הסיפור כאן; וזה סיפור רומנטי, טרגי ועצוב שהולך בערך ככה: ג'סיקה ואלף בוקסל נפגשו אי אז בימי המלחמה והם נפרדו, אבל הוא מעולם לא שכח אותה ולא הסכים לתת לה ללכת. הוא ניסה ליצור איתה קשר אבל היא לא הגיבה. אז ארבע שנים מאוחר יותר הוא החליט לעשות ניסיון אחרון: הוא ארז מזוודה, נסע לאדלייד, ואז נסע לכיוון הבית של ג'סיקה רק עם חליפה והספר שהיא נתנה לו לפני כל כך הרבה זמן. הוא דפק לה בדלת ומצא אותה נשואה, אמא וחסרת כל עניין בקשר איתו. שבור לב, הוא החליט שבלי ג'סיקה אין טעם לחייו; הוא לקח את הספר שהיא נתנה לו, תלש ממנו את המילים "זה הסוף", זרק את הספר למכונית אקראית, הלך לחוף, צפה בשקיעה ומת מלב שבור. זה סיפור מאוד עצוב אבל יש איתו רק בעיה קטנה אחת: אלף בוקסל לא מת. המשטרה התקשרה אליו יום מאוחר יותר ודיברה איתו. הוא גר בסידני, הוא חזר מהמלחמה לפני כמה שנים בריא ושלם. הוא לא היה בקשר עם ג'סיקה כבר הרבה מאוד זמן. יותר מזה: עדיין היה לו את הספר שהיא נתנה לו - עותק אחר, של מהדורה אחרת של הרובאיאת, עותק שבו העמוד האחרון לא קרוע. ובמקרה שהיה איזשהו ספק בעניין, בספר הזה נמצאת עדיין ההקדשה שהיא כתבה לו, וחתמה בכינוי שלה - ג'סטין. וכאן הסיפור נתקע. זה סיפור כל כך טוב, זה כל כך נשמע כמו סרט מתח. יש רק דבר אחד שחסר בסיפור של תמאם שוד כדי להפוך אותו לסרט מושלם, וזה סוף. הקטע הזה בסוף הסרט שבו הבלש הבין את הכל ואז הוא נותן מונולוג ארוך שבו הוא מסביר לקהל בדיוק מה קרה, מי היה הרוצח, מי עשה מה ולמי - את זה אין בסיפור הזה. כי הוא נשאר עד היום לא פתור. עד היום לא ידוע מי היה האיש הזה, מאיפה הוא הגיע, מה היה הקשר שלו לג'סיקה תומפסון, מה היה הקשר שלו לרובאיאת של עומר חיאם, מה הייתה המשמעות של האותיות שהוא כנראה כתב בספר, ואיך או למה הוא מת. המון אנשים ניסו לפתור את הסיפור הזה מאז ועד היום. אנשים העלו תיאוריות שקשורות לכל דבר, מרומנים סודיים ועד רשתות ריגול. כלומר, ההסבר שנשמע הכי סביר הוא שג'סיקה תומפסון פשוט נהגה לתת עותקים של הספר הזה לאנשים; אלף בוקסל לא היה היחיד שהיא נתנה לו עותק של הספר, וכנראה היא נמשכה לאנשים מבוגרים ממנה בהרבה. זה עדיין לא עונה על השאלה מי היה האיש המסוים הזה ומאיפה הוא הגיע. ובמצב כזה שיש סיפור לא ברור בלי סוף, אי אפשר לדעת אילו פרטים בו הם באמת חשובים ואילו לא. בסרט מראים לנו רק את הפרטים הרלוונטיים ואנחנו יודעים שהכל מתחבר בסוף; במציאות - לא. יש המון פרטים בסיפור הזה, רובם מן הסתם חסרי משמעות, אבל אי אפשר לדעת לגבי כל פרט קטן אם הוא-הוא הדבר הקריטי שיכיל את הרמז החסר כדי לפתור את כל העניין או שאין לו שום משמעות. למשל: במזוודה של האיש שמצאו בתחנת הרכבת היו לו שם בגדים להחלפה, היו לו שם כמה חולצות, כמה זוגות מכנסיים; אבל לא היו שם גרביים. וזה קצת מוזר - מי יוצא למסע של כמה ימים ואורז בגדים אבל לא אורז אף זוג של גרביים להחלפה? עכשיו, האם זה משמעותי? אני לא יודע. אולי הוא היה חלק מכת סודית שמתנגדת לגרביים, או אולי הוא פשוט שכח לארוז אותם. אין לי מושג. פרט אחר שאולי יש לו משמעות ואולי לא, הוא האוזניים של האיש המת. האוזניים שלו היו קצת לא שגרתיות; תנוך האוזן שלו מחובר לעור של הפנים. זה לא דבר כל כך יוצא דופן - זאת תופעה גנטית יחסית נדירה שקיימת אצל משהו כמו אחוז או שניים מהאוכלוסייה. עכשיו, עוד מישהו שיש לו אוזניים מאותו סוג זה רובין תומפסון, הבן הבכור של ג'סיקה תומפסון. וזה מעניין. האם זה רלוונטי? אולי. אולי לא. בקשר לג'סיקה תומפסון, שני דברים נראים די ברורים: היא ידעה מי זה, והיא ממש-ממש לא רצתה לדבר על זה. היא החליפה כתובת לעיתים קרובות מאז שזה קרה ועד שהיא מתה; כשהמשטרה רצתה לדבר איתה היא תמיד מאוד התחמקה מלענות על שאלות וטענה שהיא לא יודעת שום דבר. בכל פעם שהנושא עלה שוב לכותרות היא הייתה נעלמת לאיזה חופש לכמה זמן. ורק הרבה מאוד שנים מאוחר יותר היא בכלל הודתה לקרובי המשפחה שלה שהיא באמת הייתה האישה שמדובר עליה במקרה הזה, ועדיין לא הסגירה מי היה האיש הזה ומה היה הקשר שלה אליו. לג'סיקה תומפסון הייתה גם בת, והיא אמרה בריאיון שנים מאוחר יותר בין השאר שאמא שלה דיברה רוסית שוטפת, אבל לא הסכימה לספר איפה היא למדה רוסית או למה. האם זה חשוב? אולי. אולי לא. אולי מדובר פה ברשת ריגול בינלאומית של מרגלים שמסתובבים עם רעל ומסתווים לרקדני בלט. אני לא יודע, ואף אחד לא יודע. אבל זה בעצם לדעתי מה שהופך את הסיפור הזה לכזה טוב - העובדה שאנחנו לא יודעים מה באמת קרה שם. אם הייתי יודע את התשובה האמיתית, אני מנחש שהיא הייתה מאכזבת. ההסבר האמיתי בטח היה פחות מעניין מכל מיני הסברים שרצים לאנשים בראש. אם היינו יודעים באמת מה קרה שם, בטח לא הרבה אנשים היו זוכרים את הסיפור הזה או מתעניינים בו אחרי 70 שנה, ובטח שלא הייתי מדבר עליו עכשיו. העובדה שהוא נשאר מסתורי, שעד היום אף אחד לא יודע מה באמת קרה שם, זה מה שהופך אותו לסיפור מסתורין כל כך טוב. זאת לא הייתה התשובה, כי אין תשובה. דורון פישלר 40:53 הפרק בחסות ליברה, שהיא לא מה שציפיתם מחברת ביטוח. למשל, הוגנות - לא מה ששומעים בדרך כלל עם צמד המילים חברת ביטוח. ליברה מאמינה שהרווח שלה הוא בזכות המבוטחים שלה, ולכן היא פיתחה מודל השתתפות ברווחים שבו היא מחזירה רבע מהרווחים שלה מדי שנה למבוטחים שלה. מה שהוגן - הוגן. בגלל שהיא חדשנית ומתקדמת, היא עושה זאת באמצעות ארנק דיגיטלי שהיא מקימה לכל אחד מהמבוטחים שלה, ובו היא צוברת להם ליברות שאותן ניתן לממש כמזומן לכל דבר. ואם כבר הוגנות, כדאי שתדעו שבמקרה תאונה, ליברה לא מעלה לכם את הפרמיה אוטומטית. ובמקרים של טוטאל-לוס וגניבה, בליברה מתחייבים לשלם לכם את כספי התביעה בתוך 48 שעות בלבד. אמרתי לכם, שותפות, הוגנות ויושר. וזה חוץ מהמחיר כמובן, שמאפשר חיסכון של עד 50% בעלות הביטוח. כן, לא מה שציפיתם מחברת ביטוח. לביטוחי רכב ודירה חייגו כוכבית 5969, כוכבית 5-9-6-9, או הקליקו על הבאנר של ליברה באתר הבית של רשת עושים היסטוריה. דורון פישלר 42:09 אבל זה גם לא לגמרי הסוף. לסיפור של תמאם שוד יש עוד אפילוג מדהים אחד שקרה 60 שנה מאוחר יותר, ואני אספר לכם את זה עכשיו. 60 שנה מאוחר יותר, דרק אבוט, פרופסור לפיזיקה באוניברסיטת אדלייד, היה אובססיבי. הוא נתקל פעם במקרה בסיפור של תמאם שוד והתעניין. הוא התחיל לחקור ובניגוד אליי, שאני פשוט קורא דברים על המקרה ומספר אותם, הוא עשה חקירות אמיתיות: הוא ניסה לפענח את הצופן בכל מיני דרכים, הוא התחיל לשאול אנשים בסביבה, הוא מצא את ג'סיקה תומפסון (מה שלא היה קל כי השם שלה לא פורסם עד אז), אבל באותו זמן היא כבר הייתה מתה. אז הוא חיפש את הבן שלה, רובין תומפסון, ומתברר שגם הוא כבר מת. אבל מתברר גם עוד פרט מעניין בקשר לרובין תומפסון: הוא היה רקדן בלט, רקדן בלט טוב; הוא רקד עם הבלט הלאומי של אוסטרליה. צירופי המקרים פה ממשיכים להיות מוזרים; אם אתם זוכרים, לפי השרירים של האיש הבלתי ידוע עלתה ההשערה שהוא היה רקדן בלט. עכשיו, אפילו אם זה נכון שהאיש הזה היה למעשה האבא של רובין תומפסון, הוא מעולם לא פגש אותו. ולפי כל הסימנים רובין חי את כל חייו בלי לדעת בכלל על הקשר של אמא שלו למקרה של האיש הלא ידוע, אז אי אפשר להגיד שאבא שלו השפיע עליו ללמוד בלט. אולי בלט פשוט עובר בגנים? בכל פן, דרק אבוט המשיך לחקור. הוא מצא את מי שהייתה אשתו של רובין תומפסון, קראו לה רומה, גם היא הייתה רקדנית בלט. הוא שלח לה תמונה של האיש המת ושאל אותה אם היא מכירה במקרה רקדן שנראה כך. היא ענתה לו שכן, זה נראה כמו בעלי לשעבר. הוא נפגש איתה כדי לדון בעניין הזה, ושם הוא פגש גם את הבת שלה ושל רובין, רייצ'ל (שאם אתם עוקבים, היא הנכדה של ג'סיקה ואולי גם של האיש הלא ידוע). רייצ'ל היא סיפור די מדהים בפני עצמו: היא לא גדלה עם ההורים שלה - הם מסרו אותה לאימוץ. אבל אחרי שהיא גדלה היא מצאה את ההורים הביולוגיים שלה ויצרה איתם קשר, והיא גרה עם האמא הביולוגית שלה בזמן שהן נפגשו עם דרק אבוט. היא לא שמעה אף פעם על כל הסיפור המוזר הזה של תמאם שוד והאיש הלא ידוע וכל זה, והיא הייתה מאוד סקפטית בעניין. כל העסק הזה של תיאוריית קונספירציה משונה על המשפחה שלה לא מאוד מצא חן בעיניה. אבל מה שכן מצא חן בעיניה זה דרק אבוט. דרק אבוט ורייצ'ל התחתנו ב-2010 ונולדו להם שלושה ילדים. זה עדיין סיפור אמיתי דרך אגב. הם התאהבו כמעט ממבט ראשון, הם התחתנו ארבעה חודשים אחרי שהם נפגשו בפעם הראשונה. ונכון שהיו כאלה שחשדו שהוא התחבר איתה למעשה רק בשביל ה-DNA שלה, אבל העובדה שהם נשארו נשואים והולידו שלושה ילדים זה אני חושב אומר שאולי... אם זה היה הכל רק כדי לנסות לשכנע אותה אני חושב שאחרי הילד השני היא כבר הבינה את הרמז, לא צריך להמשיך. בכל אופן, עכשיו החקירה של אבוט הפכה לחיפוש אחרי המורשת המשפחתית של הילדים שלו. והסיפור של תמאם שוד הפך לאחד הסיפורים הכי מוזרים אי פעם של "איך פגשתי את אמא". זה הכל. דורון פישלר 45:53 תודה לתמר עילם גינדין על סיוע בפרסית, ואתם מוזמנים לשמוע גם את הפודקאסט שלה - "איראן בקצרה". תודה גם להדר על צפנים ושרירים. את כל הפרקים של "התשובה" אתם יכולים לשמוע בכל אפליקציית פודקאסטים ובאתר ranlevi.com. עדכונים על הפודקאסט ועל הרצאות שאני עושה אתם יכולים לקבל בדף הפייסבוק "דורון פישלר נגד העולם". גיא בן נון עורך ומפיק את הפודקאסט, אביב שם טוב ייעוץ ותמיכה מורלית, דני טימור המנהל העסקי, רן לוי העורך הראשי. אני דורון פישלר. בפעם הבאה יהיה כנראה פרק נורמלי.
        ]]></content:encoded>
    </item>
    
    <item>
        <title>[התשובה] מה אם נתנגש בגלקסיה אחרת?</title>
        <link>https://mat-mo.github.io/podtext/episodes/htshvbh/htshvbh-mh-m-ntngsh-bglqsyh-khrt.html</link>
        <guid>https://mat-mo.github.io/podtext/episodes/htshvbh/htshvbh-mh-m-ntngsh-bglqsyh-khrt.html</guid>
        <pubDate>13 באפריל 2020</pubDate>
        <description>Transcript for [התשובה] מה אם נתנגש בגלקסיה אחרת? from התשובה</description>
        <content:encoded><![CDATA[
            רשת עושים היסטוריה 00:00 רשת עושים היסטוריה. דורון פישלר 00:11 שלום שוב למאזיננו בעתיד. אנחנו עדיין בתקופת קורונה. זה אומר שאני שוב מקליט מהבית. חייב להודות נחמד פה, אין בעיה מיוחדת, אבל גם לפגוש אנשים היה נחמד. אני חושב אם אני זוכר נכון זה היה מזמן. בכל מקרה אנחנו משתדלים להוציא פרקים קצת יותר מהר מהרגיל ככל שזה יעבוד, ויכול להיות גם שיהיו קצת יותר פרקים לא שגרתיים כמו הפרק על תמם שוד. אתכם מאזיני העתיד זה לא מעניין בכלל, כי אתם יכולים להאזין להכל בבינג' ולא אכפת לכם מתי זה יצא. אז תהנו, ואם רק במקרה בשביל הצ'אנס למישהו מכם מאזיני העתיד יש איזה מכונת זמן קטנטנה שרק יוכל לשלוח לי הודעה שאומרת מתי ואיך כל העסק הזה ייגמר אני מאוד אשמח. אני דורון, זאת התשובה, אנחנו מתחילים תכף. דורון פישלר 01:00 מכירים את הסיפור על סינדרלה? זו שהנעל התאימה לה לרגל כבר בניסיון הראשון ובגלל זה הנסיך החליט להתחתן איתה? נו בחייכם, מה אנחנו ילדים? זה כמו להיכנס לחנות מזרנים, לשכב חמש שניות על איזה מזרן אקראי ולהחליט שעליו אנחנו הולכים לבלות שליש מהחיים שלנו בעשר השנים הקרובות. הרי ברור שסינדרלה קיבלה את הנעל למאה ימי ניסיון ואז מצאה את הנסיך בטינדר. לא קשור לנעל בכלל. פנדה מאפשרת לכם להזמין את מוצרי השינה שלה - מזרנים איכותיים, טופר, כריות ומצעים - דרך האינטרנט בלי לצאת מהבית ולקבל אותם למאה לילות ניסיון שבהם תוכלו להרגיש את ההבדל. תמיכה אורטופדית מעולה ויתרונות רבים נוספים. בקרו ב-pandazz.co.il והזמינו את חוויית השינה הבאה שלכם. מאזיני רשת עושים היסטוריה זוכים לחמישה אחוזי הנחה. הזינו OSIM באנגלית (O-S-I-M) בזמן ההזמנה באתר. אין כפל מבצעים. פנדה - שדרגו את השינה שלכם. דורון פישלר 02:09 שלום, אני דורון פישלר ואתם מאזינים לתשובה. התקופה הנוכחית כנראה גורמת לאנשים לחשוב על עניינים אפוקליפטיים, כי אחרי שכבר עסקתי במה יקרה אם כדור הארץ יעצר, עכשיו הגיעה (בלי שם) השאלה הזאת: 'אם פתאום בדרך בלתי הגיונית שמפתיעה את המדע לגמרי, גלקסיה אחרת הייתה מתחברת לשלנו, איך זה היה משפיע על כדור הארץ ועל מערכת השמש?' טוב, יש לי חדשות רעות. זאת לא שאלה היפותטית, וזה לא משהו שיפתיע את המדע, זה דבר שהולך לקרות. אבל יש גם חדשות טובות בסוף. כדי לענות על השאלה הזאת צריך קודם כל לענות על שאלה חשובה אחרת: איפה אנחנו? אנחנו חיים בעולם, אנחנו חיים על כוכב לכת. אבל כוכב הלכת הזה הוא כמובן לא כל היקום, הוא חלק ממערכת השמש. גם מערכת השמש היא לא כל היקום, היא רק אחת מבין הרבה מאוד מערכות שמש אחרות, הרבה שמשות כוכבים אחרים, כולם חלק מהגלקסיה שלנו, שביל החלב. גם הגלקסיה שלנו היא לא כל היקום, היא רק אחת מבין הרבה מאוד גלקסיות אחרות. את כל זה אנחנו יודעים היום, אבל כל אחד מהשלבים האלה לקח הרבה זמן לגלות אותו. בהתחלה אנשים חשבו שכדור הארץ הוא כל מה שיש, אחר כך שמערכת השמש היא כל מה שיש, לאט לאט גילינו יותר ויותר. אבל את כל זה אנחנו יודעים יחסית מזמן. מה שקצת הפתיע אותי לגלות זה עד כמה הרעיון שהגלקסיה שלנו היא לא היחידה ביקום הוא רעיון חדש. לפני 100 שנה, כלומר בתחילת המאה ה-20, אנשים לא ידעו שיש עוד גלקסיות. אני לא מדבר על ימי הביניים, כן? המדע המודרני כבר היה שם. זה היה אחרי איינשטיין, אחרי תורת היחסות, אחרי תורת הקוונטים, רגע לפני שאנשים התחילו אשכרה לטוס לחלל, ואנשים עדיין לא ידעו שיש ביקום יותר מגלקסיה אחת. הדעה המקובלת באותו זמן הייתה שהגלקסיה היא פחות או יותר היקום. היקום הוא ענק, וכל הכוכבים בו מסודרים במקבץ גדול אחד שקוראים לו הגלקסיה. וזהו, אין יותר מזה. עכשיו לא כולם חשבו ככה. לפני 100 שנה היה דבר שנקרא הוויכוח הגדול. נכון למתי שאני מקליט את זה, זה כמעט בדיוק לפני 100 שנה, ה-26 באפריל 1920. הוויכוח נערך בין שני אסטרונומים, הבר קרטיס והרלו שפלי. כל הוויכוח הזה היה על ענן קטן ומה המשמעות שלו לגבי כל היקום. אם אתם יוצאים החוצה בלילה ומסתכלים לשמיים, תכלס אתם לא רואים הרבה. תראו כמה כוכבים. אבל אם אתם יוצאים החוצה בלילה במדבר, רחוק מכל עיר ובלילה בלי ירח, אז תוכלו לראות הרבה כוכבים, ובין השאר תוכלו לראות גם את שביל החלב. שביל החלב נראה כמו מין פס בשמיים, פס לא אחיד, לא ישר, אבל אפשר לראות אותו מצד אחד של השמיים לצד השני, מין ערפילית כזאת. איפשהו ליד שביל החלב יש עוד משהו, יש מין ענן קטנטן שלא מחובר לשביל החלב עצמו. זה לא נראה כמו כוכב, זה נראה כמו ענן. הוא נמצא באזור של קבוצת הכוכבים אנדרומדה ולכן קראו לזה ערפילית אנדרומדה. האסטרונומים לא הסכימו בעניין. היו אסטרונומים שאותם ייצג שפלי בוויכוח הזה, שחשבו שזה צביר גז כלשהו שנמצא כמו כל שאר הדברים בתוך או בסביבות הגלקסיה שלנו. והיו כאלה, שאותם ייצג קרטיס בוויכוח, שלהם היה רעיון מוזר אחר - שהענן הזה הוא בעצם גלקסיה שלמה אחרת. היא לא קטנה, היא גדולה בדיוק כמו שביל החלב אם לא יותר, והיא נראית כל כך קטנה פשוט משום שהיא מאוד מאוד רחוקה. וזה כמובן רעיון עם השלכות מטורפות. כי אם זה נכון, זה אומר שהיקום הוא הרבה הרבה יותר גדול ממה שחשבנו, וגם קודם חשבנו שהוא היה מאוד גדול. היום אנחנו יודעים מי צדק בוויכוח הזה. אדווין האבל, אסטרונום עם שיטות חדשות וטלסקופים משוכללים, הוכיח שאנדרומדה היא לא ענן, היא גלקסיה שלמה. היא נמצאת מחוץ לגלקסיה שלנו והיא לא היחידה. יש עוד גלקסיות, עוד הרבה. ככל שהטלסקופים השתכללו, היום אנחנו יכולים לראות שזה לא ענן אלא אוסף של הרבה מאוד כוכבים בודדים. הגלקסיה שלנו, שעד ממש לא מזמן חשבנו שהיא כל היקום, היא חלק ממש קטן ממנו. אז מה עם הטיעונים של שפלי? שפלי טעה לגבי אנדרומדה, היא הרבה יותר קרובה ממה שהוא חשב, היא 'רק' במרחק של 2.5 מיליון שנות אור. בעברית 2.5 מיליון שנות אור זה יותר מ-23 קווינטיליון קילומטר. זה יותר רחוק מעפולה, אוקיי? וכמה שזה רחוק, אנדרומדה היא הגלקסיה הכי קרובה אלינו. עכשיו כשאנחנו יודעים שיש המון המון גלקסיות ביקום, אנחנו יודעים עליהן עוד דבר. כמה שהן רחוקות, הן מתרחקות עוד יותר. כמעט כל הגלקסיות ביקום מתרחקות מאיתנו, הן פשוט בורחות מאיתנו. למה כל הגלקסיות מתרחקות? זאת שאלה מצוינת שקשורה להתרחבות היקום ולאנרגיה אפלה וזה סיפור מאוד מעניין ופעם אחרת. בכל מקרה, אנדרומדה לא מתרחקת מאיתנו, להיפך, היא מתקרבת. היא נעה ומתקרבת אלינו בקצב אדיר של 110 קילומטר לשנייה. מה שאומר שהיא תגיע אלינו בעוד בערך 4 מיליארד שנים. עכשיו דמיינו איך השמיים יראו בעוד 4 מיליארד שנים. אנדרומדה כבר לא רחוקה. גלקסיה שמכסה חצי מהשמיים, ספירלה ענקית כזאת עם מרכז ענקי וזוהר וזרועות מסתלסלות מסביב, מיליארדי כוכבים מעל הראש שלכם. אלה שמיים של חמישה כוכבים. מה שקצת חבל זה שבעוד 4 מיליארד שנים לא יהיה פה אף אחד בשביל לראות את זה, כי פשוט לא יהיו חיים על כדור הארץ באותו זמן. הבעיה היא שבעוד 4 מיליארד שנים השמש שלנו כבר תגדל במידה כזאת שהיא תחמם את כדור הארץ במידה כזאת שכבר אי אפשר יהיה לחיות כאן. אז בני אדם יצטרכו לעבור לכוכב אחר. בכל מקרה, אחרי העידן הזה של השמיים המאוד יפים כשאנדרומדה מתקרבת כל כך, היא תגיע אלינו והיא תתנגש בשביל החלב. זאת לא ספקולציה, זה יקרה. שתי הגלקסיות הענקיות מתקרבות זו לזו ב-110 קילומטר לשנייה עד שהן חוצות אחת את הגבול של השנייה ומפלחחות אחת את השנייה. כוחות כבידה פנטסטיים של מאות מיליארדי שמשות פועלים זה על זה כשהגלקסיות קורעות אחת את השנייה לגזרים. הצורה של שתי הגלקסיות מתעוותת לחלוטין. ואחרי שהן עוברות זו את זו, הכבידה שלהן לוכדת אותן כמו קפיץ וגורמת להן לשנות כיוון ולחזור אחת לעבר השנייה ולהתנגש שוב. ושוב. עד שאחרי הרבה זמן השאריות של שתי הגלקסיות מתאחדות והופכות לגלקסיה אחת ענקית. ומה ההשפעה של כל התהליך הזה עלינו בכוכב הקטן שלנו? כלום. זה לא משפיע עלינו בכלל. כדור הארץ ממשיך להסתובב מסביב לשמש, הכל כרגיל, אנחנו לא מרגישים כלום חוץ מזה שהשמיים מעניינים. איך זה? כי לאורך כל ההתנגשות הזאת, הסיכוי שכוכב כלשהו יתנגש בשמש שלנו הוא בערך אפס. פשוט גלקסיה היא לא דבר מוצק. גלקסיות מורכבות בעיקר מחלל ריק. יש הרבה יותר חלל בחלל מאשר כוכבים. אז השמש שלנו תעוף, תזוז למקום אחר, אבל היא לוקחת את כל כוכבי הלכת איתה. יכול להיות שנהפוך לכוכב תועה בחלל ריק, וגם אז לא יקרה לנו כלום כל עוד השמש בסדר. השמיים יהיו משעממים לחלוטין, אבל אנחנו נהיה בסדר. דורון פישלר 27:02 חג הפסח מתקרב ובפסח כידוע כולנו חייבים לספר ביציאת מצרים. אבל בינינו, הנכדים כנראה מעדיפים לשמוע את סבא וסבתא מספרים את הסיפורים שלהם. הבריחה מהנאצים, העלייה, החיים במעברה, איך הקמנו את העסק המשפחתי. אתם יודעים, הסיפור של המשפחה. סיפור משפחתי הוא הדרך שלכם לשמר את הסיפור המשפחתי הזה לדורות ודורות. יוצרי הרדיו והפודקאסטים הטובים ביותר בישראל יהפכו את הסיפור של המשפחה שלכם לתוכנית רדיו דוקומנטרית מרתקת וסוחפת, כזו שהנינים ובני הנינים יאזינו לה גם בעוד מאה שנה. יש סיפורים משפחתיים שפשוט חייבים לספר בכל דור ודור. בקרו ב-familysounds.co.il או במייל ב-ran@ranlevi.com. סיפור משפחתי - מתנה שנשמרת לדורות. דורון פישלר 28:03 שלום, אחת הבעיות הכי קשות ברגע שמדברים על כוכבים וגלקסיות זה שהמספרים נהיים ממש גדולים. לאנשים אין מושג איך לעכל את הדבר הזה, אז צריך להשתמש ביחידות מידה יותר גדולות, ואחת מיחידות המידה הכי גדולות שיש זה שנת אור. שנת אור זה המרחק שהאור עושה בשנה. מהירות האור היא המהירות הכי גדולה שיכולה להיות. מהירות האור היא 299,792,458 מטרים לשנייה. וזה תכלס מספר חשוד. זה חשוד כי במציאות הרי אין מספרים עגולים, וזה כל כך קרוב ל-300 מיליון מטרים לשנייה. אפשר בהחלט להגיד שמהירות האור היא 300,000 קילומטר לשנייה וזה כמעט נכון. אבל כאן עולה השאלה מה זה בעצם מטר. במשך הרבה זמן ההגדרה של מטר הייתה האורך של מקל כלשהו. היה המטר הבינלאומי הרשמי, מוט אחד שעשוי מסגסוגת של פלטינה ואירידיום והמרחק בין שני חריצים עליו הוא בדיוק מטר. אבל זה לא היה מספיק מדויק, וב-1983 שינו אותה למה שזה היום. היום ההגדרה של מטר היא המרחק שהאור עובר בוואקום ב-1 חלקי 299,792,458 של שנייה בדיוק. זאת ההגדרה של מטר ולכן מהירות האור היא בדיוק המספר הזה, לא יותר ולא פחות. אז גם אם אי פעם יתגלה שהאור הוא טיפ טיפה יותר איטי ממה שחשבנו, ההגדרה של מטר לא תשתנה, המטר ישתנה. המטר יתברר הוא בעצם קצת יותר ארוך ממה שחשבנו כל הזמן. דורון פישלר 33:56 זאת הייתה התשובה. את כל הפרקים של התשובה אתם יכולים למצוא באפליקציה של עושים היסטוריה ובכל אפליקציית פודקאסטים אחרת ובאתר ranlevi.com/theanswer. שם אתם יכולים למצוא גם טופס שבו אפשר לשלוח לי שאלות. אני לא מבטיח לענות על כולם כי יש אלפי שאלות אבל אם יש לכם משהו באמת מעניין ומסקרן לשאול - תשאלו. גיא בינון מפיק ועורך, אביב שם טוב ייעוץ ותמיכה מורלית בעיקרון לפחות הוא לא כל כך היה זמין בפרק הזה, רן לוי העורך הראשי, דני תימור המנהל העסקי. אני דורון פישלר, ביי, תהיו בריאים. רשת עושים היסטוריה 34:42 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] נאורו: סיפורו של אי, חלק ראשון</title>
        <link>https://mat-mo.github.io/podtext/episodes/htshvbh/htshvbh-nvrv-sypvrv-shl-y-khlq-rshvn.html</link>
        <guid>https://mat-mo.github.io/podtext/episodes/htshvbh/htshvbh-nvrv-sypvrv-shl-y-khlq-rshvn.html</guid>
        <pubDate>27 באפריל 2020</pubDate>
        <description>Transcript for [התשובה] נאורו: סיפורו של אי, חלק ראשון from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] נאורו: ...ונפילתו, חלק שני</title>
        <link>https://mat-mo.github.io/podtext/episodes/htshvbh/htshvbh-nvrv-vnpyltv-khlq-shny.html</link>
        <guid>https://mat-mo.github.io/podtext/episodes/htshvbh/htshvbh-nvrv-vnpyltv-khlq-shny.html</guid>
        <pubDate>30 באפריל 2020</pubDate>
        <description>Transcript for [התשובה] נאורו: ...ונפילתו, חלק שני from התשובה</description>
        <content:encoded><![CDATA[
            דורון 00:00 היי מה קורה? זה דורון. כאן דברים על הפרק הזה לפני שאנחנו מתחילים. זה החלק השני של הסיפור של נאורו שהתחלתי לספר בפרק הקודם. אם לא שמעתם את הפרק הקודם, את החלק הראשון של הסיפור, אז תחזרו ותשמעו אותו קודם, אחרת שום דבר כאן לא יהיה הגיוני. זה בקושי הגיוני אם כן שומעים את החלק הראשון של הסיפור. חוץ מזה, אני מזכיר בפרק הזה כמה נושאים לא נעימים, אז כרגיל, אם אתם הורים ואתם רוצים לשמוע עם הילדים, אני מאוד ממליץ לשמוע את הפרק קודם לבד ואז להחליט אם אתם רוצים לשמוע את זה עם הילדים או לא. דורון 00:52 עכשיו, הודעה נוספת, וההודעה הזאת היא רק למאזיני ההווה, לא העתיד או העבר, תלוי מתי אתם שומעים את זה. וואטאבר. ככה, אנחנו עושים כמה ניסויים של דברים חדשים עם הפודקאסט לעשות בזמן האחרון, אז אנחנו הולכים לנסות עוד דבר שלא ניסינו עד עכשיו. יום רביעי, השישי למאי, בשעה שש, אנחנו הולכים לעשות הקלטה של פרק לייב. זה בגדול פרק רגיל, אבל אתם מוזמנים להקשיב תוך כדי בזמן שאני מקליט את הפרק, להציץ לנו לאולפן בווידאו, לראות איך הדברים קורים קצת מאחורי הקלעים, נשוחח עם כמה מכם קצת תוך כדי, זה צריך להיות ממש כיף. אם אתם רוצים להשתתף, מספר הכרטיסים מוגבל, אז תיכנסו ל-ranlevi.com, יש שם לינק להרשמה. כל הקודם זוכה. הפרק הזה יעלה אחר כך לרשת בתור פרק רגיל, כך שגם מי שלא הגיעו יוכלו לשמוע את זה, אבל בלי כל הקטע של מאחורי הקלעים, אז חבל. אז בואו, תשתתפו בפרק לייב, למה לא? רביעי, שש, ranlevi.com. אמרנו הכל? נראה לי שכן. סבבה. זה הכל. אחרי הפרסומת, נאורו, חלק שני. קריין 01:57 האף שלנו הוא מסוג האיברים שאנחנו לא מרבים לחשוב עליהם עד לרגע שמשהו בו משתבש. רק כשהאוויר אינו זורם בנחיריים וממלא את הריאות, אנחנו מבינים עד כמה נשימה תקינה חיונית לאיכות חיינו. בפודקאסט "לעומק הרפואה", נקדיש פרק מיוחד למסע במערות האף שלנו ובין כל הדברים שעלולים להשתבש. אורח הפרק דוקטור מאיר ורמן, מומחה לאף אוזן גרון וניתוחי ראש צוואר. "לעומק הרפואה", חפשו את הפודקאסט באפליקציית עושים היסטוריה באנדרואיד, באתר הבית שלנו ranlevi.com ובכל אפליקציות הפודקאסטים באשר הן. מוגש כשירות לציבור מטעם חברת סאנופי. דורון 02:51 מחר לא דאג לעצמו. יש הרבה סיפורים על אנשים שזכו בלוטו וזה הרס להם את החיים. אתם בטח מכירים את זה. פשוט אם אתם נותנים להומלס שאף פעם לא היה לו כסף, אתם נותנים לו עשרה מיליון דולר פתאום, הוא לא ידע איך להתמודד עם זה כי לבן אדם שאף פעם לא היה לו כסף קשה לקלוט שהסכום הזה הוא לא אינסופי, שהוא הולך להיגמר בשלב כלשהו. ויש הרבה סיפורים על אנשים שזכו בלוטו וכמעט מיד שקעו בחובות. נאורו, האי הקטנטן של האוקיינוס השקט, היא אותו סיפור, יותר בגדול. דורון 03:39 נאורו הפכה למדינה הכי עשירה בעולם בזכות קקי של ציפורים, אבל בשלב כלשהו הקקי אזל. זה לא היה ממש מפתיע, היה ברור מראש שהמלאי הוא לא אינסופי. נאורו מכרה את כל הפוספטים שלה וחוץ מפוספטים לא היה לה שום דבר אחר למכור. מה יש לאי קטנטן באוקיינוס להציע לעולם? לא היו להם אוצרות טבע אחרים, לא הייתה להם תעשייה או הייטק. 90% מתושבי נאורו לא עבדו בכלל. הם לא היו צריכים. אפילו תיירות היא לא באמת עסק שם. כשאתם חושבים על אי בודד באוקיינוס, זה נשמע כמו יעד תיירותי, אבל זה פשוט לא עובד בנאורו, גם בגלל שכל כך קשה להגיע לשם וגם בגלל שלמרות איך שהוא נראה מבחוץ, הוא לא בדיוק מתאים לפנטזיה הזאת של החוף הטרופי הזהוב עם עצי הדקל והדולפינים. עצי דקל דווקא יש שם, אבל החופים פשוט לא טובים. החופים מלאים בסלעי אלמוגים משוננים, כך שאם תיכנסו לים יש סיכוי טוב מאוד שתיחתכו ברגל מאיזה סלע. וחוץ מזה פשוט אין הרבה מה לראות שם. אז נאורו אף פעם לא הייתה אימפריית תיירות, אפילו בשיא העושר שלהם היה באי בית מלון אחד עם 58 חדרים. דורון 04:56 אז כשנגמרו להם הפוספטים, מה שנשאר היה הקרן לענייני נאורו, שהושקעו בה מאות מיליוני דולרים והייתה אמורה להיות הדבר שמספק לנאורו את העתיד שלהם. בשביל זה היא נוצרה. אבל זה לא עבד, פשוט משום שההשקעות שלהם היו כל כך גרועות. הייעוץ שנאורו קיבלה בקשר להשקעות שלה מדיוק מינקס ואחרים כמוהו היה ממש רע. ההשקעות שלהם לא הניבו רווחים, אלא להיפך. הם פשוט הלכו והפסידו. ההשקעות שלהם אף פעם לא היו מוצלחות, אבל בזמן שהם הרוויחו מאות מיליוני דולרים בשנה הם לא שמו לב לזה. עכשיו הם שמו לב. המצב הכספי של המדינה הידרדר במהירות כזו שרק חמש שנים אחרי שהם מימנו מיוזיקל על ליאונרדו, המדינה נאלצה לקחת הלוואה ענקית מתאגיד ג'נרל אלקטריק ובתור ערבון הם הציעו את תיק הנדל"ן שלהם. כלומר, כל המלונות והבניינים הגבוהים ומרכזי הקניות בכל המקומות בעולם שהם בנו. הדיל היה: תנו לנו כסף, אנחנו נחזיר לכם ואם לא נצליח להחזיר, אז כל הבניינים האלה שלכם. גם זה מתברר לא היה רעיון טוב בכלל. וככה נאורו נשארה בלי כסף ובלי נדל"ן. המדינה פשטה את הרגל. דורון 06:23 התהליך הזה לא קרה ביום אחד, אבל עדיין כשמסתכלים על זה טיפה מרחוק, המהירות שבה הם הידרדרו היא מדהימה. בשנות ה-70 נאורו הייתה במדד התמ"ג לנפש מקום ראשון בעולם. מקום ראשון! נכון להערכה בשנת 2000, היא הייתה בעלת התמ"ג הכי נמוך מבין כל המדינות בעולם, המקום האחרון. הם היו המדינה הכי עשירה בעולם, הם הפכו תוך פחות מ-30 שנה למדינה הכי ענייה בעולם. דרך אגב, אני לא יודע אם שמתם לב אבל קצת רימיתי עכשיו בשם הדרמה. כי הרשימה שבה נאורו הייתה מקום ראשון בזמנו היא של התמ"ג לנפש, כלומר כמה כסף יש לכל אדם בממוצע. ובזה למדינה שיש לה כל כך מעט אנשים יש יתרון. הרשימה שבה הם היו במקום האחרון זה של התמ"ג הכולל, כלומר כמה כסף יש לכל המדינה בלי לחלק למספר האנשים בה, וכאן מן הסתם מדינה ממש קטנה תמיד תהיה נמוך. כלומר אלה שני מדדים שונים. אם מסתכלים על הכסף הממוצע לאדם, נאורו לא נמצאת היום במקום האחרון, היא נמצאת נמוך, היא נמצאת במקום המאה ומשהו, וזה עדיין די מדהים שמדינה שהייתה במקום הראשון הידרדרה לשם, אבל היא היא לא באמת מקום אחרון. אבל מה לעשות, זה היה יותר דרמטי ולא עמדתי בפיתוי של להציג את זה כאילו הם עברו מהמקום הראשון למקום האחרון. דורון 07:49 בכל מקרה, עזבו דרמה. לתושבי נאורו לא אכפת אם הם במקום האחרון בעולם או שיש איפשהו אנשים יותר מסכנים מהם. המצב שם לא טוב. כשמטיילים שם היום, ומעט מאוד אנשים עושים את זה, זאת נראית כמו מדינת עולם שלישי. אבל עולם שלישי שהיה פעם עולם ראשון. הרבה מהבתים הם לא ממש בתים אלא צריפים עם גגות מפח. יש הרבה בתים הרוסים. אפשר לראות בצידי הדרכים שלדים של מכוניות ישנות. יש מים בברזים רוב הזמן, כמה שעות בכל יום אין מים. גם חשמל לא תמיד יש. ואם אתם רוצים לקנות משהו במדינה, אז תביאו מזומן, כי אין כרטיסי אשראי במדינה הזאת. בכלל. אין דבר כזה. זה קש או כלום. דורון 08:36 והאי הזה לא יכול לחזור אל השלווה הפסטורלית שהייתה לו קודם, לפני הפוספטים ולפני העושר, כי חלק גדול מהאי כבר לא קיים. נאורו היום היא טבעת ירוקה מסביב לאי שעל החוף יש עצים, יש בתים, אנשים חיים שם, אבל כל החלק הפנימי של האי בתוך הטבעת הזאת, הוא מרוקן. תושבי האי פשוט בדרך כלל לא הולכים לשם. הרבה שנים היה שם מדבר מכוער של סלעים ריקים, מבוך של סלעים מזדקרים שאפילו לא נראה מגניב כמו מורדור או משהו כזה, אלא פשוט לא יפה. בשנים האחרונות התחילו לגדול שם עשבים ושיחים כך שזה לפחות טיפה ירוק, אבל זה עדיין אזור לא נעים, לא פורה ולא יפה. בחוף המערבי אתם עדיין יכולים לראות את מגדלי המתכת הענקיים ששימשו פעם להטענת כל הפוספטים על הספינות שכבר לא כל כך מגיעות. שניים מהם שבורים ושוכבים על החוף ונראים כמו דינוזאורים ענקיים גוססים ממתכת. דורון 09:42 חברת התעופה של נאורו מכרה ארבעה מבין חמשת המטוסים שלה ונשארה עם אחד. המטוס שנהיה הקשר היחיד של נאורו עם העולם החיצון. ובשנת 2005, בזמן שהבואינג הזה היה באוסטרליה, הגיע הוצאה לפועל והחרימה אותו כדי לכסות על חלק מהחובות שהיו להם. עכשיו מכיוון שנאורו צריכה מטוס, הם חייבים את המטוס כדי להביא לאי דברים כמו אוכל ומים, הם נאלצו לקנות מטוס משומש במקומו. זה עלה שליש מהתמ"ג השנתי של המדינה, וזה כסף שממש לא היה להם. דורון 10:25 ואולי הדבר הכי גרוע זה שלאיי שסיפק דשן, סיפק קרקע חקלאית לכל העולם, אין היום קרקע חקלאית בכלל. אין אוכל מקומי בנאורו כי אין איפה לגדל אותו. חוץ מדגים וקוקוס, כל האוכל בנאורו הוא מיובא. וזה אולי חלק מההסבר לעוד סטטיסטיקה מעניינת בקשר לנאורו, שיש לה עוד שיא. נאורו היא המדינה הכי שמנה בעולם. המשקל של תושב נאורו הממוצע גבוה יותר מבכל מדינה אחרת. לפי ארגון הבריאות העולמי, 95% מתושבי נאורו נמצאים במצב של משקל עודף. ויכול להיות שזה קשור לעובדה שאתם לא כל כך יכולים לאכול בריא בנאורו, אפילו אם תרצו. אי אפשר לאכול ירקות טריים כי אין ירקות טריים, אין שם דבר כזה. הכל משומר, הכל בקופסאות, הכל מיובא והכל לא מהתוצרת הכי איכותית שיש כי אין כסף. דורון 11:43 אז המצב בנאורו לא משהו. אבל אתם לא יכולים לצפות ממדינה פשוט להתקפל על הגב ולמות, נכון? דורון 12:02 מה עושה מדינה, אפילו אם היא מדינה קטנה מאוד, שאין לה כבר את האמצעים לתמוך בעצמה? לנאורו אין יותר מה למכור לעולם, חוץ מדבר אחד. את העובדה שהיא מדינה. את עצם העובדה שזו מדינה. העובדה ש-10,000 האנשים האלה, קבוצה שבמצב סטנדרטי לא היה לה מספיק השפעה בשביל מנדט אחד בבחירות, לאנשים האלה יש מעמד של מדינה עצמאית. זה שווה משהו. דורון 12:32 בדצמבר 2017 הייתה הצבעה באו"ם על הכרה בירושלים כבירת ישראל. אולי אתם זוכרים את זה, זה היה עניין גדול בארץ. טראמפ רצה להכיר בירושלים, רוב המדינות לא אהבו את זה, והייתה הצבעה באו"ם, למעשה זו הייתה הצבעה על התנגדות להכרה הזאת. לא משנה. ההצבעה הזאת הלכה באופן די חד צדדי. 128 מדינות הצביעו נגד ההכרה הזאת, תשע מדינות הצביעו בעד. תשע המדינות האלה היו ישראל, ארצות הברית, וגם מיקרונזיה, איי מרשל, פלאו ונאורו. דורון 13:06 עכשיו, לא משנה אם אתם חושבים שההצבעה הזאת הייתה נכונה או לא נכונה, העניין הוא כזה. זה לא קצת מוזר שמכל המדינות בעולם דווקא כמה איים קטנים באוקיינוס השקט הם אלה שמתגייסים לטובת מדינת ישראל? ממתי ירושלים בכלל מעניינת את נאורו עד כדי כך שהיא בוחרת לצאת נגד כמעט כל העולם בנושא הזה? זה קצת מוזר. עכשיו יכול להיות שזה נורא עקרוני להם, שהמעמד המדיני של ירושלים פשוט מעסיק יומם ולילה את תושבי נאורו, רק על זה הם חושבים. אבל יכול להיות גם שזה קשור לזה שבדיוק שבועיים לפני ההצבעה הזאת, ישראל העניקה לנאורו סיוע של 250,191 שקלים להקמת מתקן לטיהור שפכים. דורון 13:51 עכשיו 250,000 שקל בסטנדרטים של מדינות זה סכום מגוחך, זה כלום. בשביל ישראל זה פרקטיקלי אפס. אבל בשביל נאורו זה לא חסר משמעות. המדינה הזאת כל כך קטנה ויש לה כל כך מעט כסף, שאפילו הסכום הזה בשביל טיהור שפכים שווה להם איזה הצבעה באו"ם, למה לא? דורון 14:12 השיטה באו"ם היא שלכל מדינה גדולה או קטנה יש קול אחד. כלומר כשעושים הצבעה, הכוח לכאורה של נאורו, שאמרנו ירוחם, הוא שווה לכוח של נאמר סין, שבה יש מיליארד וחצי איש. עכשיו האם הקול הבודד הזה של נאורו שינה משהו בהצבעה הזאת? תכלס לא. אבל זה נותן מספר. זה אומר שהיו תשעה קולות ולא שמונה. הקול הזה שווה משהו לישראל, וכנראה מישהו החליט שהוא שווה לפחות 250,000 שקל. וזאת לא הפעם הראשונה שנאורו עושה ככה הצבעה למען אינטרסים פוליטיים של ישראל. נאורו באופן קבוע מצביעה בעד ישראל וישראל נותנת לה סיוע בתמורה. דורון 15:01 עכשיו אתם יכולים להגיד מה רע בזה? נאורו וישראל חברים טובים שעוזרים אחד לשני, נכון? ככה זה עובד. כן, אבל נאורו חברה טובה של עוד מדינות, ויש לה היסטוריה ארוכה של הצבעות באו"ם לכל מיני עניינים שנויים במחלוקת, שאיכשהו מגיעים תמיד בסמיכות לסיוע שהיא מקבלת ממדינות כלשהן. למשל, חוץ מלהכיר בירושלים, נאורו היא גם אחת מתוך רק חמש מדינות בעולם שמכירות באבחזיה בתור מדינה. אתם יודעים איפה זה אבחזיה? אני בטוח שגם תושבי נאורו לא לגמרי בטוחים איפה זה, אבל מכיוון שרוסיה בקטע של הכרה באבחזיה ומכיוון שרוסיה נתנה להם כמה מיליונים, אז הם הצביעו בעד אבחזיה, למה לא? דורון 15:54 נאורו גם הכירה פעם בטייוואן. טייוואן היא סיפור מסובך בפני עצמו, כן? בגדול טייוואן טוענת שהיא בעצם סין, וסין טוענת שטייוואן לא קיימת. המצב הוא שאם אתם ביחסים רשמיים עם סין, אז טייוואן תנתק איתכם קשר. ואם אתם ביחסים רשמיים עם טייוואן, סין תנתק איתכם קשר. ועם כל הכבוד לטייוואן, מכיוון שסין היא מדינה הרבה הרבה יותר גדולה וחזקה וחשובה, כמעט כל המדינות בעולם מעדיפות להיות ביחסים טובים עם סין ולכן הם מכירות בסין ולא בטייוואן. יש מעט מאוד מדינות שמעזות ללכת נגד סין ולהכיר רשמית בטייוואן, ונאורו הייתה אחת מהן. כל הכבוד. רק שב-2002 הם פתאום הסירו את ההכרה שלהם בטייוואן ופתאום החליטו שהם דווקא תומכים בסין. וזה קרה במקרה אחרי שהם קיבלו סיוע כספי מאוד נדיב מסין. ושנתיים אחר כך נאורו פתאום שוב שינתה את דעתה והחליטה שבעצם לא, הם לא בעד סין, הם בעד טייוואן, אחרי שהם קיבלו סיוע מטייוואן. דורון 16:58 בקיצור, יש המון עדויות לזה שנאורו תהיה ידידתה האמיצה מאז ומתמיד ותתגייס בכל ליבה כדי לתמוך ולעודד ולשמור על האינטרסים של בעלת בריתה האהובה, כל מי שנותנת לה כסף. עכשיו גם אני הייתי רוצה להכיר בטייוואן אם ישלמו לי על זה, אבל אני לא מדינה, אני לא יכול להצביע באו"ם. נאורו היא מדינה, ואת זה היא מוכרת. דורון 17:31 דרך אחרת שבה מקומות קטנים מאוד יכולים לעשות כסף זה בנקאות. ובנקאות מסוג מאוד מסוים ולא מאוד נחמד. דורון 17:40 לפתוח בנק זה לא קל. לא כל אחד יכול לעשות את זה, צריך הרבה אישורים, הרבה ניירת, הרבה מאוד כסף בשביל לעשות את זה, ואז אתם צריכים לציית לחוקים של בנקים, למשל שבנק צריך להוציא תצהירים על כל דבר שנכנס אליו. כל כסף צריך לדעת מאיפה הוא הגיע ולאן הוא הולך. אבל נאורו מכיוון שהיא מדינה יכולה להמציא את החוקים של עצמה. אז נאורו קבעה חוקים שבה בנקים אין להם חובה להצהיר מאיפה הגיע הכסף ולאן הוא הולך. וחוץ מזה בנאורו מאוד קל להקים בנק. למעשה כל אחד יכול להקים בנק פרטי בנאורו בעלות של בערך 20 אלף דולר. דורון 18:22 עכשיו למה שאי עם כל כך מעט תושבים יצטרך כל כך הרבה בנקים? הוא לא צריך. אבל האפשרות פתוחה גם לאנשים שלא גרים בנאורו, אתם לא חייבים אפילו לבקר בנאורו בשביל זה, אתם יכולים לעשות את זה דרך האינטרנט. אתם יכולים להקים בנק בנאורו ולהעביר עליו כספים הלוך ושוב בלי לתת דין וחשבון לאף אחד. השיטה הזאת מן הסתם מאוד תקורץ לאנשים שצריכים שלא יעקבו אחרי המקורות של הכסף שלהם ולאן הוא הולך. כלומר אנשים שנמצאים מהצד הפחות חוקי של העסק. דורון 19:05 אז הרבה אנשים ניצלו את זה. כלומר נאורו הייתה מכשיר להלבנת הון בכמויות גדולות. כמה מהלקוחות הכי גדולים שלהם היו מברית המועצות לשעבר. בשנות ה-90 כשברית המועצות התפרקה הרבה מאוד כסף של המדינה נעלם. מיליארדים פשוט התפוגגו. ככל הנראה דרך כל מיני בכירים במאפיה ואוליגרכים וכל מיני אנשים לא נחמדים שהלבינו אותו בכל מיני דרכים והרבה מאוד מהכסף הזה עבר דרך נאורו. מוערך שבערך 70 מיליארד דולר עברו דרך בנקים וירטואליים בנאורו, בנקים שאף פעם לא היו יותר ממשהו על מחשב שישב אולי באיזשהו חדר באי הזה. כלומר סיוע לעבריינים במיליארדי דולרים היה אחד ממקורות ההכנסה העיקריים של האי הזה. לא מאוד נחמד, אבל מה לעשות, המדינה צריכה לשרוד באיזשהי צורה, נכון? דורון 20:12 עכשיו החוק הזה של הבנקים בסופו של דבר בוטל בשנת 2003. זה לא היה קל לבטל אותו, הם קיבלו איזשהי חבילת סיוע מארצות הברית כדי שיבטלו אותו, כמובן. בכל אופן היום אתם כבר לא יכולים לפתוח בנק פרטי בנאורו, בטח שלא בלי להגיע לשם. אבל זה בסדר, כי בינתיים בנאורו מצאו מקור הכנסה אחר שהצליח איכשהו להיות עוד יותר גרוע. דורון 20:38 עכשיו תראו, אני הולך לדבר קצת על פוליטיקה, עוד יותר מקודם. פוליטיקה אוסטרלית, לא סתם. ואני בדרך כלל לא עושה את זה בגלל שלדבר על פוליטיקה זה תמיד בעיה, כי זה נושא שלא משנה מה אני אגיד עליו מישהו בטח יכעס עליי. אני לא מנסה לשכנע אתכם להצביע לאיזשהי מפלגה באוסטרליה, אבל כל דבר שאני אגיד אפילו אם אני מציין עובדות, זה יהיה נפיץ פוליטית. אני בטוח שאם יש מאזינים אוסטרלים אז משהו שאני אגיד ירגיז אותם. אני מתנצל על זה מראש. אני רק משתדל לספר דברים כמו שהם קרו. דורון 21:16 באוגוסט 2001 הייתה ספינה קטנה מעץ באוקיינוס ההודי איפשהו בין אינדונזיה לאוסטרליה. על הספינה שקיוותה להגיע לאוסטרליה הצטופפו 438 אנשים, רובם הגדול פליטים מאפגניסטן והספינה שלהם עמדה לטבוע. זה היה יכול להיות תיאור ציורי של מצבם או מטאפורה אבל זה לא, כלומר הספינה שלהם עמדה לטבוע. המנועים של הספינה התקלקלו והיא הייתה תקועה באמצע הים משך המון זמן ובאיזשהו שלב פשוט התחילה להתפרק. לא היה מספיק אוכל בספינה לכל האנשים האלה, לא היה ציוד רפואי על הספינה והמצב היה כזה גרוע שהם נאלצו לקרוא לעזרה. ולקרוא לעזרה זה לא דבר שאתם בדרך כלל עושים כשאתם אנשים שמנסים להגיע לאיזשהו מקום באופן לא חוקי, אבל במקרה הזה זה היה לקרוא לעזרה ואולי להינצל או פשוט לטבוע. דורון 22:15 הרשויות באוסטרליה שמעו את הקריאות לעזרה, ראו את הסירה הזאת, ההליקופטרים שלהם ריחפו מעליה ולא עזרו לה. אוסטרליה צריך להגיד לא אוהבת פליטים. הרבה אנשים מנסים להגיע לאוסטרליה, לאוסטרליה יש קווי חוף מאוד ארוכים כך שקשה מאוד לפקח על כל בן אדם שנוחת שם והאוסטרלים לא אוהבים את זה. יש פה עניין של כלכלה, יש פה עניין של גזענות ויש פה עניינים אחרים. ואוסטרליה לא לבד בזה, כן? גם אצלנו יש עניין של מבקשי מקלט שהמדינה לא ממש רוצה אותם פה. רוב המדינות בעולם לא מקבלות בזרועות פתוחות פליטים ומהגרים, וגם אוסטרליה לא ששה להביא לתוך המדינה עוד 438 אנשים מאפגניסטן. כלומר הם יכלו לעזור לפליטים האלה ולקחת את כולם לאוסטרליה, אבל אז הם יהיו בתוך המדינה ויוכלו להגיש בקשה למקלט מדיני ויהיה קשה מאוד לגרש אותם. אז ראש הממשלה של אוסטרליה באותו זמן החליט שבאופן עקרוני אנחנו עכשיו לא נוגעים באנשים האלה. הם מסכנים, הם טובעים, נורא חבל אבל זו לא בעיה שלנו. הם היו צריכים לחשוב על זה לפני שהם ניסו להגיע לאוסטרליה באופן בלתי חוקי. דורון 23:25 מה שכן, אוסטרליה בהחלט שמחה להסב את תשומת ליבם של ספינות אחרות שעברו באזור לספינה הטובעת. היי, יש פה אנשים והם בצרות, למה שלא תעזרו להם? אחת מהן הייתה אוניית משא מנורווגיה שקראו לה טמפה. הקפטן של הטמפה קראו לו ארנה רינאן. הוא קיבל את הפנייה, ניווט אל הספינה הטובעת וחילץ את כל האנשים שהיו עליה. והם היו במצב רע. הם היו מורעבים אחרי כל הזמן הזה בים, הם סבלו מהתייבשות. עשרה מהם היו בלי הכרה כשחילצו אותם. הייתה שם אישה בהריון במצב קשה. אבל עכשיו הכל היה בסדר כי הם היו על ספינת המשא. כמובן גם הספינה הזאת לא נועדה לארח או לדאוג רפואית ל-400 איש, אבל לפחות היא לא טבעה. אז ארנה הודיע שהוא חילץ את האנשים האלה ועכשיו הוא לוקח את כולם לטיפול באוסטרליה. דורון 24:18 באוסטרליה אמרו לו: לא, סליחה לא. אתה לא מביא אותם אלינו, קח אותם למקום אחר. קפטן ארנה אמר שאין מקום אחר והוא חייב להגיע לאוסטרליה, כי עם כל הכבוד לפוליטיקה שלכם, אנשים מתים פה. האוסטרלים איימו שאם הוא מביא את הפליטים האלה לאוסטרליה, ברגע שהוא עוגן הם מכניסים אותו לכלא באשמת הברחת בני אדם. המצב היה מאוד מתוח. הוא נתקע. זה הפך להיות עניין פוליטי מאוד רציני. כאילו ימין ושמאל, לכל אחד באוסטרליה שיש לו עניין כלשהו בחדשות הייתה דעה בנושא מה לעשות עם הטמפה, האם לתת לפליטים להיכנס למדינה או שלא. בסופו של דבר קפטן ארנה אמר שלא אכפת לו, זה מצב חירום ונכנס למים הטריטוריאליים של אוסטרליה וסירב לצאת משם. וככה הוא הכריח את אוסטרליה להחליט מה עושים עם האנשים האלה. דורון 25:12 אגב, קפטן ארנה תשמחו לדעת לא נשלח לכלא. הוא כן קיבל ממלך נורווגיה את תואר אביר מסדר הכבוד הנורווגי על הפעולות הנחושות שלו במשבר הזה, שזה יפה. אני לא ידעתי קודם שאפשר להיות אביר מסדר הכבוד הנורווגי, אבל עכשיו גם אני רוצה להיות אחד כזה. אבל בנוגע לפליטים, בסופו של דבר מה שהוחלט הוא דבר שבפוליטיקה האוסטרלית קראו "הפתרון הפסיפי". וכן, זה נשמע רע. הפתרון היה כזה: אוסטרליה לא תקבל את האנשים האלה. היא לא תכניס אותם, לא מוכנה בשום אופן. זה נהיה עכשיו עניין עקרוני, לא להכניס אותם לשטח שלה. מה שהיא כן תעשה זה תיקח אותם ותשכן אותם באופן זמני במחנות שהייה במדינות אחרות, עד שאפשר יהיה לברר מה קורה איתם והאם הם זכאים למעמד של פליטים וכל זה. אז חלק מהם הועברו לאי מאנוס ששייך לפפואה גינאה החדשה והחלק השני, שזה רובם, העבירו אותם לנאורו. דורון 26:22 נאורו צריך לציין בשלב הזה תלויה באוסטרליה, כי עם כל הכבוד לסיוע שהיא מקבלת מדי פעם ממדינות כמו סין או ישראל, היא בתכלס תלויה באוסטרליה. הכסף שבו הם משתמשים בנאורו הוא דולרים אוסטרליים, הטיסות אליה מגיעות מאוסטרליה, האוכל מגיע מאוסטרליה, הכל. אז כשאוסטרליה פונה אליהם בהצעה נדיבה של סיוע בעשרות מיליוני דולרים לשנה, וכל מה שהם צריכים לעשות בתמורה זה רק לארח כמה מאות אנשים שאוסטרליה לא רוצה, אז נאורו הסכימה. לא בטוח שהייתה לה הרבה ברירה. אז בנאורו נבנה בזריזות מתקן שהייה, או במילים קצת פחות מנומסות - כלא. המתקן הזה הוא מחנה סגור שנבנה באמצע האי, כלומר בחלק השומם והחם שלו, עם אוהלים ובקתות והרבה שומרים מסביב. כל הפליטים עברו לשם ואמרו להם לחכות שם בינתיים עד שיטפלו בעניין שלהם. ושם הם פשוט נשארו. הם כביכול נמצאים שם זמנית עד שיעברו למקום אחר, אבל לאף אחד לא היה נורא דחוף להעביר אותם למקום אחר ולכן אנשים נשארו שם במשך שנים. דורון 27:33 ויותר מזה, עכשיו כשהמחנה הזה היה קיים, האוסטרלים המשיכו לשלוח לשם מדי פעם עוד אנשים, עוד מבקשי מקלט שנתקעו בדרך או משהו כזה. הפתרון הזה היה ממש נוח לאוסטרליה. נאורו מתברר היא מעולה בתור כלא. אין הרבה סיכוי לברוח ממקום שנמצא מאות קילומטרים מכל מקום אחר ושנקודת הכניסה והיציאה היחידה אליו היא שדה תעופה אחד. חוץ מזה האוסטרלים גם מעדיפים שהעולם לא ידע בדיוק איך נראה המחנה הזה ומה בדיוק קורה שם, וגם בזה העובדה שנאורו כל כך מבודדת מאוד עוזרת. לפליטים שנמצאים שם אסור להחזיק טלפונים. האנשים שעובדים שם מסביב, שומרים ורופאים וכל זה, גם הם עוברים בדיקה לפני כן שיהיה ברור שהם חס וחלילה לא מתעניינים באופן כלשהו בתחום זכויות האדם וכאלה דברים. ואם מישהו מוציא קולות שהוא אולי כן מתעניין בתחומים האלה, או אולי הולך לדבר עם התקשורת, מיד מעיפים אותו משם ומביאים אחד חדש. דורון 28:32 כדי שאנשים אחרים לא יחטטו באזור יותר מדי, נאורו העלתה את המחיר של ויזה לעיתונאי מ-200 דולר ל-8,000 דולר. זה מופרך, זאת נאורו, זאת מדינה, הם יכולים לעשות מה שבא להם. ולמרות הכל, בכל זאת דלפו החוצה סיפורים על איך נראה המחנה הזה ומה קורה שם. ואני לא רוצה לדבר על זה. אני לא רוצה לדבר על זה כי זה פודקאסט שאמור בסך הכל להיות כיפי ומשעשע והנושא הזה לא משעשע בכלל. נגיד את זה ככה, אם אתם משום מה מרגישים שיש לכם יותר מדי שמחת חיים בחיים ואתם רוצים להרוס לעצמכם את מצב הרוח ולחטוף דיכאון, תגגלו פליטים נאורו. שיהיה לכם בהצלחה. דורון 29:34 מבחינת אוסטרליה, כל זה בסדר, משום שקודם כל הם מנצלים היטב את העובדה שנאורו זה טכנית לא באוסטרליה. הם יכולים תמיד להגיד: זה לא נמצא אצלנו, זה לא במדינה שלנו, מה זה קשור אלינו בכלל? והעובדה שלא נעים שם זה מאוד משרת את האינטרסים שלהם, משום שהמסר שהם רוצים להעביר זה: אל תבואו לאוסטרליה אם אתם מבקשי מקלט. אל תבואו. מבחינת נאורו, זה גם בסדר. מה בסדר? זה נפלא! מחנה הפליטים שם היה כלכלית הדבר הכי טוב שקרה לנאורו מאז קקי של ציפורים. כי יש להם עכשיו הכנסה קבועה והם לא צריכים אפילו להעמיד פנים שהם בעד או נגד איזה מדינה תזזיתית בשביל זה. הסיוע שנאורו מקבלת מאוסטרליה עכשיו הוא ההכנסה הכי גדולה של המדינה הזאת באופן משמעותי. המחנות האלה יצרו מקומות עבודה, ענף הכלכלה העיקרי של נאורו הפך להיות כלא. סידור נוח. זה לא נוח לפליטים, אבל אף אחד לא שואל אותם. דורון 30:41 הנושא הזה של הפליטים בנאורו נשאר אחד הנושאים הפוליטיים הכי בוערים באוסטרליה הרבה זמן. בהחלט לא כולם אוהבים את הרעיון הזה, וממשלות קמות ונופלות על זה, ויש הרבה ויכוחים על זה. ומספר האנשים במחנות האלה עלה וירד. כל המחנה הזה נסגר ב-2007 ואז נפתח מחדש כמה שנים אחר כך. ומכיוון שכל העסק הזה צריך להישמר די חשאי, נאורו נהייתה יותר ויותר קפדנית בנושא. לדבר עם התקשורת נהיה אחד הפשעים הכי חמורים בנאורו. הוחלט שלאנשי הצוות של המחנות אסור לצלם את הפליטים כמובן. כשרופאה בכירה צילמה ילד שהיא טיפלה בו, אסרו אותה וגרשו אותה. וזה לא נשמע כמו דבר דמוקרטי במיוחד. בכל הזמן שנאורו הייתה עשירה והייתה ענייה, היא בכל מקרה נשארה דמוקרטיה. אבל מאז שפתחו את המחנות שם היא פחות ופחות כזאת. חברי פרלמנט שראש הממשלה האשים שהם מדברים עם התקשורת על המצב בנאורו, פיטרו אותם ואז אסרו אותם. שופטים שלא ששו לאשר דברים כאלה גם הם פוטרו. בשלב כלשהו חסמו את פייסבוק במדינה. בקיצור, חופש הדיבור ועוד כל מיני חופשים בנאורו לא נמצאים במצב מי יודע מה והעסק כבר ממש לא נשמע כמו דמוקרטיה. ואולי זה מתבקש במדינה שהפכה את עצמה לכלא. דורון 32:13 עכשיו, הנה עוד דבר קטן בקשר לנאורו. אני אף פעם לא הייתי שם. זה כמובן ממש לא יוצא דופן, רוב ענק של תושבי העולם אף פעם לא היו בנאורו. אבל העניין הוא כזה, אני לא הייתי שם, אני אף פעם לא שוחחתי עם מישהו שגר שם. אני נמצא פה בצד השני של העולם ומנסה להבין מה לעזאזל קורה שם. אבל בתור בן אדם שלא היה שם זה בטח לא הוגן מצידי לשפוט את המדינה הזאת, נכון? מי אני שאגיד על מדינה שלמה, גם אם מדינה ממש קטנה, שהיא מושחתת עד היסוד? זה נורא מפתה כששומעים את כל הסיפורים האלה להגיד שנאורו הוא אי שהיה פעם מלא בקקי של ציפורים ועכשיו הוא מלא בקקי של אנשים. אבל אני באמת לא חושב שתושבי נאורו הם אנשים רעים. הם נראים מאוד נחמדים, הם מן הסתם רוצים לחיות את החיים שלהם כמו כל אחד, אבל הם חיים במקרה במדינה ששרשרת של החלטות טיפשיות וטעויות והרבה שחיתות ומחוזות זמר הביאה אותה למצב שבה היא עכשיו מדינת בובה שמתפרנסת מלכבס את הכביסה המלוכלכת של מדינות אחרות. יכול להיות שלא הייתה להם ברירה. מישהו עשה טעות באיזשהו שלב שהובילה אותם אל המקום הזה, ויכול להיות שהטעות הייתה עצם הרעיון שאי עם כמה אלפי אנשים בכלל יכול להיות מדינה. דורון 33:49 אני לא ממש רואה דרך לנאורו לצאת מהבוץ שלהם. מה שכן יכול להיות שדי בקרוב השאלה כבר לא תהיה רלוונטית. דורון 34:06 כי בנוסף לכל יש לנאורו עוד בעיה. ההתחממות הגלובלית. העולם מתחמם וכשהעולם מתחמם פני הים עולים ויש יותר סערות. ויש הערכות כרגע שאומרות שתוך עשרים או לכל היותר שלושים שנה כל החלק הראוי למגורים של נאורו, השוליים של האי, פשוט לא יהיה יותר. האי הזה, המדינה הזאת, תהפוך למקום לא ראוי למגורים. מה יקרה אז? התושבים של נאורו יאלצו למצוא לעצמם מקום אחר. הם יהפכו כולם לפליטים. קארמה? אולי. ואולי זה הסוף הכי טוב שאפשר לקוות לו. זה נשמע כמו פתרון מאוד תנ"כי. שיש לך מקום שהיה לו הכל ופשוט הרס ושחית את עצמו באופן יסודי, לגמרי ולחלוטין, פשוט להציף את הכל במים ולהתחיל מהתחלה. דורון 35:26 אחרי הפרסומת, טיפ-טיפה על אי אחר עם שיטה אחרת להתפרנס. קריין 35:33 הפרק בחסות פנדה פרימיום, הטכנולוגיה המתקדמת ביותר בחדר השינה שלכם. בעזרת ניסיון מצטבר של אלפי שעות שינה, פנדה פיתחה עבורכם את המזרן המתקדם ביותר שלה. בעל ארבע שכבות ויסקו לנוחות מקסימלית, כולל שכבת ויסקו ג'ל בעלת תעלות אוורור לפיזור חום, ושכבת ויסקו בשילוב סיבי פחם למניעת הצטברות קרדית האבק ושמירה על היגיינה מקסימלית. הזמינו את פנדה פרימיום דרך האינטרנט ונסו אותו אצלכם בבית למשך 100 לילות. לא אהבתם? אין בעיה, טלפון או וואטסאפ אחד ופנדה תאסוף אותו מכם ללא עלות ותשיב את כספכם במלואו. מאזיני רשת "עושים היסטוריה" זוכים ל-5% הנחה. הזינו "osim" באנגלית, O-S-I-M, בזמן ההזמנה באתר. אין כפל מבצעים. פנדה פרימיום, המזרן שתמיד חלמתם עליו. pandazzz.co.il. דורון 36:35 בואו נדבר רגע על טובאלו. יש הרבה במשותף לטובאלו ולנאורו. טובאלו גם היא מדינה קטנטנה שמורכבת מאיים באוקיינוס השקט, אפשר לקרוא לה שכנה של נאורו למרות שיש מרחק מאוד מאוד גדול בין השכנים האלה. היא גם קטנטנה, היא רק טיפ-טיפה יותר גדולה מנאורו, היא מורכבת מתשעה איים ולא אחד, אבל יש שם מעט מאוד אנשים, ולכן יש להם הרבה מאותן הבעיות של נאורו - איך מקום כל כך קטן יכול להתפרנס? בטובאלו אפילו אין מאגרים גדולים של פוספטים שיעשו אותם עשירים. מה שכן, לפני בערך עשרים שנה טובאלו גילתה אוצר טבע מסוג שונה. דורון 37:28 הייתה להם סיומת אינטרנט. לכל מדינה יש אחת כזאת, כן? לכל מדינה יש את כתובת האינטרנט שלה, נקודה משהו, כמו שבישראל זה נקודה I-L. למזלה של טובאלו, סיומת האינטרנט שלה הייתה נקודה T-V. וזה די מגניב כי זה נשמע כמו טלוויזיה. לא נשמע כמו דבר נורא מרגש, אבל זה היה מרגש אז. זאת הייתה תקופה שבה אי אפשר היה לעשות סיומות אינטרנט כמו שרוצים, היום אפשר לעשות נקודה מה שאתם רוצים. אבל אז היו מעט מאוד דברים כאלה. לכולם היה נקודה קום, ואם יש לך נגיד איזה בלוג שעוסק בטלוויזיה או משהו כזה, אז כתובת אינטרנט שנגמרת בנקודה T-V זה די מגניב. אז אנשים פתאום התחילו להתעניין בכתובות אינטרנט של טובאלו ושילמו עליהם. המדינה הזאת מכרה את זכויות השימוש בסיומת האינטרנט שלה. למה לא? בסופו של דבר היא מכרה את הזכויות לנקודה T-V לחברה אחרת שהמשיכה למכור את זה לכל מיני אתרים ובלוגים וכאלה שרצו כתובת מגניבה וקיבלו על זה כמה מיליוני דולרים. לא הרבה, כלומר בשביל בן אדם בודד זה היה עסק ממש טוב, בשביל מדינה בדרך כלל סכום כזה הוא לא מאוד משמעותי, אבל מכיוון שמדובר פה במדינה כל כך קטנה, זה כן משמעותי. ההכנסות של טובאלו ממכירת סיומת האינטרנט שלהן הן בערך 10% מכל ההכנסות של המדינה הזאת. זה לא קקי של ציפורים אמנם, אבל אולי זה עדיף. דורון 39:24 זה היה החלק השני של הפרק הכפול על נאורו. כנראה נחזור לעשות פרקים נורמליים באיזשהו שלב. לא יודע, יכול להיות. זאת התשובה. את הפרק הזה אתם יכולים למצוא באתר ranlevi.com/theanswer או באפליקציה של עושים היסטוריה או בכל אפליקציית פודקאסטים אחרת שבה אתם תמצאו את כל הפרקים של הפודקאסט הזה. אתם יכולים לראות עדכונים על הפודקאסט הזה, על פרקים חדשים, על הרצאות שאני עושה ועל עוד כל מיני דברים בעמוד הפייסבוק "דורון פישלר נגד העולם". גיא ביננון מפיק ועורך, אביב שם טוב ייעוץ ותמיכה מוראלית, רן לוי העורך הראשי, דני תימור המנהל העסקי. אני דורון, זהו. קריין 40:18 לפודקאסטים נוספים ולהצטרפות לרשימת התפוצה של התוכנית, בקרו באתר הבית של רשת "עושים היסטוריה" בכתובת ranlevi.com. או הורידו את אפליקציית רשת "עושים היסטוריה" שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] כמה זמן ייקח לראות את כל הסרטים בעולם?</title>
        <link>https://mat-mo.github.io/podtext/episodes/htshvbh/htshvbh-kmh-zmn-yyqkh-lrvt-t-kl-hsrtym-b-vlm.html</link>
        <guid>https://mat-mo.github.io/podtext/episodes/htshvbh/htshvbh-kmh-zmn-yyqkh-lrvt-t-kl-hsrtym-b-vlm.html</guid>
        <pubDate>11 במאי 2020</pubDate>
        <description>Transcript for [התשובה] כמה זמן ייקח לראות את כל הסרטים בעולם? from התשובה</description>
        <content:encoded><![CDATA[
            דורון פישלר 00:00 היי, זה דורון. הפרק הבא של התשובה זה פרק שהקלטנו בלייב, כלומר, אנחנו הזמנו אנשים לשמוע ולצפות בזמן שאני מקליט את הפרק. לכן תהליך העבודה עליו הוא קצת שונה מהרגיל והוא עשוי להישמע שונה מהרגיל. זה היה כיף, הגיעו הרבה אנשים ורצו וגם שוחחנו איתם קצת תוך כדי, אבל לא מספיק, לא עם כולם. בגלל שמה לעשות, כשנכנסים יותר מ-150 איש אז אני לא יכול להצליח לדבר עם כולם. אז קודם כל אני מתנצל בפני כל האנשים שלא הצלחתי לדבר איתם, אבל בגדול זה היה ממש כיף ואני לא יודע, נראה, אולי נעשה עוד פרקים כאלה בהמשך. בכל אופן, הפרק אנחנו מתחילים עוד מעט. קריינות 00:54 אם ההיסטוריה המשפחתית שלכם חשובה לכם כמוני, אתם בוודאי רוצים שגם הנכדים והנינים שלכם ישמעו עליה. בסיפור משפחתי אנחנו נטווה מהסיפור שלכם תוכנית רדיו דוקומנטרית מרתקת שיאזינו לה גם בעוד 50 שנה. family-sounds.co.il. סיפור משפחתי - מתנה מדהימה שנשמרת לדורות. דורון פישלר 01:21 היי, אני דורון פישלר, זאת התשובה. ולשם שינוי יש לנו כאן שואלת שאלה בשידור חי. אז ליפז, מה הייתה השאלה שלך? ליפז 01:38 האמת ששנינו שאלנו את השאלה. אני ועמית. דורון פישלר 01:42 היי עמית, אז ליפז ועמית, מה הייתה השאלה שלכם בעצם? ליפז ועמית 01:49 כמה זמן ייקח לראות את כל הסרטים בעולם? השאלה היא כמה זמן סרט יש בעולם, או במילים אחרות, אם עכשיו יש לי הפסקת צהריים טובה ואני רוצה לראות את כל הסרטים בעולם, כמה זמן זה ייקח לי? דורון פישלר 02:25 אוקיי, זאת שאלה שהיא מאוד רלוונטית בימינו, משום שאנחנו מקליטים את זה עדיין בימי קורונה. הרבה אנשים היו תקועים בבית הרבה זמן, והרבה אנשים עדיין בבית ואין המון מה לעשות. אז זה בדיוק הזמן לקחת על עצמנו איזשהו פרויקט גדול, כמו להרכיב פאזל של 5000 חלקים, או לסרוג משהו, או לראות סרטים. אז זה הזמן לקחת על עצמנו איזשהו מרתון קולנועי גדול. למשל, לראות את כל טרילוגיית שר הטבעות בגרסאות הארוכות שלהם. זה ייקח בסך הכול 11 שעות ו-32 דקות. זה דבר שאני עשיתי דרך אגב. לראות את כל הסרטים ביקום הקולנועי של מארוול - זה 23 סרטים נכון לכרגע, וזה ייקח לכם 50 שעות, כלומר יומיים, שעתיים ושלוש דקות. לראות את כל סרטי ג'יימס בונד - זה ייקח יומיים, 4 שעות ו-56 דקות. מרתון של כל סרטי האנימציה של דיסני - שלושה ימים, 5 שעות ו-39 דקות, ואולי כדאי שתעשו כמה הפסקות שירותים באמצע. אם אתם רוצים משהו באמת מאתגר, תעשו מרתון של כל הסרטים בהשתתפות ניקולס קייג'. זה הרבה. זה ייקח לכם שבוע ו-4 שעות, וזה בטח לא מעודכן משום שבזמן שלקח לי להגיד את המשפט הזה הוא בטח עשה עוד איזה שני סרטים. האיש עושה הרבה סרטים. או שאתם יכולים לנסות את המרתון האולטימטיבי: לראות את כל הסרטים שניקולס קייג' לא השתתף בהם. או גם וגם. את כל הסרטים שבהם ניקולס קייג' השתתף וגם את אלה שהוא לא השתתף בהם. בקיצור, מרתון של כל הסרטים שנוצרו אי פעם. למה לא? יש זמן. מה שכן, זה נשמע כאילו זה יהיה קצת ארוך. אז לפני שמתחילים צריך אולי לברר באמת כמה זמן זה ייקח. אז השאלה הראשונה היא כרגיל, כשאני מדבר על סרטים, מה זאת אומרת סרטים? אני יודע, אני נורא מעצבן בקטעים האלה, כי תמיד זה עניין של הגדרות. שואלים אותי על וירוס, אז אני שואל רגע, מה זה בעצם וירוס? שואלים אותי על הר, אז מה זה בעצם הר? שואלים אותי למה התרנגולת חצתה את הכביש? אני אומר אבל מה זה בעצם תרנגולת? ומהו כביש? האם כביש חייב להיות דבר שסלול באספלט או שדרך עפר גם נחשבת? אני יודע, אני מתפלסף בקטעים האלה, אבל זה חשוב כאן, כי התשובה לשאלה מה זה סרט מאוד תשנה את התשובה לכמה זמן ייקח לראות את כל הסרטים בעולם. וההגדרה של מה זה סרט לא בהכרח ברורה. נגיד, מה בקשר לרכבת נכנסת לתחנה? זה אולי הקלאסיקה הראשונה של הקולנוע, כי זה אחד הסרטים הראשונים אי פעם שהאחים לומייר המציאו את התמונות הנעות. זה סרט אילם בכלל. כשהאחים לומייר המציאו את התמונות הנעות זה אחד הדברים הראשונים שהם הקרינו. אז זה סרט? כי זה בסך הכול קטע באורך של 45 שניות של רכבת, ואני לא רוצה לספוילר, אבל היא נכנסת לתחנה. אז זה אחד הדברים החשובים בתולדות הקולנוע אבל זה לא ממש נכנס להגדרה של סרט לפי איך שאנחנו חושבים על זה היום. ומה עם עוד סרט שהחשיבות ההיסטורית שלו היא רק קצת יותר קטנה מרכבת נכנסת לתחנה - מבצע סבתא? זה סרט? הרבה אנשים חושבים עליו בתור אחד הסרטים הישראלים הכי קאלטים של כל הזמנים, אבל זה לא סרט קולנוע. זה סרט טלוויזיה. זה סרט שהוקרן במקור בטלוויזיה, האורך שלו הוא פחות משעה, שזה לא אורך של סרט באורך מלא. הוא לא יצא לקולנוע במקור והוא לא הוקרן בקולנוע באופן מסודר. אז מהרבה בחינות זה לא סרט, כי אם אנחנו נחשיב אותו לסרט אז צריך להחשיב גם כל דבר ששודר בטלוויזיה אי פעם. ומה בקשר למלך האריות 2? זה סרט? זה סרט שלא יצא לקולנוע אף פעם, זה סרט שיצא מה שנקרא ישר לווידאו, לווידאו ולדי-וי-די. הוא לא הוקרן בקולנוע, אבל מיליוני אנשים קנו אותו וראו אותו. אז סרט? לא סרט? ואם כבר מדברים על זה, אז מה עם כל הסרטים של נטפליקס? רובם לא הוקרנו אף פעם בקולנוע. אז מה, גם הם לא סרטים? הם כן סרטים? הם נספרים או לא? זה מאוד הרבה תלוי בהגדרה הזאת של מה שאנחנו מחשיבים לסרט ומה שלא. אז כשיש שאלות כאלה מורכבות, אני נוטה פשוט לא להחליט, כי מי אני שאני אשב פה על הכס ואני אעבור על רשימה של כל הדברים שנוצרו ואגיד מה זה סרט ומה לא. אני פשוט הולך לסמכות, למי שאמור לדעת. כל חובב קולנוע יודע שאחד המקורות הכי חשובים בעולם בנושא סרטים הוא האתר IMDb - Internet Movie Database, או בקיצור בעברית 'ימדב'. זה מסד הנתונים הכי גדול בעולם בנוגע לסרטים. זה המקור הכי סמכותי שיש. אז לימדב יש מן הסתם את ההגדרה שלהם בנוגע למה נחשב לסרט ומה לא. עכשיו, זאת ההגדרה שלהם. יכול להיות שאנשים אחרים לא יסכימו עם ההגדרה שלהם, אבל אתם מוזמנים להתווכח על זה איתם ולא איתי. הם הסמכות, לא אני קבעתי, להם יש את השיקולים שלהם. אז לצורך העניין אני אשתמש בהגדרה שלהם. עכשיו, ימדב הוא מסד נתונים מאוד מאוד גדול ומאוד מקיף, אז אני לא אטען שהוא יודע הכול. מן הסתם הוא לא. יש בו טעויות, הוא לא מושלם, ואני בטוח שלא כל הסרטים מכל הדורות ומכל הארצות באמת נכנסו אליו, אבל זה הכי טוב שיש לנו. אז אני אניח לצורך העניין שמה שימדב טוען הוא פחות או יותר נכון. אז לדעת ימדב, כמה סרטים יש בעולם? נכון למאי 2020 בימדב רשומים 6,569,167 כותרים, דברים. קצת יותר מ-6.5 מיליון בסך הכול. זה מספר די מטורף, אבל צריך לקחת בחשבון שלא כל מה שרשום שם הוא סרטים. האתר הזה לא עוסק רק בסרטים. כשהוא קם הוא עסק אך ורק בסרטי קולנוע, אבל אז גילו שאם אני רוצה נגיד לראות את הפילמוגרפיה של ג'ורג' קלוני, אז יש לי את כל הסרטים שהוא השתתף בהם, כן, אבל אין לי שם את ER, סדרת הטלוויזיה שבה הוא התפרסם. זה טיפשי, ברור שהיא צריכה להיות גם שם. אז בשביל לתת את התמונה המלאה הם היו צריכים להתחיל לכלול גם סדרות טלוויזיה. ואחר כך הם התחילו להכניס עוד דברים, כמו היום הוא כולל ערכים לא רק לסדרות טלוויזיה אלא לפרקים של סדרות טלוויזיה, וגם ערכים למשחקי מחשב ועוד דברים. אז בעצם מתוך ה-6.5 מיליון דברים שרשומים שם, רובם הם לא סרטי קולנוע בכלל. למעשה 4.7 מיליון מתוך ה-6.5 מיליון האלה הם בכלל פרקים של סדרות. וזה הגיוני כמובן שהם יהיו הרוב, כי כל סרט הוא סרט אחד, אבל לסדרה מן הסתם יש יותר מפרק אחד, לחלקן יש הרבה פרקים. לסימפסונס, נכון לרגע שבו אני מקליט את זה, יש 682 פרקים והמספר הזה הוא בטח לא מעודכן, יהיו עוד. כלומר, עד שאנשים יאזינו לפרק הזה יהיו עוד פרקים. הסדרה הזאת לא נגמרת וכנראה לא תיגמר לעולם. זה הרבה. אם דיברנו על מרתונים ארוכים, אם אני רוצה לעשות בינג' של הסימפסונס של כל הפרקים, זה ייקח לי 10 ימים, 21 שעות ו-26 דקות. וזה יהיה מיותר משום שאחרי עונה 8 זה כבר ממילא לא היה אותו דבר. וזה הרבה, זה בהחלט נשמע הרבה, עד שאתם שומעים על Guiding Light. כי Guiding Light זאת סדרה שיש לה 15,762 פרקים. יאפ, זאת אופרת סבון שהתחילה בכלל ברדיו ב-1937 וב-1952 עברה לטלוויזיה ושודרה שם בקצב של ארבעה פרקים בשבוע במשך 57 שנים. כלומר, רק לראות את כל הפרקים של הסדרה הבודדת הזאת היה לוקח לכם 8 וחצי חודשים. אז אנחנו לא מדברים על הדברים האלה עכשיו. נזיז את הטלוויזיה לצורך העניין, אנחנו מדברים אך ורק על סרטים. אז מספר הכותרים בימדב שמוגדרים סרטים - feature films - הוא 437,137. בסך הכול פחות מחצי מיליון. זה הכול. אז השאלה היא האם את ליפז ואתה עמית, אם אתם יכולים לראות את כל הסרטים בעולם, כל הסרטים האלה? התשובה קודם כל היא לא. את לא יכולה לראות את כל הסרטים האלה כי אי אפשר להשיג את כולם. יש שם סרטים אמריקאים שזמינים בנטפליקס, זה לא בעיה, אבל גם סרטים מבנגלדש ומניגריה שלהשיג אותם יהיה יותר קשה. אבל יותר מזה, אפילו אם נניח ותשיגו את כל הסרטים העולם, יש שם גם המון סרטים שפשוט אינם כבר. הם רשומים בימדב כי הם היו קיימים, אבל הם לא קיימים יותר. הם אבדו או שהם נשרפו. למשל, יש סרט של צ'רלי צ'פלין מ-1914, קוראים לו 'החבר של השודד', ויש הרבה ראיות לזה שהסרט הזה היה קיים, אבל הוא אבד. לא קיים היום אף עותק שלו בשום מקום. עותקים שלו נשרפו או שהלכו לאיבוד וזה חבל, כי סרטים של צ'רלי צ'פלין נוטים להיות טובים. או למשל אם אתם רוצים לראות את באטמן נגד דרקולה, סרט שנעשה בפיליפינים בשנת 1967. ואתם רוצים, כן, אתם רוצים לראות את באטמן נגד דרקולה. או לפחות אני רוצה לראות את הסרט הזה. יש פוסטר של הסרט הזה, רואים שם את שני הלוחמים, מצד אחד עומד דרקולה, עכשיו הוא מחזיק בידיים אישה מעולפת, כמקובל, מה שקצת מוזר כי הוא כאילו הולך להילחם בבאטמן, הוא הולך להילחם בבאטמן עם האישה הזאת ביד? הוא הולך להרביץ לבאטמן עם האישה המעולפת? לא ברור מה הולך לקרות שם. בצד השני עומד באטמן, כלומר עם המסכה של באטמן ואוזניים של באטמן, ויש לו סמל על החזה. עכשיו, לבאטמן בכל הגרסאות של באטמן תמיד יש לו איזה סמל של עטלף מקדימה, נכון? עכשיו, לבאטמן הזה אין ציור של עטלף, יש לו ציור של איש. כלומר, זה באטמן שמחובר יותר ל-man מאשר ל-bat שלו. אני באמת לא יודע מה זה מנסה להגיד הבאטמן הזה, זה בהחלט לא היה באטמן רשמי. אז אני מאוד הייתי רוצה לראות את הסרט הזה, אבל אני לא יכול כי אין. כי ככל הנראה, אלא אם כן מישהו יגלה פתאום איזה עותק במרתף או משהו כזה, פשוט לא קיימים עותקים של הסרט הזה היום. אז יש סרטים שאי אפשר לראות. אבל נגיד שכן הייתה לנו דרך לראות את כל הסרטים שנוצרו מעולם. אז השאלה הבאה היא כמה זמן ייקח לנו לראות אותם? בשביל זה צריך לדעת מה האורך הממוצע של סרט. וגם זה לא ממש פשוט. לסרטים שמוקרנים בקולנוע היום אני יודע פחות או יותר מה הסטנדרט של אורך של סרט, אבל מי אמר שזה נכון לגבי כל הסרטים בכל המקומות בכל הזמנים? למשל, אני יודע שסרטים הודים נוטים להיות מאוד ארוכים, אבל אולי סרטים ניגרים הם קצרים יותר. ואולי סרטים פעם היו קצרים יותר או ארוכים יותר ממה שהם היום. לכו תדעו את זה. בקיצור, גם זה לא ממש פשוט, אבל בשביל זה יש ימדב ומישהו צלל לתוך מסד הנתונים של ימדב כדי לחלץ את כל האורכים של הסרטים ואחרי חישובים ארוכים הוא מצא שהאורך הממוצע של סרט הוא 106 דקות. כלומר שעה ו-46 דקות. שזה נשמע הגיוני. על כל סאגה של שלוש וחצי שעות יש איזה שני סרטים מצוירים באורך של 89 דקות. אז בממוצע זה יוצא 106 דקות. נשמע סביר. אז כאן זה נשאר יותר רק שאלה בחשבון. אז לפי הנתונים האלה, זה אומר שהאורך הכולל של כל הסרטים שהופקו הוא 46,336,522 דקות. שזה 772 אלף שעות. שזה 88 שנים וחודש. והאמת שציפיתי ליותר. חשבתי שזה יהיה איזה אלף שנה או משהו כזה. אבל לא, 88 שנים זה הרבה זמן, אבל זה תקופת חיים של בן אדם, אמנם קצת אופטימי. תוחלת החיים של אדם בישראל היא 82 שנים היום, אבל אם אתם מהמרים על חיים ארוכים יחסית, אז בן אדם אחד יכול לראות את כל הסרטים שנוצרו אי פעם. כלומר לא באמת. בגלל שאנחנו מדברים על הרצף, על האורך של כל הסרטים אחד אחרי השני. זה אומר שזה היה עובד אם אתם מתחילים לצפות בסרט בשנייה שאתם נולדים ולא מפסיקים עד שאתם מתים בשיבה טובה בגיל מאוד מכובד. ולא ישנים אף פעם באמצע, ולא אוכלים אף פעם באמצע, אלא אם כן זה מול המסך, ולא עושים שום דבר אחר, רק צופים בסרטים. בקיצור, זה לא מאוד מאוד פרקטי. זה 88 שנים, אבל בוא נפריס אותם על משהו יותר נורמלי. אם אתם עושים את זה בצורה קצת יותר סבירה, את המרתון הזה שלכם, כלומר נגיד שאם שינה ואוכל ועבודה וכל זה, עדיין פנויות לכם 6 שעות ביום כדי לראות סרטים, ואתם מתחילים את הפרויקט הזה בגיל 10, זה אומר שתסיימו לראות את כל הסרטים בעולם עד גיל 363. והרעיון שתגיעו לגיל הזה מצריך קצת יותר אופטימיות. אבל גם אז יש עוד קצת בעיה. אני דיברתי עד עכשיו על כל הסרטים שנעשו עד היום, אבל יכול להיות שעד שתגיעו לגיל 363 ייעשו כבר עוד איזה שניים-שלושה סרטים חדשים ויהיה צריך להשלים אותם. כלומר, בזמן שאנחנו יושבים כאן ורואים סרטים, אנשים אחרים עובדים ועושים סרטים. השאלה אם אנחנו יכולים לעקוף אותם. אם עושים סרטים בקצב יותר גבוה מכפי שאפשר לראות אותם. אז בואו נבדוק, שוב, לא את כל הסרטים אי פעם, אלא רק כמה סרטים עושים בשנה. אז לפי ימדב, בשנת 2019 יצאו 11 אלף סרטים. ומספר מאוד דומה היה בשנת 2018 ו-2017. בשנת 2020 יהיה פחות בגלל שיש קורונה אז כולם לקחו כמה חודשים הפסקה, אבל זה עניין אחר. אז נגיד בממוצע יש לנו 11,500 סרטים בשנה. שזה 19 אלף שעות. שזה 798 ימים. שזה שנתיים. וזאת בעיה. זה אומר שלוקח שנתיים לצפות בסרטים שנעשים בעולם במשך שנה. זה אומר שאף פעם לא נצליח. אף פעם לא נוכל לסגור את הפער הזה. כל עוד אנשים עושים סרטים בקצב דומה, אי אפשר יהיה אף פעם לגמור לראות את כל הסרטים. ומה אם לראות את כל הסרטים זה לא מספיק לכם? אתם רוצים לקחת פרויקט יותר גדול. אתם רוצים לראות גם את הסדרות, גם את הסרטים הקצרים, את הכול. אז זה ייקח לנו בחישוב פשוט וגס לכל הפחות 375 שנים. אבל מי רואה סדרות היום בכלל? מה שיש לנו דבר יותר חשוב - יוטיוב. ביוטיוב יש הרבה דברים. עכשיו אי אפשר לספור את זה. לי אין שום דרך לקבל את המידע הזה, אני צריך לסמוך על מה שיוטיוב בעצמה אומרים. ב-2019 יוטיוב דיווחה שלאתר הזה מועלים 500 שעות של תוכן כל דקה. כלומר, כדי לראות את כל הסרטונים שמועלים ליוטיוב במשך יום אחד, תצטרכו 82 שנים. כלומר בערך אותו האורך של כל הסרטים שנוצרו אי פעם - זה האורך של דברים שמועלים ליוטיוב כל יום. אז אם תרצו לראות את כל יוטיוב זאת משימה הרבה יותר קשה ותכלס גם קצת פחות מעניינת. אני מוכן לראות כמעט כל סרט עם ניקולס קייג' מאשר עוד מישהו משחק מיינקראפט במשך 7 שעות. אבל אם כבר אנחנו מדברים על זה, למה שתעצרו שם? אולי תקראו משהו? למה אתם כל היום רק יושבים ורואים דברים? תקראו קצת ספרים. לפי הערכה של גוגל מ-2010, כלומר גם זה מזמן, פורסמו בעולם 130 מיליון ספרים. זה אומר שאם אתם רוצים לקרוא את כולם ואתם קוראים ספר אחד ביום, זה יוצא שייקח לכם 350 אלף שנה. אז אתם לא יכולים לראות את כל הסרטים שנוצרו אי פעם ואולי גם לא כדאי. אני דיברתי כבר פעם על זה שאני הייתי פעם מבקר סרטים. במשך שנים אני ראיתי כמעט את כל הסרטים שיצאו, לא כל הסרטים בעולם, אבל כל סרט שיצא בקולנוע בארץ אני ראיתי כמעט את כולם. זה היה הרבה וכתבתי ביקורות על הרבה מהם. והיום כשבדקתי בארכיון אז אני מצאתי ביקורת שכתבתי בשנת 2009 על סרט שקוראים לו 'עד שתאהב אותי'. באנגלית השם שלו הוא Serious Moonlight. ולפי מה שכתבתי בביקורת זה על עם מג ראיין והיא חוזרת הביתה ומוצאת את בעלה שעומד לעזוב אותה ולכן היא תופסת אותו וקושרת אותו במסקנטייפ לכיסא. זה כנראה לא סרט טוב במיוחד, אני נתתי לו שני כוכבים. אבל הנה העניין - אני לא זוכר את הסרט הזה. כלומר לא רק שאני לא זוכר את העלילה, אני לא יכול להגיד לכם מה קרה בסוף. אני לא זוכר את השם של הפרק הזה, אני לא זכרתי עד שמצאתי את הביקורת הזאת שאי פעם שמעתי על הסרט הזה, ולא שראיתי אותו ובטח שלא שכתבתי עליו ביקורת. אבל עובדה כתבתי. אבל זה כאילו רגע אחר כך מחקו לי את הזיכרון עם המכשיר הזה מ'גברים בשחור', שהוא סרט שאני כן זוכר. עכשיו זה הגיוני שאני לא אזכור אותו. אני ראיתי המון סרטים ויש לי דברים יותר טובים לזכור מאשר סרטים של שני כוכבים. יש עוד סרטים כאלה שאני רואה שכתבתי להם ביקורת ואני פשוט לא זוכר את זה בכלל, ורובם סרטים של אתם יודעים, שני כוכבים, סרטים זניחים, סרטים שלא עשו עליי שום רושם. סרטים שאני זוכר הם סרטים יותר טובים, סרטים של חמישה כוכבים או סרטים של כוכב אחד, סרטים שעשו לי משהו, סרטים שהשפיעו עליי באיזושהי רמה. בקיצור, סרטים טובים אתם זוכרים, סרטים בינוניים - לא. אז אם מישהו ייקח על עצמו נגיד פרויקט כזה של לראות את כל הסרטים בעולם, סביר להניח שכבר בשלב של הסרט ה-5000 נגיד, יהיו סרטים שהוא בכלל לא יזכור שהוא ראה. אז אם יש סרט שראיתי אבל אין לי שום זיכרון שראיתי אותו, זה נחשב שראיתי אותו בכלל? או שאולי אני צריך לראות אותו עוד פעם? אז כאן אולי זאת השאלה המעניינת באמת - לא כמה סרטים בן אדם יכול לראות אלא כמה סרטים בן אדם יכול לזכור. כמה זיכרון אפשר להכניס למוח. לפי מקור מוסמך, שזה הסרט 'ג'וני נמוניק' עם קיאנו ריבס, שגם הוא סרט שאני זוכר למרות שהוא לא סרט טוב, בסרט הזה אנשים מאחסנים מידע במוח שלהם ונאמר לג'וני שהיכולת שלו לאחסן מידע לא מקווץ היא 80 ג'יגה בייט. כשיעשו את הסרט הזה 80 ג'יגה בייט נשמע כמו הרבה. היום לא. אז כמה באמת אפשר לאחסן במוח? זאת שאלה מאוד מסובכת. אני חיפשתי כל מיני הערכות לזה בקשר למספר הנוירונים שיש במוח וכמה קשרים יש לכל אחד מהם. אז קיבלתי כמה תשובות שונות. היה מישהו אחד שהעריך את זה ב-74 טרה-בייט, כלומר אלף ג'יגה בייט, והיה מישהו שהעריך את זה ב-2.5 פטה-בייט, כלומר מיליון ג'יגה בייט. אלה שני מספרים מאוד שונים. עכשיו אם אנחנו מדברים על פטה-בייט, אז פטה-בייט אחד זה די ויותר ליותר ממיליון סרטים בהיי-דפינישן. אז אמור להיות לי מקום לזכור מיליון סרטים. איך זה ששכחתי משהו אי פעם? האמת היא שזה פשוט לא עובד ככה. המוח לא עובד בבייטים. המוח הוא לא הארדיסק, הוא לא מאחסן דברים באפסים ואחדים וגם כשאני זוכר דברים אני לא זוכר אותם בפיקסלים. זה לא שאני זוכר כל פיקסל של סרט שראיתי, אני זוכר רעיונות. אז זה פשוט לא נכון לשאול כמה מגה בייט יש במוח של בן אדם. מה שבטוח זה שהמוח שלנו אוהב לזכור דברים חשובים ונוטה לדלג על דברים פחות חשובים. כמו שאתם זוכרים את היום שבו התחתנתם או את הבר מצווה שלכם, אבל סביר שאתם לא זוכרים מה קרה לכם ב-14 באפריל 1998, כי כנראה לא קרה שום דבר חשוב באותו זמן. אז הנה הצעה - מה אם במקום לראות את כל הסרטים בעולם, נראה רק את הסרטים הטובים? עכשיו ברור שזה לא אובייקטיבי, בגלל שסרט טוב בעיני בן אדם אחד הוא לא טוב בעיני בן אדם אחר. אבל לצורך העניין אנחנו ניכנס לימדב כרגיל ואנחנו נבחר משם לא את כל הסרטים אלא רק את הסרטים שהדירוג שלהם הוא 7 ומעלה. אני לא בטוח שכולם יצירות מופת, אבל 7 ומעלה זה אמור להיות לפחות סרטים ששווים משהו. ושוב, יכול להיות שאני לא אסכים עם זה ויכול להיות שיש סרטים שמדורגים פחות שאני דווקא אוהב, אבל זה המדד שיש לי. אז מספר הסרטים שמדורגים 7 ומעלה הוא 38,677, שזה הרבה, אבל זה הרבה פחות ממספר הסרטים בעולם. זה משהו כמו עשירית מהם. מתברר שרוב הסרטים בעולם הם פשוט לא כל כך טובים. לקחת את הסרטים הסבירים ומעלה כבר מגדיל לנו את המספר, ואם אני רוצה לראות רק את הסרטים האלה, זה ייקח לי שבע שנים ותשעה חודשים. או אם אתם מקדישים לצפייה רק שש שעות ביום, אז רק 31 שנה. זה הכול. זה כל מה שאתם צריכים בשביל לראות את כל הסרטים הטובים שנוצרו אי פעם. אז מה אמרנו שהייתה השאלה? כמה זמן ייקח לי לראות את כל הסרטים בעולם? אם אתם מגבילים את עצמכם רק לסרטי קולנוע רשמיים ואתם רואים את כל הסרטים שיצאו אי פעם ברצף, זה ייקח לכם בערך 88 שנים. וזה יהיה מיותר. יש דברים אחרים יותר טובים לעשות. אל תראו את כל הסרטים בעולם. תראו רק את מה ששווה צפייה. זאת הייתה התשובה. אחרי הפרסומת אני אספר לכם על הסרט הכי משעמם בעולם. זה מאוד מושך, אני בטוח. ערן לוי 17:11 שלום, אני ערן לוי ואני מזמין אתכם להאזין לפודקאסט החדש בהגשתי בשם 'לעומק הרפואה', שירות לציבור של חברת סאנופי. פודקאסט שמביא לקדמת הבמה מחלות ובעיות רפואיות מרתקות ולא מוכרות. בואו נשמע קטע קצר מתוך הפרק על מחלת העור אטופיק דרמטיטיס. במשך שנים ניטש בקרב הרופאים ויכוח לגבי מקורה של האטופיק דרמטיטיס. בוויכוח הזה היו בגדול שני מחנות: מחנה ה'מבחוץ פנימה' ומחנה ה'מבפנים החוצה'. תיאוריית ה'מבחוץ פנימה' גורסת שהאטופיק דרמטיטיס נגרמת כתוצאה מפגיעה כלשהי בעור, פגיעה שמאפשרת לכל מיני גורמים חיצוניים - מחיידקים שחיים באופן טבעי על העור שלנו ועד חלקיקי אבק - לחדור אל השכבות הפנימיות של העור. החדירה הזו מעירה לחיים את מערכת החיסון שלנו שמתניעה תהליך דלקתי שגורם לפריחה, גרד וכל שאר התסמינים המוכרים של המחלה. תיאוריית ה'מבפנים החוצה', לעומתה, משרטטת תהליך הפוך: מערכת החיסון היא הבעייתית ומפעילה את התהליך הדלקתי גם כששום דבר רע באמת לא קרה. עודף התגובה הדלקתית הוא זה שגורם לפגיעה במחסום העור ומאפשר לאותם גורמים חיצוניים לחדור פנימה. היום אנחנו יודעים, כמו הרבה דברים, שהאמת היא באיזשהו מקום באמצע. בנקודה נתונה אתה כבר לא יודע מי התחיל את התהליך, כי המחסום פגום והתהליך הדלקתי תגובה. הדלקת פוגעת במחסום והמחסום פוגע בדלקת, וזה חיזון חוזר שמעצים את עצמו. חפשו את 'לעומק הרפואה' בכל אפליקציות הפודקאסטים, באפליקציה של רשת עושים היסטוריה וגם בדף הבית שלנו רן לוי דוט קום. דורון פישלר 18:31 כשרואים את כל הסרטים בעולם, אז מן הסתם נתקלים בין השאר בסרטים מאוד מאוד ארוכים. ושאלה מתבקשת שעולה כאן היא מה זה הסרט הכי ארוך בעולם? אבל זה גם מסובך, בגלל שזה שוב מעלה את השאלה מה זה בעצם סרט. יש סרט מפורסם יחסית של אנדי וורהול שנקרא Empire, שמה שרואים בו זה תמונה של האמפייר סטייט בילדינג, וזהו. אתם רואים את הבניין, וזהו. זה מצלם את הבניין והאורך של הסרט הזה הוא 8 שעות ו-5 דקות. זה בהחלט לא הסרט הכי מעניין בעולם, אבל זה אשכרה סרט. הסרט הזה הוקרן, לא לעיתים קרובות, הוא לא היה שובר קופות באופן מפתיע, אבל כן עשו לו הקרנות בבתי קולנוע ויכולתם ללכת ולראות אותו אם מסיבה כלשהי רציתם לעשות את זה. ככה שזה סרט. אני די בטוח שאני מגדיר את זה בתור סרט, וזה לא הסרט הכי ארוך בעולם. יש פרויקטים אחרים שהם הרבה יותר ארוכים, רק שההגדרה שלהם כסרט היא עוד פחות ברורה. אפשר לקרוא לזה וידאו-ארט, אפשר לקרוא לזה מיצג, אפשר לקרוא לזה פלצנות טהורה, אבל סרט - זה לא. יש גם דברים שהם אשכרה עלילתיים, כלומר סרטים, ועדיין אפשר להתווכח אם להגדיר אותם בתור סרט. למשל הסרט התיעודי 'OJ: Made in America' מ-2016, סרט שנחשב לממש טוב. הסרט הזה זכה באוסקר לסרט התיעודי הטוב ביותר, והאורך של הסרט הזה הוא 7 שעות ו-47 דקות. אבל אף אחד לא ראה את הסרט הזה כסרט. הוא הוקרן בכמה חלקים, ומאוחר יותר הוא הוקרן בטלוויזיה על תקן סדרה. אז בהחלט יש בסיס לטענה שהדבר הזה הוא אולי אחלה דבר, אבל סרט הוא לא - זאת סדרה שהוקרנה בקולנוע כדי לאפשר לה לקבל אוסקר. אז יש סיפורים כאלה והרבה פעמים זה לא ברור מה זה בדיוק סרט, אבל אחד הסרטים המאוד ארוכים היותר מעניינים - ואני משתמש במילה מעניין במובן הכי לא מדויק אי פעם כי זה מאוד מאוד מאוד לא מעניין - זה סרט מאותה שנה, סרט משנת 2016, באורך של 10 שעות ו-7 דקות, שנקרא 'צבע מתייבש'. עכשיו, מה שרואים בסרט הזה - זה צבע מתייבש. היוצר של הסרט הזה הוא בריטי שקוראים לו צ'ארלי ליין, ויש סיבה לזה שהסרט הזה קיים. צ'ארלי ליין היה במאי סרטים עצמאי בריטי, ובכל פעם שהוא עשה סרט הוא היה צריך להגיש אותו לוועדה הבריטית לדירוג סרטים, הצנזורה, כי זה החוק. כל פעם שעושים סרט, הוא צריך לקבל אישור, צריך להגיש אותו לוועדה כדי שתצפה בו ותאשר אותו ותיתן לו ציון במובן של אם יש בו אלימות או סקס והאם צריך להגביל אותו בגיל. וצ'ארלי ליין שאל למה? אותו זה עצבן. אנחנו חיים במדינה עם חופש דיבור. למה אני צריך לקבל אישור להקרין סרט? מי הם שיגידו לי אם מותר לי להקרין את הסרט הזה או לא? ולמה אני צריך לשלם על זה? משום שהוא היה צריך לשלם לוועדה הזאת. זה עצבן אותו. ובשביל קולנוענים עצמאיים זה יקר, זה מעיק וזה מיותר. אלא מה? הוא קרא שהוועדה הזאת שמדרגת את הסרטים, היא מחויבת לראות את כל הסרטים שמגישים להם, כמובן. וכמובן מחויבת גם לראות את כל הסרט, כל דקה ודקה, כדי לדעת שאין פתאום איזה פרץ של אלימות באמצע. אז היה לו רעיון בתור מחאה. אתם מכירים את זה שאתם אומרים 'הסרט הזה היה כל כך גרוע שאני מעדיף לראות צבע מתייבש'? אז הוא צילם סרט שנקרא 'צבע מתייבש', ובו בתחילת הסרט הוא צובע קיר בלבן, שלא תגידו צבע מעניין כמו כחול או משהו - לא, זה היה לבן. ואז רואים את הצבע מתייבש לאורך 10 שעות. לא קורה שם שום דבר. ב-Empire הייתה יותר עלילה מאשר בסרט הזה. והוא גייס כסף בקיקסטארטר כדי לשלוח את הסרט הזה לוועדה הבריטית לדירוג פשוט כדי לגרום להם לשבת ולצפות במשך 10 שעות בצבע מתייבש. וזה קרה. זה היה מצחיק. אבל בסופו של דבר הוועדה לא התפרקה. הסרט פשוט קיבל אישור. אם זה מסקרן אתכם, הוא בלי הגבלת גיל. מותר לכם לראות אותו לא משנה באיזה גיל. אבל למה שתרצו? זאת הייתה התשובה. הפרק הזה הוקלט בלייב מול קהל של צופים דרך המחשב. את כל הפרקים של הפודקאסט אתם יכולים למצוא בכל אפליקציית פודקאסטים, אבל בעיקר באפליקציה של עושים היסטוריה או באתר ranlevy.com. עדכונים על עוד אירועים שאנחנו עושים, כמו הרצאות בלייב ופרקים שמשודרים בלייב וכאלה דברים, בשביל כל זה תיכנסו לעמוד הפייסבוק דורון פישלר נגד העולם. גיא בינון מפיק ועורך, אביב שם-טוב ייעץ ותמך מורלית. רן לוי העורך הראשי - לא היה פה היום אבל אנחנו עדיין איתו. דני תימור המנהל העסקי וניסה לשווא לנהל את כל העסק פה של הלייב. צרה סילבצקי גם כן באה לבקר, היא מנהלת הקהילות שלנו. ואני דורון פישלר, אז יאללה ביי. תיהנו מהמשך הסגר, אין סגר יותר, נכון? תיהנו בכל מקרה. עד גיל 363. הגיעה הרכבת, הגיעה הרכבת... דורון, אתה יכול לעשות את הקול של הזומבי מהפרק של הוירוס? אני לא יודע, זה היה משהו כמו... אם זבובים לא רוצים שנגלה אותם, למה הם מזמזמים? עכשיו בואו תוציאו את עצמכם מ-mute כמה אנשים שרוצה. מה קרה? שקט בבקשה. אוי ואבוי מה עשיתי פה. שקט בבקשה. קריינות 36:59 לפודקאסטים נוספים ולהצטרפות לרשימת התפוצה של התוכנית, בקרו באתר הבית של רשת עושים היסטוריה בכתובת ranlevy.com. או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] איך להאט את הזמן?</title>
        <link>https://mat-mo.github.io/podtext/episodes/htshvbh/htshvbh-yk-lht-t-hzmn.html</link>
        <guid>https://mat-mo.github.io/podtext/episodes/htshvbh/htshvbh-yk-lht-t-hzmn.html</guid>
        <pubDate>25 במאי 2020</pubDate>
        <description>Transcript for [התשובה] איך להאט את הזמן? from התשובה</description>
        <content:encoded><![CDATA[
            רשת עושים היסטוריה 00:00 רשת עושים היסטוריה. רשת עושים היסטוריה. רשת עושים היסטוריה. דורון פישלר 00:12 היי, זה דורון. יש לי הודעה למאזיננו שבספוטיפיי. שלום, מה שלומכם? אם אתם מנויים לפודקאסט בספוטיפיי, אז אתם מקבלים הודעה על כל פרק חדש שיוצא ואתם מקשיבים לו כל פעם שהוא יוצא והכל סבבה. לא השתנה שום דבר. מה שכן, אם אתם מחפשים את הפרקים הישנים של הפודקאסט, יכול להיות שגיליתם שהם כבר לא שם. משום שהמצב כרגע זה שבספוטיפיי יש לנו בכל פעם רק את שלושת הפרקים החדשים ביותר. כדי לשמוע את שאר הפרקים, הכל בסדר, הם לא נעלמו, הם לא הלכו, אתם לא צריכים לשלם עליהם שום דבר. אתם יכולים לעשות את זה כמו שאנחנו תמיד אומרים בכל האופציות האחרות, זאת אומרת, בכל אפליקציית פודקאסטים אחרת כמו האפליקציה של עושים היסטוריה או פודקאסט אדיקט או פוקט-קאסט או כל אחד מהאחרים או באתר. בספוטיפיי יהיו רק הפרקים החדשים. זה המצב כרגע. סליחה על אי-הנוחות אם זה לא נוח ואם אתם לא מאזינים בספוטיפיי בכלל אז סתם בזבזתי לכם את הזמן עכשיו, אז חבל שהקשבתם. אנחנו מתחילים תכף. ביי. או לא ביי, לא ביי. אנחנו מתחילים תכף. תכף נחזור אחרי הפרסומת, תכף נחזור. אוקיי. דורון פישלר 01:00 מהי המנה הפופולרית ביותר בישראל בהזמנות של ארוחת צהריים? יכולים לנחש? תכף אגלה לכם את התשובה, אבל קודם אספר לכם ש-Just Eat Takeaway, ענקית הפוד-דליברי הבינלאומית, ותן ביס, חברת הבת שלה בישראל, מגייסות מפתחים למרכז הפיתוח בתל אביב. Just Eat Takeaway עובדת עם הטכנולוגיות החדשניות ביותר בשוק, מ-React ו-Angular ועד NET Core ו-Elastic. לרשימת המשרות הפתוחות בקרו ב-careers.takeaway.com או הקליקו על הבאנר שמופיע לכם כעת על המסך באפליקציית רשת עושים היסטוריה. אה, וארוחת הצהריים? התשובה היא סלט, חזה עוף או שילוב של שניהם. בערב, אגב, ישראלים אוהבים להזמין דווקא המבורגר וצ'יפס. ככה הלכה הדיאטה. דורון פישלר 02:16 היי, אני דורון פישלר, זאת התשובה. מה שלומכם? בריאים? כולם? הכל סבבה? יופי. לפני די הרבה זמן קיבלתי שאלה מרותם והיא שאלה 'למה כשכיף לנו הזמן עובר מהר וכשמשעמם לנו הזמן לא זז והאם זה יכול להיות הפוך?'. והאמת שקיבלתי עוד כמה שאלות שהם ניסוח שונה של אותה שאלה. איילה שאלה למה הזמן טס כשנהנים, ונעמה שאלה למה כשמשעמם הזמן עובר לאט וכשכיף הזמן עובר מהר. וקיבלתי שאלה מים - למה כשמשעמם מרגיש שהזמן זז לאט. בקיצור, זאת אחת השאלות האלה שדי הרבה אנשים שואלים ובהחלט סימנתי לעצמי אולי להתייחס לשאלה הזאת באיזשהו שלב. אבל זו הייתה שאלה אחרת שפתאום גרמה לי להתייחס לנושא הזה. מישהו בטוויטר צייץ: 'כולנו מסכימים שמרץ היה באורך של שש שנים ואפריל נמשך שש דקות, נכון? אנחנו יכולים לקבל איזה הסבר בקשר לזה?'. ועל זה לי רטווטה את זה וכתבה 'כן, למה?'. והמעניין הוא שהרבה אנשים מסכימים שזה היה ככה. עכשיו אני צריך להבהיר למען מאזיננו בעתיד, אנחנו מדברים לא על כל חודש מרץ ולא על כל חודש אפריל, אנחנו מדברים על שנת 2020. ואני יודע שתחושת זמן יכולה להשתנות ולפעמים אני מרגיש שהקיץ עבר נורא מהר או ששבוע מסוים היה נורא ארוך או משהו, אבל זה עניין אישי שלי. אנשים אחרים מן הסתם מרגישים אחרת. אבל במקרה הזה נראה כאילו כולם מסכימים. המון אנשים שונים במקומות שונים בעולם מסכימים משום מה שמרץ 2020 היה נורא נורא ארוך, וחודש אפריל עבר נורא מהר. ציוץ אחר של סם ספנסר, הוא כתב 'אני חייתי כבר בשישה עשורים - שנות ה-80, ה-90, ה-2000, ה-2010, ה-2020 ומרץ'. 35,000 אנשים שיתפו את הציוץ הזה, כך שאפשר להניח שהרבה אנשים מזדהים עם התחושה הזאת. עכשיו שוב, למען מאזיננו בעתיד, החודשים האלה, מרץ ואפריל 2020, זו הייתה תקופת הקורונה. ולכן ניחוש מושכל יהיה שמה שזה לא יהיה שקרה לזמן בתקופה הזאת, זה היה קשור לקורונה, כי כל דבר שקרה בתקופה הזאת היה קשור לקורונה. אבל איך? איך מגפה עולמית משפיעה פתאום על תחושת הזמן של כולם? אז בואו ניתן כמה תשובות מתבקשות ולא נכונות. תשובה ראשונה - יש השפעה פחות ידועה של הוירוס הזה שגורמת להאטת ולהאצת הזמן. לא? לא, אוקיי, משהו אחר. תשובה שנייה - זה בגלל ה-5G, זה בגלל פריסת אנטנות ה-5G זה גורם לשינוי... אוקיי, לא משנה, זה טיפשי מדי. אוקיי, תשובה נוספת. בטח שמעתם על זה שחורים שחורים מעוותים את הזמן. ככל שמתקרבים לחור שחור, הזמן עבורכם זז לאט יותר. זה נכון, זו עובדה מדעית. עכשיו, בדרך כלל כל עוד אתם על כדור הארץ זה לא צריך להטריד אתכם, אבל זה לא פורסם בתקשורת כדי למנוע פאניקה בציבור, אבל היה חור שחור קטן שנקרא DX14006 שחלף בקרבת כדור הארץ לאורך חודש מרץ 2020. ואמנם זה עבר בשלום, הוא לא התנגש בכדור הארץ, אבל זה הספיק כדי להאט את הזמן בכדור הארץ לאורך החודש הזה באופן מורגש. וזאת הסיבה... אוקיי, זאת תשובה די מגניבה אבל לא נכונה. זה לא באמת דבר שקרה, אין חור שחור כזה. אז למה כן קרה הדבר הזה ולמה כל כך הרבה אנשים מסכימים על זה שהזמן ב-2020 התנהג מוזר? זה קשור לשאלה למה הזמן רץ כשנהנים, ולמה הזמן עובר לאט כשמשעמם, ולמה כל כך קשה להרוג יתושים, ומתי אפשר לזרוק אנשים מבניינים בשם המדע. אז בואו נדבר קצת על תפיסת זמן. לפעמים אנחנו מרגישים שהזמן עובר מהר, לפעמים אנחנו מרגישים שהזמן עובר לאט, וכל הנושא הזה של תפיסת זמן הוא סובייקטיבי כמובן. כלומר, כל אדם חווה אותו אחרת. אני יודע שהזמן לא באמת עובר יותר מהר או יותר לאט, זה עניין של הרגשה. אז קודם כל, שום דבר מזה לא נכון לגבי כולם. על כל דוגמה שאני אתן כאן יהיו אנשים שיגידו 'כן, אבל אצלי זה בכלל לא ככה'. אוקיי, בסדר, יכול להיות, אני לא אתווכח. יכול להיות שאתם בכלל לא הרגשתם את הקטע הזה שמרץ היה ארוך ואפריל קצר, אולי אצלכם זה היה הפוך. כל העניין זה דברים שקורים אצל אנשים לעיתים קרובות, לא בהכרח תמיד. ואלה לא עובדות חד-משמעיות בשטח. כל הדברים שאני מדבר עליהם הם תיאוריות שנתמכות במחקרים מסוימים, ולפעמים יש מחקרים אחרים שטוענים אחרת. זה נושא שכל כך קשה לחקור אותו בגלל שהוא עוסק בחוויות סובייקטיביות, וגם מזה שיש כמה דרכים שונות שבהן אנחנו תופסים ומודדים את הזמן, שלפעמים הפוכות לגמרי. כלומר, אנחנו יכולים לחוות את הזמן עובר מהר מאוד ולאט מאוד בו זמנית. אבל יש דברים מסוימים שעליהם רוב האנשים יסכימו. למשל, מה אם הייתי רוצה להאט את הזמן? לגרום לזמן לנוע כמה שיותר לאט. יש כמה דרכים ידועות לגרום לזמן לנוע לאט יותר. גם אם נתעלם מן הקושי המושגי של מטרות מנוגדות, רשאי גם כאן הקונה הנפגע... כולם מסכימים שבשיעורים משעממים הזמן עובר ממש לאט. כן, לפעמים זה מרגיש כמו שנים שעוברות במשך שיעור אחד. ויש מחקרים שנעשו שגילו שכשאנשים משועממים הם חווים את הזמן כאילו עובר יותר לאט. דה, ברור. כל אחד יודע ש... פישלר. כן, כן, סליחה, סליחה. התוצאה היא... כל אחד יודע שכשיש משעמם זה נראה כאילו הזמן עובר לאט. אבל יש דרך שבה אני יכול לגרום לזמן לעבור עוד יותר לאט, וזה אם אני פשוט אפסיק לדבר. כמה זמן זה היה? כמה זמן הייתה ההפסקה הזאת עכשיו? זה היה עשר שניות. אבל אני חושב שתסכימו איתי שאלה היו עשר שניות ארוכות. ארוכות הרבה יותר מאשר השניות שבהן אני מדבר. זה משום שבמשך זמן מסוים לא היה לכם משהו אחר לחשוב עליו. אתם רק חיכיתם שמשהו יקרה, ובמשך כמה שניות שום דבר לא קרה. הזמן עובר לאט כשמחכים, כי לחכות זה לשים לב לזמן. יש לנו סוג של שעון פנימי אבל הוא לא עובד בפני עצמו, הוא נמדד לפי דברים שקורים, לפי מספר השינויים שאנחנו שמים לב אליהם. אם באמצע שיעור משעמם אתם מסתכלים בשעון והוא מראה 9:34, ואחר כך אתם מסתכלים שוב בשעון והוא מראה 9:34, וכשאתם מסתכלים בשעון שוב, השעה היא 9:34, זה בהחלט נראה כאילו הזמן עובר לאט. אבל אם אתם עושים משהו מעניין, אם אתם רואים סרט מרתק או משחקים כדורגל, אתם פשוט לא מסתכלים בשעון. יש לכם דברים יותר מעניינים לעשות. ובפעם הבאה שתסתכלו בשעון השעה תהיה 11:46 ואתם כבר מאחרים ואתם חייבים לזוז עכשיו. המדד שאנחנו שמים לעצמנו זה כמה זמן עבר בין בדיקה אחת של השעון לשנייה. ואם בין בדיקה אחת של השעון לשנייה עבר הרבה זמן, זה מרגיש כאילו הזמן עבר מהר. זמנים שבהם הזמן עובר לאט הם זמנים שבהם לא קורה שום דבר אחר. אם אתם בשמירה בצבא או בחדר המתנה ושכחתם את הטלפון באוטו, כשאין גירויים אין משהו אחר לשים לב אליו, אנחנו נאלצים פשוט לספור את הזמן שעובר. זה משעמם. כשמקדישים תשומת לב לזמן, הזמן עובר לאט. ואנחנו לא עושים את זה אם יש לנו משהו אחר לשים לב אליו. אז עד כאן דיברתי על דברים שנראה לי שכולם יודעים. עכשיו יש דרך אחרת לגרום לזמן לעבור לאט, והיא כמה שזה נשמע מוזר, הפוכה בדיוק. נגיד יש לכם עבודה. וביום ראשון אתם נוסעים לעבודה ובערב חוזרים. וביום שני אתם נוסעים לעבודה ובערב חוזרים. וביום שלישי אתם נוסעים לעבודה וחוזרים. וביום רביעי אתם נוסעים לעבודה וחוזרים. וביום חמישי אתם יוצאים לסוף שבוע בחו"ל. אז אתם אורזים את הכל לילה לפני ומחפשים את הדרכון שפתאום נעלם ואז מוצאים אותו ברגע האחרון באיזה מגירה ואז ב-4 בבוקר אתם קמים כי הטיסות הן תמיד בשעות מאוד מוזרות ואתם יוצאים מהבית ב-4 בבוקר ונוסעים לשדה התעופה וככה נראים הרחובות ב-4 בבוקר, וואלה אין פה אף אחד, זה כזה מוזר. ואז מגיעים לשדה התעופה ויש תור ובדיקות דרכונים ודיוטי פרי ומחכים ועולים לטיסה וטסים ויורדים במקום שבו כולם מדברים בשפה מוזרה ומחכים למזוודה בגלל שהיא תמיד האחרונה ונכנסים לסאבוויי והאיש הזה בסאבוויי היה נורא נורא מוזר, מה היה הקטע שלו, איזה זומבי או משהו כזה, ומחפשים את המלון שלכם בכל מיני רחובות מוזרים כי הכתובת שקיבלתם הייתה לא נכונה. ואז אתם נכנסים למלון ומתארגנים שם ואז אתם יוצאים למצוא מקום לאכול אבל בכל האזור יש רק מסעדות תאילנדיות, מה הקטע שלהם עם מסעדות תאילנדיות במקום הזה? ובסוף מוצאים משהו ואז יוצאים לאיזה מוזיאון, ואן גוך הזה הוא משהו, או הופעה, ומחפשים איך מגיעים לשם במפה ובסוף אתם מוצאים ואז אתם חוזרים ואז אתם צריכים למצוא את המברשת שיניים שארזתם רק היום בבוקר ואז אתם אומרים 'זה היה היום בבוקר? זה מרגיש כל כך מזמן. היום הזה היה כל כך ארוך'. השבוע שהייתם בעבודה הרגיש כמו יום. היום שהייתם בחו"ל הרגיש כמו שבוע. למה? לא היה משעמם, להפך. אז מה הסיפור? אתם לא חוויתם את הזמן ארוך יותר, אתם זוכרים אותו ארוך יותר. המוח שלנו עובד קשה כל הזמן, הוא צריך לשמור עלינו שלא נפסיק אף פעם לנשום בטעות ולהבין מה אנחנו רואים ומה אנחנו עושים, ובנוסף לכל חלק מהעבודה של המוח היא לאחסן זיכרונות. כל דבר שאנחנו עושים מתויק בזיכרון, אבל גם לתייק בזיכרון זאת עבודה קשה, זה דורש אנרגיה. כשאנחנו עוברים חוויה חדשה, משהו שלא עשינו אף פעם, אנחנו רואים מקום שלא ראינו אף פעם, המוח שם לב לכל דבר. מכניס את הפרטים, מקפיד לכתוב הכל, אז יש תיק גדול ושמן במוח שכולל את כל הפרטים על הדבר החדש הזה שעשיתם. אבל אם אתם עושים משהו שעשיתם כבר 1,000 פעם, אתם מכירים את זה, אז המוח מעדיף לחסוך באנרגיה. אין ממש טעם לכתוב שוב את כל הפרטים שכבר יש לכם, אז המוח מתייק את הכל בתור דף אחד שכתוב עליו 'כנ"ל'. אז אחר כך כשאתם נזכרים מה קרה ביום מסוים, יש לכם יום אחד שהוא תיק עבה ומפורט מלא בזיכרונות, ואחד קטן כי זה פשוט אותו דבר כמו תמיד. אז יכול להיות שבזמן אמיתי, בזמן שעברתם אותו, היום הזה עבר לכם נורא מהר, אבל כשאתם מנסים להיזכר בדיעבד, זה נראה ארוך. זה נראה כמו הרבה זמן. בזמן שיום שבו עשיתם משהו שגרתי נראה קצר. ולכן לפעמים מקבלים את ההרגשה המאוד מוזרה שהזמן עובר לאט ומהר בו זמנית. לפעמים השעות ארוכות אבל הימים קצרים, או להפך. עכשיו כל זה לא יעבוד אם אתם נוסעים לחו"ל כל הזמן, כן? אם אתם רגילים, במסגרת העבודה אתם פעם בשבוע נוסעים לחו"ל, טיסות בשבילכם זה שגרה, זה לא יהיה יום מיוחד, זה יעבור לכם מהר. כמו כל דבר אחר. גם אם תצאו לספארי רכיבה על קרנפים, בפעם הראשונה זאת תהיה חוויה לא שגרתית וזה ירגיש כמו משהו שלקח הרבה זמן, אבל אם תקבלו עבודה ברכיבה על קרנפים ותעשו את זה כל יום במשך שנה, זה יפסיק להיות מיוחד, זה שגרה, ולכן זה יעבור מהר. אין שום דבר בקרנף שמאט את הזמן. אם כבר אנחנו מדברים על זה, אז הנה עוד שאלה - איך הקרנף חווה את הזמן הזה? באופן כללי חיות, שהמוח שלהן שונה משלנו, יכול להיות שהן מרגישות את הזמן אחרת? יותר מהר, יותר לאט? ואיך אפשר למדוד דבר כזה בכלל? יש תופעה שבאנגלית קוראים לה Flicker Fusion. אם אתם רואים הבהוב של אור, ומיד אחריו עוד הבהוב של אור, ועוד אחד, וההבהובים האלה נהיים יותר ויותר מהירים, עד שבשלב מסוים אתם כבר לא רואים את זה כהבהוב, אתם לא רואים את האור מהבהב, אתם פשוט רואים אור אחד דלוק כל הזמן. הנקודה שבה הפסקתם לראות את ההבהוב והתחלתם לראות אור יציב אחד, זה סף ההפרדה שלכם. אם הייתם רואים את זה עכשיו בהילוך איטי, אז הייתם יכולים לראות שהאור הוא לא באמת רציף אלא הוא הבהוב, אבל אנחנו לא, אנחנו חיים בקצב מסוים. אז ההנחה, שאתם יכולים להתווכח עם זה, אתם לא חייבים להסכים שזה נכון, אבל הרעיון הוא שככל שסף ההפרדה שלכם גבוה יותר, שאתם יכולים להבחין באור מהבהב יותר מהר, זה אומר שהמוח שלכם בעצם עובד בקצב מהיר יותר ולכן לגביכם העולם, הזמן, זז יותר לאט. אתם חווים את העולם כאילו הוא עובר בהילוך איטי. אז עשו את הניסוי הזה על תרנגולות. הראו להן אורות מהבהבים בכל מיני תדרים כדי לבדוק באיזה שלב הן מפסיקות לראות את ההבהוב ורואות את זה כאור יציב, משום שרק כשיש אור יציב מקבלות אוכל. והמסקנה הייתה שתרנגולת יכולה להבחין באורות מהבהבים יותר מהר מאיתנו. מה שלנו נראה כאור רציף, תרנגולת יכולה לשים לב שהוא לא באמת רציף. זה אומר שתרנגולת חווה את הזמן ברזולוציה יותר גבוהה מאיתנו. כלומר היא כנראה מרגישה את הזמן בהילוך איטי. עכשיו בדקו את זה על עוד כל מיני חיות וגילו שזה נכון לגבי הרבה חיות, מה שמסביר בין היתר למה כל כך קשה להרוג יתושים. אם יש יתוש על הקיר ואתם רוצים למעוך אותו, אתם מנחיתים עליו את היד במהירות עצומה ועדיין כמעט תמיד הוא יצליח לזוז בשנייה האחרונה. למה? היתוש הזה לא גאון, כן? הוא יתוש. יש לו מוח במשקל של פחות ממיליגרם. אבל תפיסת הזמן שלו היא יותר מהירה משלנו. הוא חווה את הזמן ברזולוציה גבוהה יותר ולכן לגביו העולם זז בהילוך איטי. היתוש הוא בייסיקלי ניאו מהמטריקס. הוא יכול לנוע בין הכדורים. היד שלכם שמתקרבת אליו מבחינתו זה הילוך איטי, אין לו שום בעיה להתחמק ממנה. בדקו את זה על הרבה חיות וגילו שבאופן כללי, בדרך כלל, זה נוטה להיות נכון לגבי חיות קטנות עם מטבוליזם מהיר - ציפורים, סנאים שנראים תמיד כאילו הם זזים בהילוך מהיר במהירות בלתי אפשרית, אז זה נכון, אצלם סף ההפרדה הוא מאוד גבוה, כלומר כנראה הם חווים את העולם בהילוך איטי. לעומת זאת, חיות גדולות יותר שהמטבוליזם שלהן איטי יותר כמו פיל, צבים גדולים, ההפרדה, סף ההפרדה שלהם הוא נמוך יותר והן כנראה מרגישות את הזמן עובר יותר מהר. אז זה מאוד מעניין בקשר לחיות. מה אפשר ללמוד מהניסוי הזה לגבי בני אדם? אחד המצבים שבו תחושת הזמן יכולה להשתנות באופן הכי קיצוני זה כשעוברים חוויות קיצוניות. למשל, אנשים שעברו משהו מאוד מפחיד כמו תאונת דרכים, הרבה פעמים הם אומרים שהרגע של התאונה הרגיש כאילו זה היה בהילוך איטי. אשכרה הם זוכרים את הכל קורה בהילוך איטי, הכל זז לאט. אז יכול להיות שבן אדם שנמצא במצב קיצוני, מצב מאוד מסוכן, המוח מעלה הילוך ואשכרה עובר ל-Bullet Time? כלומר הבן אדם אשכרה חווה את הדברים בהילוך איטי? ואיך לבדוק את זה בלי פשוט לרסק אנשים בתוך מכוניות? יש מדען שקוראים לו דייוויד איגלמן שעסק בין היתר בנושא של תפיסת זמן והוא תכנן ניסוי שנועד לבדוק האם אפשר באמת לגרום לאנשים לחוות את הזמן יותר לאט. למתנדבים לניסוי שלו הוא שם על היד מכשיר שדומה לשעון, אבל הוא לא מראה את השעה, הוא מראה איזשהו מספר אקראי והוא מראה אותו בהבהובים כל כך מהירים שבן אדם לא יכול לראות אותם. זה נמצא טיפה מתחת לסף ההפרדה של בן אדם. סנאי שהיה מסתכל על המכשיר הזה היה יכול לראות את המספר אבל בן אדם לא. אוקיי, עכשיו השאלה היא הבן אדם הזה אם הוא פתאום נמצא במצב רגשי מאוד קיצוני, כלומר נגיד אם הוא מאוד מפחד, האם יכולת הפרדת הזמן שלו פתאום תעלה כך שהוא באמת יחווה את העולם בהילוך איטי ואז הוא יצליח לראות את המספר הזה? אז השאלה הייתה האנשים שמתנדבים לניסוי, איך מפחידים אותם? אז איגלמן זרק אותם מגובה 50 מטר. זה בסדר, הייתה רשת למטה. יש מתקן כזה לאנשים שבנג'י לא מספיק קיצוני בשבילם, שבו אתם תלויים באוויר מחבל מעל רשת ואז מנתקים את החבל. ואתם פשוט נופלים. זאת נפילה חופשית, אתם לא מחוברים לכלום במשך איזה 50 מטר. יותר מזה, אתם לא עושים את זה כשאתם מסתכלים למטה על הרשת, אתם מסתכלים למעלה כך שאתם אפילו לא רואים לאן אתם נופלים. עכשיו אישית לא ניסיתי, אבל זה נשמע מפחיד רצח. כלומר במשך שנייה-שתיים אתה די מרגיש שאתה הולך למות. אז איגלמן, שהוא חוקר וסופר וקצת סדיסט מתברר, לקח את הנסיינים שלו למתקן כזה ואמר להם 'בזמן שאתם נופלים, תסתכלו במכשיר ותראו אם אתם רואים איזה מספר הוא מראה'. השאלה היא האם במצב קיצוני כזה ההפרדה של אנשים תעלה, הם יחוו את העולם בהילוך איטי והם יצליחו לראות את המספר שבמצב רגיל הם לא יכולים? והתשובה היא לא. גם בזמן שהם נפלו, גם בזמן שפחדו, אנשים לא הצליחו לראות את המספר הזה. אז המסקנה היא שאנשים גם כשהם מפחדים לא באמת מרגישים את הזמן עובר לאט יותר. הם זוכרים אותו לאט יותר. כי להיות במצב כמו תאונת דרכים זה בהחלט מצב חדש ומעניין, והמוח נכנס לפאניקה ומקטלג כל פרט באופן אובססיבי. עכשיו יכול להיות שבמציאות זה נמשך כמה שניות, אבל המון המון פרטים נרשמים ולכן זה נראה בדיעבד כאילו עבר זמן מאוד ארוך. אז מה הייתה השאלה? לא רגע, זאת לא הייתה השאלה. אז איך כל זה קשור לקורונה? בדצמבר 2019 התגלה בפעם הראשונה נגיף קורונה בסין. ובחודשים הראשונים של השנה הייתה מגפה בסין, והרבה מאיתנו עקבו אחרי מה שקורה בחדשות. זה היה מעניין, אבל זה היה דבר שקורה בסין, רובנו לא נמצאים שם, זה לא השפיע על החיים שלנו באופן אישי. מרץ 2020 היה הזמן שבו הדבר הזה הפסיק להיות חדשות והפך להיות דבר שמשפיע לנו על החיים, משום שהמגפה הגיעה לישראל, לארצות הברית, לאירופה, להרבה מקומות. ופתאום התחילו לפרסם הנחיות בקשר לזה. אנשים פחדו לצאת מהבית כדי לא להידבק, ואז אמרו להם 'אוקיי, נסיעות לחו"ל אין יותר'. אז אם היו לכם תוכניות אז תבטלו. ואסור יותר לעשות פגישות של יותר מ-100 איש, ואחר כך 50 איש. אז גם לצאת למסעדות, לפאבים, למה שלא יהיה, אין יותר. אז ביטלו את כל הספורט, ביטלו את כל אירועי התרבות. ואז אמרו 'אסור להיפגש יותר מעשרה אנשים', בתי ספר בוטלו, ואז אמרו 'אל תצאו מהבית'. וכל הדבר הזה לא קרה בבת אחת, אלא כל יומיים מוסיפים עוד איזושהי הנחיה. כל יומיים אנחנו צריכים לשנות את איך שאנחנו חיים. אנחנו עוברים משגרה למצב שבו אנחנו פשוט נמצאים בבית כל הזמן, ואם הורים אז מבלים 24 שעות עם הילדים. זה היה מצב חדש שאנחנו לא חווינו אף פעם משום שלא קרה דבר כזה לפני זה. המקום אולי היה אותו מקום, אנחנו לא היינו בשום מקום חדש, אבל כל פעם החיים שלנו השתנו. ולכן זה נראה כמו דבר שלוקח הרבה זמן. כשהגיע אפריל, אנחנו עדיין היינו תקועים בבית. אבל בשלב הזה אנחנו גילינו שלהיות תקוע בבית 24 שעות ביממה זה ממש משעמם. כאילו זה הכי שגרה שיש, שום דבר לא משתנה, אפילו לימי השבוע כבר לא הייתה משמעות. אנשים שכחו איזה יום היום כי למי אכפת אם יום שבת היום או יום שני היום, היום זה היום שאני נמצא בבית כמו כל יום אחר. ודבר שהוא שגרתי שחוזר על עצמו הרבה מרגיש כאילו הוא עובר מהר בדיעבד. ולכן מרץ הוא דבר שהרבה אנשים חוו בתור משהו שעבר מאוד לאט ואת אפריל הם עברו בצ'יק. זה כמובן אישי, לא כל אחד הרגיש את זה ככה, אבל לגבי הרבה אנשים זאת הייתה החוויה. ומה למדנו מכל העסק הזה? שאם אתם רוצים לחיות יותר זמן, אז לא יודע, תעשו כושר או משהו כזה, אבל אם אתם רוצים להרגיש כאילו אתם חיים יותר זמן, תעשו דברים שעדיין לא עשיתם. תהיו במקומות שעדיין לא הייתם. תעשו דברים חדשים, ובזיכרון שלכם אתם תחיו יותר זמן. זאת התשובה. אחרי הפרסומת - למה הזמן עובר יותר מהר ככל שאנחנו מזדקנים. רן לוי 26:31 תשמעו, יש לי רק 100 מילים לספר לכם על המזרנים של פנדה, אז אני אהיה זריז. וואו, כבר בזבזתי 20 מילים, זה ממש מלחיץ. מה, 23 מילים? לא חשוב. פנדה מציעה מגוון של מזרנים איכותיים מספוג זיכרון ויסקו-אלסטי, וגם טופר, שכבת נוחות דקה שמשדרגת כל מזרן קיים בקלות. לכל המוצרים יש תקופת ניסיון כדי שלא תצטרכו לצאת מהבית. משלוחים והחזרות ללא עלות. בקרו באתר הבית של פנדה, pandazzz.co.il והזמינו מזרן, טופר, כרית או מצעים במחירים משתלמים במיוחד. 5% הנחה למאזיני הרשת. הזינו OSIM באנגלית, O-S-I-M בעת ההזמנה באתר. אין כפל מבצעים. פיו, זה היה קרוב. כבר הייתי בטוח ש-100 מילים לא יספיקו לי בשביל... דורון פישלר 27:26 אחד הדברים המעניינים בקשר לתפיסת זמן הוא הרעיון שככל שאנשים מתבגרים, או במילים פחות מנומסות - מזדקנים, הזמן עובר מהר יותר. שוב, זה לא נכון לגבי כולם, זה לא שכל אחד מרגיש ככה, אבל זה בהחלט דבר שהרבה אנשים מרגישים. שכאילו, אוקיי, כשהייתי ילד ההרגשה הייתה כאילו כל שנה היא נצח. ועכשיו השנים עוברות ככה, כאילו איך יכול להיות בכלל שעכשיו 2020? לפני חמש דקות היה 2012. הרבה אנשים מרגישים את זה ושוב, זה לא דבר שקל לבדוק כי זאת תחושה סובייקטיבית. אבל יכולים להיות לזה כמה הסברים שקשורים לשתי השיטות שדיברנו עליהן לחוות את הזמן. אחד מהם זה דבר שקשור לזיכרון. פשוט כשאתם ילדים, כל דבר שאתם עושים אתם עושים בפעם הראשונה. העולם הוא חדש. אתם רואים וחווים הרבה דברים חדשים, וכל נסיעה לסבתא היא הרפתקה. וכשאתם עולים מכיתה ג' לד', זה עולם חדש לגמרי והכל... ולכן הכל נחקק בזיכרון יותר ונראה כאילו הוא לוקח הרבה זמן. אבל ככל שאתם מתבגרים אתם יותר מכירים את העולם, אתם יותר רואים איך הוא עובד, לא כל דבר הוא סופר מרגש ולכן דברים עוברים יותר מהר. זה הסבר אחד, אבל יש הסבר אחר. המבחן הזה של סף האבחנה בהבהובים של אור שדיברתי עליו קודם בקשר לבעלי חיים, כשעושים אותו על בני אדם, אז מגלים שסטטיסטית, בדרך כלל, ככל שבני אדם יותר מבוגרים, ככה סף האבחנה שלהם הוא יותר נמוך. כלומר מספר ההבהובים לשנייה שהם יכולים להבחין בו הוא יותר נמוך. עכשיו יש לזה כל מיני השפעות, זה יכול לנבוע מהורמונים כמו דופמין שמופרשים פחות כשאתם זקנים, אבל בכל מקרה אם אתם מקבלים את זה שיש קשר בין ההפרדה הזאת לבין תחושת הזמן, אז מה שזה אומר זה שאנשים מבוגרים אשכרה מרגישים את הזמן עובר מהר יותר. לא בכאילו. זה דבר שכנראה קורה. גם כשמבקשים מאנשים באיזשהו ניסוי אחר שאתם יכולים לעשות אחרי שהפודקאסט ייגמר - תמדדו דקה אבל בלי למדוד אותה. זאת אומרת תגידו 'מעכשיו', חכו, אל תספרו, אל תעשו 1, 2, 3 אלא פשוט תחשבו על משהו אחר, תעשו משהו אחר, עד שנראה לכם שעברה דקה ותגידו 'סטופ' ותראו כמה זמן באמת עבר. באופן כללי, ככל שאנשים יותר מבוגרים הם נוטים להעריך דקה בתור זמן יותר ארוך. זאת אומרת הם יגידו 'סטופ' אחרי שעברה כבר דקה וחצי או אולי שתי דקות. כלומר חוויית הזמן שלהם היא יותר מהירה. יכול להיות שאשכרה הזמן עובר יותר מהר כשאנחנו מזדקנים. אז תעשו כמה שיותר דברים ככל שאתם צעירים או משהו כזה. אני לא יודע. כמה זמן עבר לדעתכם מתחילת הפרק הזה? אין לי שום מושג, אני מקליט את זה בחלקים. כמה זמן זה? גיא, כמה זמן זה? 31 דקות בול. וואי, אני זקן. דורון פישלר 31:02 זאת התשובה. את כל הפרקים של הפודקאסט אתם יכולים למצוא באפליקציה של רשת עושים היסטוריה או בכל אפליקציית פודקאסטים אחרת או באתר ranlevi.com/theanswer. ושאלו אותי למה בעצם אני אומר בכל פעם בסוף כל פרק איפה אתם יכולים למצוא אותי, הרי אתם כבר יודעים איפה אתם שומעים אותי, אבל אולי אתם שומעים אותי ברדיו לרכב של מישהו שלקחתם איתו טרמפ? או אתם שומעים, מישהו חטף אתכם והשמיע את זה וזה היה מעניין ואתם רוצים... בקיצור, לא יודע, אולי אתם רוצים את המידע הזה. בכל מקרה, אם אתם רוצים עדכונים למתי מתפרסמים פרקים חדשים או על הרצאות שאני עושה לילדים, מבוגרים, כל מיני, זה בעמוד הפייסבוק 'דורון פישלר נגד העולם'. אם אתם שואלים את עצמכם מי הפיק וערך את הפרק הזה, אז זה גיא בן נון. אביב שם טוב ייעץ ותמך מורלית. רן לוי העורך הראשי, דני תימור המנהל העסקי ואני, אם שאלתם את עצמכם, דורון פישלר. ביי. אה, כן, זהו, ביי. יש לי בעיה עם סיומים. רשת עושים היסטוריה 32:14 לפודקאסטים נוספים ולהצטרפות לרשימת התפוצה של התוכנית, בקרו באתר הבית של רשת עושים היסטוריה בכתובת ranlevi.com. ranlevi.com. או הורידו את אפליקציית רשת עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] ארטיק קרטיב</title>
        <link>https://mat-mo.github.io/podtext/episodes/htshvbh/htshvbh-rtyq-qrtyb.html</link>
        <guid>https://mat-mo.github.io/podtext/episodes/htshvbh/htshvbh-rtyq-qrtyb.html</guid>
        <pubDate>8 ביוני 2020</pubDate>
        <description>Transcript for [התשובה] ארטיק קרטיב from התשובה</description>
        <content:encoded><![CDATA[
            דורון פישלר 00:00 היי יואב והמון המון אחרים שאלו אותי בזמן האחרון, המוזיקה הזאת, המוזיקה שאנחנו משמיעים בתחילת כל פרק, זאת, איך קוראים לה ואיפה אפשר למצוא אותה? אז ככה, לקטע הזה יש שם, קוראים לו 'Hip-hop / Rap Beat', וכתב אותו בחור מוכשר שקוראים לו דייוויד הייד, שיש לו סאונד קלאוד שבו הוא מפרסם קטעים אינסטרומנטליים שהוא כותב בכל מיני סגנונות ומפרסם אותם באופן חופשי לשימוש. הקטע הזה הוא לא שיר, כלומר אל תצפו שהוא יתפתח. זה קטע שנועד להיות לופ לרפרפ עליו, אז אין הרבה המשך לשיר מעבר למה ששמעתם. דור קומט, עורך הסאונד הראשון של הפודקאסט מצא את זה כשהוא חיפש מוזיקה לפרק הראשון הניסיוני שעשינו ומאז פשוט שם. אז זהו, ליוצר קוראים דייוויד הייד. זאת התשובה, אנחנו תכף נתחיל. קול פרסומת 01:06 יש לכם סיפור מעניין במשפחה? סבא גיבור, אמא שעשתה היסטוריה? אני וצוות עושים היסטוריה ניצור עבורכם תוכנית רדיו דוקומנטרית מרתקת וקסומה. Family Sound. סיפור משפחתי. מתנה מדהימה שנשמרת לדורות. דורון פישלר 01:31 היי, אני דורון פישלר, זאת התשובה. שלומית שלחה את השאלה: מה ההבדל בין קרטיב לארטיק? וזאת שאלה טובה, האמת שגם אני מתבלבל. אז מה עושים כשלא יודעים? שואלים. גיא? גיא 01:51 כן. דורון פישלר 01:52 מה זה ארטיק ומה זה קרטיב? גיא 01:55 קרטיב זה ארטיק קרח, נראה לי. קרטיב וארטיק קרח זה מילים נרדפות בעצם. דורון פישלר 02:02 אוקיי, אז ארטיק זה מילה כללית שכוללת גם את הדברים עם השוקולד וגם את הקרח? גיא 02:09 נראה לי שכן. רוב האנשים שדיברתי איתם אמרו שקרטיב זה קרח וארטיק זה הגלידה עם השוקולד מסביב. אני איכשהו כל הזמן חשבתי שזה הפוך, שארטיק זה הקרח וקרטיב זה השוקולד, אבל זה בלבול שלי, אני כנראה היחיד. דורון פישלר 02:27 יש דיס-הסכמה לגבי מה זה קרטיב ומה זה ארטיק. בכל אופן, למה להסתבך? אפשר פשוט לבדוק במילון. יש לי פה במקרה את מילון אבן-שושן לתלמידי בית הספר, מחודש ומעודכן לשנות האלפיים. אז לטענת מילון אבן-שושן: ארטיק, ארור, ארז, אורז, ארז, אריח... כבר עברנו את הארטיק. ארטיק היה אמור להיות שם בין אריח לארי, אבל המילה הזאת לא שם. אוקיי, אז לפי המילון המילה ארטיק לא קיימת. מוזר. בוא נבדוק את קרטיב. דורון פישלר 03:19 קרטיב צריך להיות פה... בין קרטון (שזה במקרה שתהיתם, לוח העשוי שכבות אחידות של נייר מודבקות זו על זו) לקרטל - איגוד של יצרנים לשם שמירה על מחירים גבוהים. מאוד מעניין, אבל איפה קרטיב? הוא היה אמור להיות כאן בין שתי המילים האלה, אבל גם הוא לא שם. לפי אבן-שושן אין ארטיק ואין קרטיב. דורון פישלר 03:59 וזה לא שהמילון הזה מאוד בררן במילים, כי ממש כמה מילים אחר כך נמצאת המילה 'קריזיונר' - מי שנוטה להתרגז בקלות. ואני די בטוח שהמילים ארטיק וקרטיב הן מילים יותר שימושיות ויותר לגיטימיות מהמילה קריזיונר. אוקיי, ניסיון אחרון. נחפש 'שלגון'. כי אני יודע שבעברית נכונה בעצם צריך להגיד שלגון. רק ש... שלגון? מה שלגון? תמיד שמעתי על שלגון. גלידה על מקל, ארטיק (עם מרכאות). יופי! אז הם מכירים בזה שהמילה ארטיק קיימת, הם רק לא נותנים לה ערך. דורון פישלר 04:36 אוקיי, אני נאלץ בנקודה הזאת לא להסכים עם מר אבן שושן. כן, המילה ארטיק קיימת. אם יש מילה שבערך 100 אחוז מתושבי הארץ דוברי העברית מכירים, היא נפוצה הרבה יותר מהמילה שלגון, ובטח שמהמילה 'שלגון' מה שזה לא יהיה. אז זאת מילה. אז למה המילון לא מכיר בה? ומשהו עוד יותר מוזר, למה העטיפות של ארטיקים לא מכירות בה? על עטיפה של ארטיק אף פעם לא כתוב ארטיק. כמעט אף פעם. על רובם לא יהיה כתוב לא ארטיק ולא קרטיב, מקסימום שלגון. למה? כולם מכירים את המילה ארטיק, למה לא להשתמש בה? דורון פישלר 05:08 הניחוש שלי - זה משום שזה שם של מותג. אני חושב שהרבה אנשים יודעים שארטיק זה למעשה שם של חברה. זה אחד המקרים שבהם השם של המותג של החברה הפך לשם של הדבר עצמו. כמו ג'יפ, או פריג'ידר, או ג'קוזי, או פלאפון, או נסקפה. כלומר, רק חברת ג'קוזי מייצרת מוצרי ג'קוזי. לטעון שיש לכם בבית ג'קוזי מתוצרת חברה אחרת זה קצת כמו להגיד שאתם שותים קוקה קולה מתוצרת פפסי. זה לא אמור להיות נכון, אבל זאת המציאות כי המילה ג'קוזי בעברית הפכה למילה שהמשמעות שלה היא אמבטיה שעושה בועות ולא משנה מי ייצר אותה. אז כן, זה נכון גם לגבי ארטיק. ארטיק זה שם של חברה. דורון פישלר 05:56 אבל זאת ממש לא כל התשובה, כי הסיפור של ארטיק מתברר הוא סיפור על מיתוג ומסחר ויריבות מרה, פשע, שחיתות, היחסים בין חברה מסחרית למדינה והרבה הרבה מקלות של ארטיקים. ואני צריך לדעת, כי אני בשבועות האחרונים מהרגע שנכנסתי לסיפור הזה העברתי ימים שלמים באתר ארכיון העיתונות של הספרייה הלאומית בחיטוט בידיעות בעיתונים בני 50, 60 ו-80 שנה. היה כזה כיף. אז ארטיק-קרטיב, הסיפור האמיתי. דורון פישלר 06:43 בשנת 1948 הוקמה מדינת היהודים, ויהודים מכל התפוצות הגיעו בהמוניהם לארץ וגילו שחם פה. וכשחם, רוצים לאכול משהו קר. אז הם אכלו גלידה. היו קיוסקים שבהם אפשר היה לקנות גלידה וגם ארטיק, רק שלא קראו לזה ארטיק. המילה שלגון הייתה קיימת, אבל גם היא לא ממש הייתה בשימוש נפוץ. לדבר הזה שעל מקל קראו 'גלידת מקלות', או המילה הרבה יותר נפוצה הייתה 'אסקימו'. דורון פישלר 07:45 אסקימו, כמו אסקימו-לימון. זאת הייתה המילה במשך המון שנים. ככה קראו בעברית לדבר מתוק וקר על מקל. המוכרים בחוף הים צעקו 'אסקימו קר, אסקימו!', ולא רק בחוף הים, גם בקולנוע. שם מכרו את זה לא במזנון אלא באולם. אחד הסמלים הכי מוכרים של קולנוע באותו זמן, יותר מפופקורן, היה האיש עם הארגז שברגע שמתחילה הפסקה והאור נדלק הוא קם וצועק: אסקימו קר! אסקימו! אסקימו! דורון פישלר 08:09 ב-1935 הופיע בעיתון דבר הקטע הפיוטי הזה: 'והוא מתהלך בחוצות העיר לבוש לבנים כמלאך אלוהים, ופח של קסמים תלוי לו על צווארו שבו טמון וגנוז אוצרו וממנו פרנסתו ועיקרו. ובשיר יישא דבריו: אסקימו קר, אסקימו טרי, אסקימו טוב, אסקימו בריא, אסקימו חביב ונודע בתל אביב, אסקימו טוב, קנו אותו לרוב! ובני האדם ששומעים מזמור שיר זה מיד פותחים הם ארנקיהם, מוציאים מטבעותיהם ומהללים ומשבחים פלאי העיר שהכל אומרים בתוך השיר'. איך זה שאף אחד לא הלחין את הקטע המקסים הזה עד היום? דורון פישלר 08:51 עכשיו, אסקימויים וגלידות היו בדרך כלל דברים שיוצרו במקום. כל חנות גלידה ייצרה ומכרה את הגלידה של עצמה. גלידה וארטיקים זה דבר מסובך כי זה צריך להישאר בקור, מן הסתם. אז אם יש לכם מפעל ארטיקים ביפו ואתם רוצים למכור אותם בנתניה, אתם צריכים שיהיה לכם מקפיא ביפו ומקפיא בנתניה ומשאית מקוררת שעוברת ביניהם. זאת פרודוקציה. זה הרבה חשמל, זה הרבה דלק, וב-1948 דברים היו יותר מסובכים ממה שהם עכשיו. לא לכל אחד היה מקפיא בכלל. אז בשביל חברה לייצור גלידה בקנה מידה ארצי הייתה צריכה השקעה מאוד מאוד גדולה. אז לא ממש היו כאלה. היו קטנים, מקומיים. דורון פישלר 09:44 ואז, ב-1952, הגיעה למדינה הצעירה הבשורה מבלגיה. קבוצה של משקיעים יהודים מבלגיה מקימים בית חרושת חדש ומודרני לגלידה בבת ים. זה היה פרויקט באמת ענק. הושקע בבית החרושת הזה כסף שבזמנו היה סכום עתק. לקח להם שנה שלמה לבנות אותו, ומראש היה ברור שהכוונות שלהם היו רציניות. הם לא התכוונו להיות רק גלידה מקומית של בת ים. המפעל הזה היה בעצם סוג של סניף ישראלי של חברת גלידה בלגית. היא סיפקה את המכונות ואת הידע. לחברה הבלגית קראו ארטיק. דורון פישלר 10:24 למה ארטיק? ארטיק זה שיבוש של ארקטיק, האזור הארקטי, הקוטב הצפוני, מקום קר. דרך אגב, לאזור שבצד השני של כדור הארץ קוראים אנטי-ארקטיק ולכן ליבשת שם קוראים אנטארקטיקה. יש כמה אנשים שפשוט התפוצץ להם המוח עכשיו. אבל ארקטיק זו מילה שלא ממש מתגלגלת על הלשון ולכן הבלגים קיצרו את המילה לארטיק. ועדיין הכוונה הייתה ברורה. הלוגו של החברה היה ילד אסקימוסי במעיל פרווה, וגם למפעל הישראלי קראו ארטיק. דורון פישלר 11:03 בקיץ 1952 מפעל ארטיק התחיל לייצר סוג של גלידה על מקל. זה לא נראה כמו הארטיקים שאתם רגילים לראות היום. הצורה של זה הייתה שונה. זה לא מלבן שטוח כזה אלא ריבוע. כלומר, תחשבו על שלוש קוביות מונחות אחת על השנייה עם שוקולד מסביב ומקל תקוע מלמטה ונייר כסף שעוטף את הכל עם פסים אלכסוניים וציורים של דובי קוטב. זה שלגון ארטיק המקורי. דורון פישלר 11:36 וארטיק היה טירוף. מהרגע שהוא הגיע, המוצר הזה נחטף. אנשים השתגעו על זה לגמרי. שלגון ארטיק היה יקר ביחס לשלגונים אחרים, אבל זה לא שינה, עדיין אנשים חטפו את זה. תוך חודשיים מתחילת ההפצה החברה לא הצליחה לעמוד בדרישות לארטיקים. זה הפך להיות הדבר שכולם מדברים עליו, לא רק ילדים. עד שאפילו העטיפות של ארטיק נהיו תופעה. דורון פישלר 12:05 זה מתוך עיתון הבוקר בנובמבר 1952: 'נגד הגלידה עצמה אין לי שום דבר, אך הצרה היא שלארטיק החדש יש עטיפה היגיינית ושזו כמעט אף פעם אינה נשלחת לפחית המיועדת לכך אלא על הארץ. עשרות אלפי ניירות מלוכלכים מקשטים את פני תל אביב, והיות והעונה היא עונת הסתיו, קמים הרוחות והניירות עפים באוויר ממש כעלי שלכת'. למה ארטיק הצליח עד כדי כך? יותר מכל חברה אחרת. ארטיק לא ממש שיחקו בצורה הוגנת. דורון פישלר 12:41 1952 הייתה תקופת הצנע. למדינה צעירה קטנה ומוקפת אויבים היה מעט מאוד כסף וכולם היו צריכים לחסוך. וזה לא שהמדינה מבקשת מכולם בנימוס לחסוך, אלא היא הכריחה אותם לחסוך. זה אומר שהייתה הגבלה על מה וכמה כל אדם יכול לקנות. כל משפחה לפי מספר הילדים קיבלה תלושים לככה וככה בשר שמותר להם לקנות כל חודש, כמות כזאת וכזאת של חמאה, כמות כזאת של סוכר שלא יגמר. דורון פישלר 13:19 וגם היצרנים היו מוגבלים במה שהם יכולים להשתמש בו. למשל, המגבלה של יצרני הגלידה בהתחלה הייתה שהם לא יכולים להשתמש ביותר מ-10 אחוז סוכר ו-10 אחוז חלב רזה. ב-1952 המגבלות האלה הוחמרו עוד יותר. יצרני הגלידה לא הורשו להשתמש בסוכר בכלל ובמקום זה השתמשו בסירופ תמרים. ומעט החלב שהם השתמשו בו היה חלב רזה במיוחד מאבקה שלטענתם הוא נועד בכלל להאכלת תרנגולות במקור. דורון פישלר 13:52 עכשיו תסתכלו על רשימת המרכיבים של גלידה ותגלו ממש בהתחלה ששניים המרכיבים החשובים ביותר של גלידה הם סוכר וחלב. ואם אתם עושים גלידה בלי סוכר ובלי חלב, אבל עם סירופ תמרים ואוכל תרנגולות, הדבר שאתם תקבלו לא יהיה גלידה. הוא יהיה במקרה הכי טוב חיקוי חיוור ועייף לגלידה. אז הגלידה הישראלית לא הייתה טעימה. דורון פישלר 14:25 אבל ארטיק... חברת ארטיק קיבלה אישור ממשרד המסחר והתעשייה לייבא ולהשתמש בחומרים משובחים באמת, כמו סוכר וחלב, חלב אמיתי, חלב שמן. למה? למה לארטיק היה מותר מה שלאחרים לא? את זה לא הצלחתי ממש לברר. יכול להיות שזאת הייתה הטבה שהם קיבלו לזמן מוגבל כדי לעודד אותם להקים את המפעל בארץ. היו טענות שזה משום שהמפעל הזה פעל במסווה של מפעל קרח בכלל. בכל אופן, היו להם איזשהם קשרים בממשלה כנראה, והיה להם מותר מה שלאחרים היה אסור. ולכן הגלידה שממנה היה עשוי הארטיק הייתה חד משמעית טובה יותר מהגלידה של כל האחרים. דורון פישלר 15:12 לא פלא שהם השתלטו על השוק. ארטיק היה יקר יותר, אבל היה לו טעם של גלידה. וזה כמובן מאוד הרגיז את כל יצרני הגלידה האחרים. הם אמרו: 'יש פה חברה שלוקחת לנו את כל השוק ולנו אסור לייצר מוצרים טובים יותר כדי להתחרות בה, לא הוגן'. עכשיו, האם הארטיק המקורי באמת היה כזה נהדר גם בסטנדרטים של היום? אני לא יודע, אני אף פעם לא טעמתי אותו, אבל אבא שלי טוען שזה היה נורא נורא טעים. ויש מצב שהוא צודק, מצד שני כשנקודת ההשוואה שלך היא סירופ תמרים ואוכל תרנגולות, הכל יהיה טעם גן עדן. דורון פישלר 15:46 בנוסף לזה ארטיק השתמשו גם בשיטות שיווק חכמות. הם בחרו לעצמם משווקים בכל עיר, קיוסקים ומוכרים שהורשו לקבל את תוצרת ארטיק. לחלק מהמוכרים האלה הייתה בעיה - לא היו להם מקפיאים. וקצת קשה למכור ארטיק בלי מקפיא. אז החברה נתנה להם, כלומר היא השאילה להם בחינם אין כסף מקפיאים כשהדרישה היחידה היא שימכרו רק ארטיק ולא תוצרת של שום חברה אחרת. וככה ארטיק תוך קיץ אחד השתלטה כמעט לחלוטין על שוק הגלידות בארץ. דורון פישלר 16:19 אבל אז באה 1953, ואיתה המלחמה הקרה. יצרני הגלידה האחרים בארץ ידעו שאין להם שום סיכוי מול ארטיק אם הם נלחמים בנפרד. כדי לשרוד הם עשו את מה שכל קבוצת רובוטים שהופכים לחיות עושה - להתאחד לרובוט ענק. קבוצה גדולה של יצרני גלידה ואסקימו שרק לפני שנה היו יריבים אחד של השני, איחדו כוחות מול האויב המשותף 'ארטיק' והקימו ביחד חברה גדולה, הדבר שיחזיר מלחמה לענק. ולמגה-זוד הזה, המגה-חברה, הם נתנו את השם קרטיב. דורון פישלר 17:06 חברת קרטיב נוצרה מאיחוד של כמה יצרני גלידה, הקימה מפעל בפתח תקווה והתחילה לייצר מוצרים משלהם, מוצרים טובים. כי גם הם השיגו איכשהו אישור לייצר מוצרים מחומרים איכותיים יותר. אולי משום שכחברה גדולה היה להם יותר כוח שכנוע ואולי שיחדו מישהו בכנסת בגלידות, אני באמת לא יודע. אבל עכשיו היו שתי חברות גדולות שייצרו גלידות טובות. דורון פישלר 17:33 אחת המודעות הראשונות בעיתונות שהציגה לציבור את החברה החדשה 'קרטיב' אמרה ככה: 'קרטיב בפתח תקווה! קרטיב פירות! קרטיב שוקולד! קרטיב שקדים! מה?! קרטיב לימון! קרטיב קסטה!'. מה שלא נשמע היום הגיוני בכלל. פשוט החלוקה הזאת של ארטיק-קרטיב כמו שאנחנו מכירים אותה שקרטיב זה הקרח וארטיק זה הגלידה היא לא הייתה קיימת. זה לא שקרטיב ייצרו רק כאלה וארטיק ייצרו רק כאלה, שניהם ייצרו את שני הסוגים, הם פשוט היו שתי חברות שונות. דורון פישלר 18:14 קיץ 1953 היה מלחמה בין ארטיק לקרטיב. המלחמה הייתה גם על הקונים, הקהל, וגם על המשווקים. כי אם היה לכם קיוסק או שהייתם מוכרים בים, לא יכולתם למכור ארטיק-קרטיב. אתם עם ארטיק או שאתם עם קרטיב. רק מה? הרבה מהמשווקים של ארטיק לא יכלו לעזוב כי ברגע שהם נוטשים את ארטיק, ארטיק היו לוקחים להם את המקפיאים ואז הם היו נשארים בלי פרנסה בכלל. בכל אופן, קרטיב בהחלט נתנו תחרות לארטיק, עד שארטיק שלפו נשק סודי נוסף - הם פתחו במבצע פרסים. דורון פישלר 18:49 איך המבצע עובד? אז בואו תשמעו מתוך המודעה שארטיק פרסמו: 'בכל פעם שאתה רוצה ליהנות ממשהו קריר ומשיב נפש, טעם מהשלגון החדש של ארטיק. אחרי הלקקיה האחרונה, אל תזרוק את המקל. שים לב, על כל מקל שני נמצאת אחת האותיות א, ר, ט, י או ק. אחרי שתאסוף חמישייה שלמה המכילה את חמש האותיות...' אוקיי, אתם יודעים איך זה עובד, בואו נעבור על רשימת הפרסים. דורון פישלר 19:21 פרס ראשון - מסע באירופה כולל שהייה של שמונה ימים במלון מפואר בבריסל וסיור בבלגיה ובמפעלי ארטיק. פרס שני - מקרר חשמלי חדיש ומשובח תוצרת פילקו. מקלט רדיו חדיש של פיליפס בעל שמונה מנורות. פטיפון חשמלי אוטומטי גדול. תנור חשמלי גדול כולל שתי פלטות. רובה אוויר. שבעה פגיוני סיירים. פגיוני סיירים. אפשר ללמוד הרבה על התקופה שבה נערכה התחרות הזאת רק מרשימת הפרסים. דורון פישלר 20:03 מבצעים כאלה הם לא בדיוק דבר חדש היום, אבל זאת הייתה אחת הפעמים הראשונות בארץ שעשו דבר כזה. ואם המדינה הייתה מטורפת על ארטיק קודם, עכשיו זה היה עוד יותר טירוף. על כל מבצע כזה אומרים 'שיגענו את המדינה', לא, זה היה מבצע שבאמת שיגע את המדינה. כי אנשים אספו את הדברים האלה באובססיה. כתבו על זה בעיתונים, כמו ברוב המבצעים האלה האסטרטגיה הייתה ברורה - האותיות לא מחולקות באופן שווה. היה ברור ש-ק', זאת האות שצריך למצוא. דורון פישלר 20:42 א' יש כמו זבל, ט' יש לכולם, ק' זה נדיר. אתם יכולים לקנות ארגז ארטיקים כל יום במשך חודש ועדיין לא להיתקל אף פעם ב-ק'. וזה לא שלא היו כאלה, היו אבל מעט. תשמעו את זה: 'מרוב שמחה על שבנו בן ה-3.5 מצא את האות ק' על מקל של שלגוני ארטיק, התעלף ביום ב' לפנות ערב י' מתן, תושב רמלה בן 38, והוא עבר לבית חולים על ידי אוטובוס של מגן דוד אדום'. למה אוטובוס? בכל מקרה נראה שהמנצחת בתחרות הזאת הייתה חברת ארטיק. דורון פישלר 21:19 עד שהגיע אותו בוקר מר, ה-3 בספטמבר 1953, כשהמשטרה פשטה על מפעל ארטיק. שלושה שוטרים הגיעו למפעל עם צו חיפוש חתום על ידי שופטת. השוטרים ערכו חיפוש והחרימו 150,000 מקלות של ארטיקים. אני אוהב את זה שהם עשו חיפוש קודם, כי הם לא מצאו איפה נמצאים ה-150,000 מקלות. האשמה הייתה שחברת ארטיק עורכת הגרלה לא חוקית, שמבצע הפרסים שלה זה הימורים לא חוקיים, כי הרי אסור להמר בארץ. דורון פישלר 22:00 אז בעלי ארטיק מחו נמרצות. הם אמרו שלא היה שום דבר לא חוקי בהגרלה הזאת והם התייעצו היטב עם עורכי דין לפני שהיא התחילה כדי לוודא שזה נכון, שזה לא ייחשב הימורים. יותר מזה, הם אמרו גם שעצם העובדה שהמשטרה נטפלה אליהם עכשיו פתאום, כי באמת אין למשטרה משהו יותר טוב לעשות משלחפש מקלות של ארטיקים, זה קצת מוזר. דורון פישלר 22:27 הם רמזו שיכול להיות שהסיבה שזה קרה הייתה קשרים במשטרה שהיו לחברת קרטיב, שבוודאי עודדה את המשטרה לחקור את ארטיק. וזה בטח לא עזר שבאותו בוקר, עוד בזמן שהמשטרה הייתה שם, פתאום הגיע טלפון מחברת קרטיב שהציעו לארטיק בנימוס לאחד כוחות איתם. ולשסות ביריב שלך את המשטרה ואז להתקשר אליו עם הצעה מפתה נשמע מאוד כמו טקטיקה של מאפיה. 'יש לך מפעל ארטיקים יפה, חבל שיקרה לו משהו'. בכל אופן, הטענות של ארטיק לא עזרו. המשחק, התחרות, ההגרלה - הופסק. דורון פישלר 23:12 עכשיו, האם ארטיק באמת עברו על החוק? הימורים הם לא חוקיים בארץ. כלומר, יותר נכון הימורים הם מונופול של מפעל הפיס והטוטו. אסור לעשות הגרלות במובן של לקנות כרטיס ואולי לזכות במשהו. אבל הרי אתם יודעים שחברות עושות את זה כל הזמן, יש המון מבצעים והגרלות. העניין הוא כזה: לפי החוק אסור לעשות הגרלות, מותר לעשות תחרויות. דורון פישלר 23:39 כלומר, אפשר נגיד לעשות תחרות חשבון או שחמט או מה שלא יהיה שמי שמנצח בה מקבל פרס. ואם נגיד שניים יגיעו למקום הראשון בתיקו, אז להגריל את הפרס בין שניהם זה מותר. ואם נגיד אתה עושה תחרות ש-250,000 אנשים יגיעו למקום הראשון בתיקו, אז גם להגריל את הפרס ביניהם זה מותר. זה מותר כל עוד הייתה איזו תחרות, היה איזשהו אלמנט של ידע או מיומנות שצריך להוכיח כדי להשתתף בתחרות. לא מספיק לקנות כרטיס או לקנות ארטיק. דורון פישלר 24:09 וזאת הסיבה שמאז ועד היום בכל הגרלה כזאת תמיד יבקשו מכם לעשות איזו משימה אידיוטית בנוסף למקלות של ארטיקים או פקקים של בקבוקים או מה שזה לא יהיה שאתם אוספים. תמיד צריך להשלים את הסיסמה 'זה טוב, זה...' או לשלוח סלפי עם קורנפלקס, משהו כזה, כי אז זה לא הגרלה, זאת תחרות, אז זה מותר. אז זה לא נשמע ממש הוגן שדווקא ארטיק חטפו את המכה על התחרות שלהם, אבל הם חטפו אותה. דורון פישלר 24:41 התחרות נפסקה. אחרי כמעט חודשיים הם התחילו אותה מחדש עם חוקים שונים כדי שהם לא יסתבכו עם החוק שוב, כך שהם עדיין חילקו את הפרסים. כלומר, כן, הייתה מישהי, ילדה בת 8 מרחובות, שבאמת זכתה בטיסה לבלגיה. דרך אגב, הילדה הזאת צריכה להיות בת 74 היום, ואם במקרה אתם מכירים אותה אז תפנו אותה אליי בבקשה, הייתי רוצה לדבר איתה, לשמוע איך היה בבלגיה. דורון פישלר 25:05 בכל מקרה, ההפסקה של המבצע הזה הייתה מכה לארטיק ויכול להיות שזה באמת מה שגרם להם לשקול את ההצעה הנדיבה של קרטיב. עם או בלי קשר לזה, בינואר 1954 הגיעה ההודעה: ארטיק וקרטיב מתאחדים. כלומר, מפעל ארטיק נשאר בבת ים ומפעל קרטיב נשאר בפתח תקווה, אבל הם ישתפו פעולה. הידד! הם הפכו לתאגיד ארטיק-קרטיב. דורון פישלר 25:39 עכשיו, ביחד, לארטיק-קרטיב הייתה שליטה מוחלטת בשוק. כלומר, כמעט לא נשארו להם מתחרים. ועכשיו כשהם גם לא התחרו אחד בשני, אז לא הייתה להם בעיה גם להעלות מחירים. המחיר של ארטיק קפץ פתאום מ-75 פרוטות ל-100 פרוטות, שזה המון. זאת עלייה עצומה וזה מוצר שנחשב ליקר גם קודם, וזה לא כי הם היו חייבים, זה כי הם היו יכולים, כי לקהל לא הייתה ברירה. זה מתחיל להישמע כמו... איך אמרנו קוראים למילה הזאת שמגיעה במילון מיד אחרי קרטיב? קרטל. דורון פישלר 26:17 איגוד של יצרנים לשם שמירה על מחירים גבוהים, כמו במשפט: הממשלה חוקקה חוק נגד קרטלים כדי למנוע עליית מחירים. כן, זה. אז משרד התעשייה והמסחר נדרש לעניין ודרש מקרטל ארטיק-קרטיב לבטל את עליית המחירים הזאת. הם סירבו. המשרד איים עליהם שאם הם לא יעשו את זה הוא ישלול להם את רישיונות הייבוא והם יצטרכו לחזור לעשות קרטיבים מאוכל של תרנגולות והם מיד התקפלו והורידו את המחיר בחזרה. קול פרסומת 26:49 Just Eat Takeaway, חברת האם של תן ביס ביסראל, היא אחת מחברות הפוד דליברי הגדולות ביותר בעולם עם מאות מיליוני לקוחות ושווי של כעשרה מיליארד אירו. Just Eat Takeaway מתכוונת להרחיב את הפנייה שלה לעולם ה-B2B ולשם כך משדרגת את הסטאק הטכנולוגי שלה כדי לתמוך במאות אלפי טרנזקציות בכל שנייה ומטבעות מקומיים רבים בכל רחבי העולם. Just Eat Takeaway מגייסת מפתחים במגוון תחומים, לפרונט-אנד ובק-אנד. מוזמנים לשלוח את קורות החיים שלכם. דורון פישלר 27:34 עדיין במשך די הרבה שנים ארטיק-קרטיב נשארו מונופול בתחום הגלידות על מקל. מהר מאוד המוכרים בחוף הים כבר לא צעקו 'אסקימו אסקימו', הם צעקו 'ארטיק-קרטיב!'. עכשיו היו אחרים, היו מתחרים אחרים, אבל ארטיק-קרטיב היה מה שאנשים רצו. אז גם אם מכרתם שלגונים של ויטמן, אף אחד לא היה מסתובב בחוף וצועק 'ויטמן ויטמן', הייתם צועקים 'ארטיק-קרטיב' ונותנים לאנשים את השלגונים שיש לכם, שזה לא ארטיק-קרטיב אבל דומה. דורון פישלר 28:26 ארטיק-קרטיב היו מאוד מודעים לזה והם שוב ושוב הזהירו את הציבור מפני חיקויים. הם כמה פעמים פרסמו מודעות כמו זו: 'שים לב בקנותך מגדנים מצוינים אלה, שים לב לטובתך אתה, כי השם ארטיק מופיע על האריזה. באחרונה הופיעו בשוק חיקויים של יצרנים שנתקנאו בהצלחת מוצרי ארטיק ובשמם הטוב'. אז השנים חלפו, וב-1963 קרה עוד דבר מדהים. ארטיק, ארטיק-קרטיב, ניסתה לפתור בעיה שהייתה לה. דורון פישלר 29:06 הבעיה היא כזו: ארטיקים אוכלים בקיץ, יש הרבה פחות ביקוש לארטיקים בחורף. ולכן בקיץ המפעל עבד במלוא הכוח, בחורף לא כל כך. וזה אומר שכל חורף הם פיטרו חלק גדול מהעובדים במפעל ובתחילת הקיץ הבא שכרו עובדים חדשים. זה מגושם, זה לא נוח, זה לא נעים. ולכן כדי לפתור את הבעיה הם חיפשו מוצר אחר, משהו שהם יוכלו לייצר במקום ארטיקים במשך החורף ורק במשך החורף. והם מצאו. הם מצאו את הקרמבו. דורון פישלר 29:52 בדצמבר 1963 הופיעה בדבר המודעה הראשונה של קרמבו שאומרת ככה: 'טעמו כבר היום את קרמבו, הטופין הממולא בקרם והמצופה בשוקולד. מעדני ארטיק לימי החורף. טעים, מזין, היגייני'. וליד זה יש ציור גזעני להפליא של ילד שחור. גם במקרה הזה חברת ארטיק לא המציאה שום דבר, היא לא המציאה את הקרמבו. היו כאלה עוד קודם בעולם, הקרמבו הוא לא המצאה ישראלית. והיו כאלה גם בארץ, רק שלא קראו להם קרמבו, קראו להם בדרך כלל 'כושי'. דורון פישלר 30:27 עכשיו, המילה כושי כבר אז נחשבה למילה בעייתית, היה את המקרה שצונזר השיר של יפה ירקוני 'כושי כלב קט'. אז יכול להיות שזאת הסיבה שארטיק לא השתמשה במילה כושי אלא המציאה מילה חדשה ופחות בעייתית - קרמבו. עכשיו כמו שבטח שמתם לב, גם קרמבו זה דבר מאוד הצליח והשם הזה הפך לשם של הדבר הזה. קרמבו. וכשצצו חיקויים של קרמבו אז קראו להם מנבו וטמבו ובובו וכאלה דברים. דורון פישלר 30:59 ובקשר לקרמבו אפילו אין לזה מילה אחרת בעברית, אין מילה כמו שלגון שהיא השם הרשמי של הדבר הזה. איך תקראו לזה? חטיף מוקצף בטעם וניל עם ביסקוויט בציפוי צמקאו? לא, קוראים לו קרמבו. זאת המילה היחידה בעברית שמתארת את המוצר הזה. וזה מטורף. יש מעט דוגמאות למקרים כאלה, למוצר שמצליח עד כדי כך שהשם שלו, שם המותג, הופך לשם של הדבר עצמו. כל חברה הייתה מתה שזה יקרה לה פעם אחת. חברת ארטיק עשתה את זה פעמיים. גם עם ארטיק וגם עם קרמבו. איך? איך הם עשו את זה? או שזה פוקס מדהים או שאיפהשהו במשרדי חברת ארטיק בבת ים ישב האלברט איינשטיין של המיתוג, הגאון השיווקי הכי גדול שחי אי פעם בעולם. דורון פישלר 32:04 ולמרות כל זאת, לא הכל היה טוב בחברת ארטיק-קרטיב, או כמו שהיא קראה לעצמה עכשיו בקיצור - אר-קר. בזמן שהוציאו את הקרמבו החברה כבר הייתה שקועה בתסבוכת אחרת. כי מוקדם יותר באותה שנה, שוב הגיעה משטרה למשרדי ארטיק. והפעם האשמה הייתה יותר רצינית מהגרלה לא חוקית - העלמת מס. מתברר שבמשך לפחות ארבע שנים החברה העבירה דוחות שקריים והעלימה מס בשווי של כמעט 3 מיליון לירות. דורון פישלר 32:51 עכשיו מה זה 3 מיליון לירות, זה הרבה או מעט? נגיד ככה: לירה אחת זה 100 אגורות. המחיר של ארטיק באותו זמן היה 15 אגורות. כלומר זה הרבה מאוד מאוד ארטיקים. זאת הייתה העלמת המס הכי גדולה בתולדות המדינה עד אותו רגע, והמשטרה במקרה הזה לא הסתפקה בלהחרים מקלות של ארטיקים - המנהלים של החברה הלכו לכלא. ויותר מזה, המדינה לא אישרה לחברה להמשיך לעבוד כל עוד היא לא מחזירה את החוב שלה של 3 מיליון לירות. אז עם מנהלים בכלא וחוב של משהו כמו 20 מיליון ארטיקים, מזה החברה לא התאוששה. החברה נמכרה וקצת אחר כך התפרקה. דורון פישלר 33:43 ומשום מה אפילו זה לא גרם לאנשים בחוף להפסיק לצעוק ארטיק-קרטיב, כי בשלב הזה זה פשוט היה השם של הדברים האלה. אם צביקה פיק היה חי כמה שנים קודם אולי הוא היה כותב שיר על אסקימו קר אסקימו קר, אבל הוא לא, אז הוא כתב ארטיק-קרטיב שוקולד בננה וזאת הפרסומת פשוט זה השם של הדבר הזה. גם אחרי שחברת ארטיק-קרטיב כבר לא פעלה יותר, עדיין היצרנים האחרים של שלגונים לא כתבו על העטיפות שלהם 'ארטיק', כי זה עדיין לא הגיוני, אתה לא כותב על העטיפה שלך שם של חברה מתחרה, וגם כי אסור להם. דורון פישלר 34:29 כי ארטיק זה סימן רשום. המוסד לסימני מסחר זאת הרשות במדינה שאחראית לרישום שמות של חברות, של מותגים, של מוצרים. אם אני מקים חברה, אז זה הגיוני לרשום את השם של החברה במוסד סימני המסחר. צריך לשלם על זה קצת ואז זה שמור לי למשך כמה שנים, רק כדי לוודא שאף אחד אחר לא יוכל להקים חברה מתחרה עם אותו שם. לארטיק-קרטיב מן הסתם היו סימנים רשומים על המילים ארטיק וקרטיב וקרמבו. דורון פישלר 34:58 עכשיו בעניין קרמבו, ככל שאני הצלחתי לעקוב, חברת ויטמן קנתה את הסימן הרשום קרמבו מארטיק זכרונה לברכה, ובהמשך בעשורים הבאים חברת שטראוס קנתה את ויטמן ויוניליוור קנו את שטראוס, ככה שעד היום הם מייצרים קרמבו שכתוב עליו קרמבו. וכל חברה אחרת שמייצרת קרמבו צריכה לקרוא לו בשם אחר. אבל מה בקשר לארטיק וקרטיב? באופן די מוזר זה נראה שבמשך המון זמן אף אחד לא השתמש בשמות האלה. כשחברת ארטיק התפרקה ב-1965 חברה אחרת כלשהי קנתה את הסימן הרשום ארטיק וגם הוא קצת החליף ידיים במשך השנים, אבל נראה שלא ממש השתמשו בו עד שבשנת 2002 הוא פשוט פג. פשוט כי אף אחד לא טרח לשלם על חידוש שלו כבר הרבה זמן. דורון פישלר 35:54 וזה אומר שמאז שנת 2002 המילה ארטיק לא שייכת לאף אחד. זה כבר לא שם מותג, לכל החברות היה מותר לכתוב ארטיק על העטיפות של שלגונים שלהן. אבל הן לא עשו את זה. אולי מתוך הרגל, אולי מתוך פרנויה, אולי סתם לא חשבו על זה. עד שבשנת 2009 חברה בשם גלידות קולורדו, שהיא חברה שאין לה שום קשר לחברת ארטיק המקורית, רשמה מחדש סימן רשום על השם ארטיק. כי למה לא? מותר להם, זה לא שייך לאף אחד אחר. הם אפילו רשמו לעצמם מחדש את הלוגו הישן של ארטיק עם הילד האסקימוסי, ועכשיו הם באמת מייצרים ארטיקים שכתוב עליהם ארטיק. אז סוף סוף יש ארטיקים בשם ארטיק למרות שבעניין מה שבתוך העטיפה אין שום קשר בין ארטיק של היום לארטיק של פעם. דורון פישלר 36:49 אז מה הייתה השאלה? מה זה ארטיק ומה זה קרטיב? ארטיק וקרטיב הן שתי חברות משנות ה-50 שלא קיימות כבר המון זמן. לכן אין משמעות רשמית למילים ארטיק וקרטיב. זה אומר מה שאתם חושבים שזה אומר. אם רוב האנשים אומרים שקרטיב זה הקרח וארטיק זה החלבי, אז זה פשוט המצב, כי המשמעות של מילה היא מה שאנשים חושבים שהמשמעות שלה, ומה שכתוב במילון לא באמת משנה. לגלידה על מקל לא קוראים 'שלגון'. קוראים לה ארטיק. האזנתם לתשובה. אחרי הפרסומת עוד כמה דברים נחמדים שמצאתי בעיתונים עתיקים כשחיפשתי ארטיקים. קול פרסומת 37:48 Just Eat Takeaway, חברת האם של תן ביס ביסראל, היא אחת מחברות הפוד דליברי הגדולות ביותר בעולם עם מאות מיליוני לקוחות ושווי של כעשרה מיליארד אירו. Just Eat Takeaway מתכוונת להרחיב את הפנייה שלה לעולם ה-B2B ולשם כך משדרגת את הסטאק הטכנולוגי שלה כדי לתמוך במאות אלפי טרנזקציות בכל שנייה ומטבעות מקומיים רבים בכל רחבי העולם. Just Eat Takeaway מגייסת מפתחים במגוון תחומים, לפרונט-אנד ובק-אנד. מוזמנים לשלוח את קורות החיים שלכם. לרשימת המשרות הפתוחות בקרו באתר קרירס-טייקאווי-קום. דורון פישלר 38:43 כמו שאמרתי, בשביל הפרק הזה קראתי הרבה מאוד עיתונים ישנים על תולדות חברת ארטיק ויש עוד כל מיני דברים מגניבים שמצאתי שם. אני אקרא לכם כמה בלי הרבה קשר. קודם כל, בעקבות ההצלחה של המבצע ההוא של מקלות ארטיק, חברת ארטיק-קרטיב המשיכה לערוך הגרלות, סליחה, תחרויות נושאות פרסים גם בהמשך. היו הרבה כאלה לאורך השנים. מה שכן, ארטיק למדו טוב טוב את הלקח מהתחרות הראשונה וכדי שחס וחלילה לא יחשבו שהתחרות היא הגרלה, אז בתחרויות הבאות כבר נדרשתם למשימות בשביל להשתתף בתחרות. לא היה מספיק לאסוף עטיפות של ארטיקים. דורון פישלר 39:31 אז במודעה של אחת מהתחרויות האלה כתוב: 'אסוף כך וכך עטיפות של ארטיקים וענה על השאלות הבאות'. יש עשר שאלות. שאלה מספר אחת - מה הן מידותיהן של שלגוני ארטיק-קרטיב (אורך, רוחב, גובה)? שאלה שתיים - איזה מין שלגונים מיוצרים על ידי ארטיק-קרטיב? בהמשך - מתי נוסדו מפעלי ארטיק-קרטיב? היכן נמצאים מפעלי ארטיק-קרטיב? והשאלה האחרונה - חבר שיר או חיבור קצר, חמש עד שמונה שורות, על הנושא 'מדוע ומתי אני אוכל ארטיק'. אם אני הייתי מקבל כאלה שיעורי בית הייתי כבר מוותר על הפרסים, עזבו אתכם, אני לא צריך. אבל הדבר הכי מוזר במודעה הזאת זה שלמעלה בראש העמוד הדבר הכי בולט בפרסומת זה שכתוב שם בגדול: טיסה לירח! סימן קריאה. זה יוצר את הרושם שטיסה לירח היא אחד הפרסים בתחרות הזאת והיא לא. ארטיק-קרטיב לא שלחו אנשים לירח. הפרס הראשון אז היה 1,000 לירות שזה לא רע, אבל זה לא מספיק בשביל טיסה לירח. אז מה הקשר בין המילים טיסה לירח לבין כל דבר אחר במודעה הזאת? אין לי שום מושג, אבל זה מושך תשומת לב. בז'וז'ו הבטיחו שתגיעו לירח עד גיל 21, אצל ארטיק תטוסו לירח מיד. דורון פישלר 41:03 הקטע של לחבר שיר קצר, אולי טוב שביקשו מאנשים לכתוב את זה משום שארטיק בעצמם לא היו כל כך טובים בכתיבת שירים. זאת מודעה שהם פרסמו בעיתון הבוקר ב-1953: 'שירת ארטיק השגורה בפי ילדי הגן בישראל תישמע בתערוכת כיבוש השממה בירושלים. להלן חרוזים משירת ארטיק: ארטיק בתמוז, ארטיק בשבט, בכל עונת השנה ארטיק אחר (אבל זה לא חרוז, זה לא דומה לחרוז). ארטיק אוכלים זקן ונער, ארטיק קונים בגיא ובער (ובער? זה לא ככה זה עובד, אתם לא יודעים). בגליל ובנגב ארטיק מוכרים, מוצרי ארטיק בכל הערים. אוקיי, לפחות זה חרוז'. דורון פישלר 41:53 דבר אחרון - מודעה אחרת לגמרי שפורסמה בינואר 1966. זאת מודעה פרטית שאותה פרסם מר מ. גרוס ממועדון בית הרופא והוא אומר ככה: 'ילדים, אני פונה לכל ילדי בתי הספר לעזור לי למצוא את מכוניתי ולזכות בפרס של 50 לירות ו-12 קרמבו. המכונית היא מסוג אופל רקורד סטיישן בצבע אפור בהיר עם גגון אלומיניום שמספרה 226-759'. כן, אני לא יודע אם מר גרוס מצא את המכונית שלו אי פעם, אבל למקרה שלא, אני מעדיף לסייע. אז ילדים, אם במקרה אתם מוצאים את המכונית רקורד סטיישן אפורה של מר גרוס, בבקשה צרו קשר איתנו. אני מבטיח 12 קרמבו, הפרס עדיין תקף. דורון פישלר 42:50 זאת התשובה. תודה ליהונתן קלינגר על הסיוע בפרק הזה. את כל הפרקים של הפודקאסט אתם יכולים למצוא באפליקציה של עושים היסטוריה או בכל אפליקציית פודקאסטים אחרת או באתר, תחפשו פודקאסט התשובה ואתם תגיעו לשם. עדכונים אחרים ועל הרצאות שאני עושה אתם יכולים למצוא בעמוד פייסבוק 'דורון פישלר נגד העולם'. ערך והפיק גיא בינון, אביב שם טוב ייעוץ ותמיכה מורלית, רן לוי העורך הראשי שלנו, דני טימור המנהל העסקי. תודה לבעל הבית ציון. אני דורון פישלר. ביי. רן לוי 43:30 לפודקאסטים נוספים ולהצטרפות לרשימת התפוצה של התוכנית בקרו באתר הבית של עושים היסטוריה בכתובת ranlevi.com או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] מאיפה באים פלוצים?</title>
        <link>https://mat-mo.github.io/podtext/episodes/htshvbh/htshvbh-myph-bym-plvtsym.html</link>
        <guid>https://mat-mo.github.io/podtext/episodes/htshvbh/htshvbh-myph-bym-plvtsym.html</guid>
        <pubDate>22 ביוני 2020</pubDate>
        <description>Transcript for [התשובה] מאיפה באים פלוצים? from התשובה</description>
        <content:encoded><![CDATA[
            דורון פישלר 00:00 נהר שלח לי את השאלה האם סשה שמה שום בסושי ושרה שרה שיר שמח והגנן גידל דגן בגן. אז ככה, בעיקרון זה נכון, אבל יש כמה עובדות שאנשים שוכחים. קודם כל, סשה הוא בן, השם המלא שלו הוא אלכסנדר, אבל הוא אכן שם שום בסושי וזאת הבחירה שלו. יש אנשים ששמים אננס על פיצה ויש כאלה ששמים שום בסושי. עכשיו בקשר לגנן, מה שאנשים לא יודעים זה שסשה הוא למעשה הגנן, הוא הגנן סשה, וסשה אכן גידל דגן בגן ושרה אכן שרה שיר שמח, אבל בימי שלישי הם היו מתחלפים ואז שרה הייתה מגדלת דגן בגן וסשה שר שיר שמח. הוא היה גם שר לעיתים קרובות בזמן שהוא עבד בגינה, כך שסשה שר שיר שמח שגידל דגן בגן. כמו כן עוד עובדה קצת פחות ידועה על שרה זה שבעברה היא מכרה צדפים ליד חוף הים. זאת התשובה, אנחנו תכף נתחיל. קריין 01:06 מכירים את הסיפור על סינדרלה? זו שהנעל התאימה לה לרגל כבר בניסיון הראשון, ובגלל זה הנסיך החליט להתחתן איתה. נו באמת, מה אנחנו ילדים? זה כמו להיכנס לחנות מזרנים, לשכב 5 שניות על איזה מזרן אקראי ולהחליט שעליו אנחנו הולכים לבלות שליש מהחיים שלנו ב-10 השנים הבאות. הרי ברור שסינדרלה קיבלה את הנעל ל-100 ימי ניסיון ואז מצאה את הנסיך בטינדר, לא קשור לנעל בכלל. פנדה מאפשרת לכם להזמין את מוצרי השינה שלה, מזרנים איכותיים, טופר, כריות ומצעים דרך האינטרנט בלי לצאת מהבית ולקבל אותם ל-100 לילות ניסיון שבהם תוכלו להרגיש את ההבדל. תמיכה אורתופדית מעולה ויתרונות רבים נוספים. בקרו ב-pandazzz.co.il והזמינו את חוויית השינה הבאה שלכם. מאזיני רשת עושים היסטוריה זוכים ל-5% הנחה, הזינו 'עושים' באנגלית, osim, בזמן ההזמנה באתר. אין כפל מבצעים. פנדה, שדרגו את השינה שלכם. דורון פישלר 02:12 שלום, זאת התשובה, אני דורון פישלר, אתם שולחים שאלות ואני מנסה לענות. ושאלה מספר 3893 במאגר הייתה שאלה שקיבלתי ממעיין והיא הייתה זו: איך נוצרים פלוצים? כי זה מסוג השאלות החשובות ששואלים אותי, מתברר. עכשיו רגע, לפני הכל, עצרו הכל, הודעה לציבור. תראו, אנחנו הולכים לדבר על פלוצים בפרק הזה ומכיוון שזה מדיום של אודיו, היה פשוט מתבקש להשתמש באפקטים קוליים של פלוצים. רגע גיא, גיא שנייה, לפני שאתה רץ להוציא את כל האפקטים הקוליים של הפלוצים, אנחנו לא רוצים לעשות את זה. לא, אנחנו תוכנית מתורבתת כאן ולכן אנחנו לא הולכים לעשות שום רעשים של נפיחות. מה שכן, בכל פעם שהיה אמור או מתבקש לשמוע רעש של פלוץ, אנחנו נשמע פעמון. אתם שומעים את זה? זה מייצג פלוץ. עכשיו כמובן, אתם יודעים, יש כל מיני סוגים של פלוצים, יש פלוצים שנשמעים כמו... ויש פלוצים שנשמעים כמו... ויש כאלה שנשמעים כמו... בקיצור, יש כל מיני, אבל תדעו בכל פעם שאתם שומעים את הזה, הכוונה היא בעצם ל... אוקיי, הבנתם. כולנו מפליצים. זה בסדר, זה נורמלי, זה בריא, רק אל תעשו את זה במעלית בבקשה. זאת פעולה גופנית שכולם עושים. זה כמובן קשור לבריאות שלנו, לתפקוד התקין של גוף האדם, אבל זה דבר שאנחנו יודעים עליו יחסית מעט. הוא נחקר פחות מתחומים אחרים. וזה קצת מגוחך שהוא נחקר פחות. יש ענפים במדע שנחקרים פחות מאחרים פשוט כי הם נראים כמו דברים לא מכובדים. כי כל אמא רוצה שהבן שלה יגדל להיות חוקר מוח, אבל רובן מעדיפות שהוא לא יהיה חוקר טוסיק. רוב המדענים, אם יש להם ברירה, לא רוצים להתפרסם בתור זה שקיבל את פרס הנובל שלו על עבודתו פורצת הדרך בתחום מדעי הפלוץ. אבל זה לא אומר שזה לא חשוב. פלוץ, כלומר נפיחה, סליחה, או נוד, או פוק. כשיש למשהו כל כך הרבה שמות, זה הרבה פעמים אומר שזה משהו שלא נעים לדבר עליו. זה לפי האינטרנט פליטת גזים דרך פי הטבעת כתוצר לוואי של פעולת מערכת העיכול. אוקיי, איזה גזים? זה נחקר. נעשו בכל זאת מחקרים מסוימים על התחום הזה שבדקו את התוכן של פלוצים, ומתברר שפלוצים מכילים בעיקר חנקן, חמצן, פחמן דו חמצני ומימן. אלו הגזים העיקריים מהם מורכב פלוץ. ויכול להיות שכששומעים את השמות של כולם בנפרד זה נשמע קצת מפחיד, כי פחמן דו חמצני זה רע, נכון? כאילו זה הורס את האטמוספרה או משהו. אבל תכלס, את קבוצת הגזים הזאת אנחנו מכירים בשם אחר: אוויר. כל הגזים האלה הם הגזים מהם מורכב האוויר שלנו, האטמוספרה של כדור הארץ. הרבה חנקן, קצת חמצן וכמויות קטנות של פחמן דו חמצני וטיפה מימן ועוד כמה. במילים אחרות, זה פשוט אוויר. איך אנחנו משיגים את האוויר הזה? כשאנחנו אוכלים, אנחנו בולעים בטעות גם אוויר. בהרבה אוכל יש טיפה אוויר לכוד בפנים שנכנס עם האוכל לקיבה. לקיבה אין מה לעשות איתו כי לטפל באוויר זה לא התפקיד שלה, זה התפקיד של הריאות. אז האוויר הזה נפלט החוצה בדרך זו או אחרת. הדרך הזאת היא דרך הפה, גרעפס. פשוט מופת של טעם טוב הפרק הזה. הדרך האחרת זה שהאוויר נבלע עם כל שאר האוכל וממשיך לעשות איתו את כל המסלול, כלומר הוא עובר דרך כל המעיים, עושה את כל הדרך הארוכה דרך המעי הדק ודרך המעי הגס ובסוף נפלט. פשוט. העניין הוא שלכל הגזים האלה יש עוד דבר במשותף: אין להם ריח. לאוויר אין ריח. אתם לא מריחים את האוויר, אתם לא מריחים חנקן כי זה דבר שנמצא באף שלכם כל הזמן. אז אם זה רק אוויר, למה זה מסריח? כי זה לא לגמרי אוויר. יש שם הרבה גזים סטנדרטיים שיש באוויר, אבל גם טיפ-טיפה גזים אחרים. החלק עם הריח זה בעצם פחות מאחוז אחד מהתוכן של הפלוץ הממוצע, אבל זה מספיק. חוש הריח שלנו מספיק כדי להבחין גם בחומרים שהריכוז שלהם באוויר קטן בהרבה מאחוז אחד. אז זה בעיקר אוויר, אבל מה שלא, מספיק כדי להסריח. מה שלא זה גזים מכל מיני סוגים, בין השאר מתאנתיול, אמוניה, מימן גופריתי, פחמן דו-גופרי ובכלל דברים שיש בהם גופרית. לדברים עם גופרית הרבה פעמים יש ריח. אוקיי, מאיפה מגיעה לנו גופרית לגוף? אנחנו לא בולעים אותה מהאוויר. זה לא אנחנו. זה לא אתם אשמים, אתם לא יצרתם את החומרים הגופריתיים האלה. זה הם. אלה האחרים, אלה האורחים שיש לנו בגוף. חיידקים שנמצאים במעיים שלנו. אז רגע, יש לנו חיידקים במעיים והם מפליצים? זה נשמע לי חשוד העסק הזה, אז התחלתי לבדוק אותו קצת וכמו שקורה לי פעם בשבועיים בערך, קצת התבאסתי על זה. מתברר שהחיידקים האלה שיש לנו בגוף, זה יותר מעניין וזה יותר מוזר ובאופן כללי זה הרבה יותר ממה שציפיתי. דורון פישלר 10:43 שלום, זאת התשובה, אני דורון פישלר. מיכאל שלח לי את השאלה הזאת: אם כל היצורים החיים יעשו הגרלה, מה הסיכוי שהזוכה יהיה בן אדם? שאלה מצוינת. אז ככה, אנחנו מיעוט בני האדם. יש בסך הכל בערך שמונה מיליארד בני אדם בעולם. לעומת זאת, מוערך שמספר התרנגולות בעולם בשנת 2018 עמד על 24 מיליארד, כלומר שלוש תרנגולות לכל בן אדם. לעומת זאת, חרקים נגיד יש הרבה יותר. מספר החרקים מוערך ב-1.4 מיליארד חרקים לכל בן אדם. ועדיין לא ספרנו אפילו את המיקרובים שחיים בתוך בני אדם ובתוך יצורים אחרים. אם אנחנו נספור רק את אלה שחיים בבני אדם, אנחנו נגיע למספר שכותבים אותו... גיא תן לי ביט! אחד אפס אפס אפס אפס אפס אפס אפס אפס אפס אפס אפס אפס אפס. אלה הרבה דברים. בסך הכל הם שוקלים אצל בן אדם מבוגר בערך קילו וחצי או אפילו שני קילו. כלומר שני קילו מתוך המשקל של הגוף שלכם זה לא אתם, זה חיידקים שחיים בתוך הגוף שלכם. אגב זה מזכיר לי שאלה אחרת שקיבלתי, אבל מה נעשה? בואו נעשה ככה, נעשה הפסקה מהירה עכשיו, נעשה פרק קצר מאוד ומיד נחזור, אוקיי? יאללה. אז בקיצור, רוב הסיכויים שהזוכה בהגרלה הזאת יהיה מיקרוב, והסיכוי שבן אדם יזכה בהגרלה הזאת הוא כל כך זעיר שהוא לא ממש קיים. זאת הייתה התשובה, גיא בינון עורך הסאונד שלנו, רן לוי העורך הראשי, קנו מזרן. אוקיי, חזרנו. דורון פישלר 11:59 דבר אחד מעניין בקשר למיקרובים שחיים אצלי בגוף, הם לא אותם מיקרובים שחיים אצלכם בגוף. לא אותם סוגים. כלומר קהילת המיקרובים בגוף של כל בן אדם היא כמו טביעת אצבע, אין שניים זהים. כי זה דבר שנבנה ונוצר במשך הזמן מכל מה שאכלתם ומה שנשמתם ואיפה הייתם ובמה נגעתם לאורך כל החיים. הייתי אומר שכל אדם הוא עולם שלם בשביל חיידקים, אבל אפילו זה לא נכון. גוף של בן אדם אחד הוא לא בית לקבוצה אחת הומוגנית של מיקרובים, אלא להרבה קבוצות שונות. תחשבו שאתם חיידקים, תנאי המחיה על יד יהיו לכם מאוד מאוד שונים מתנאי המחיה נגיד בתוך אוזן, שלא לדבר על המעי הגס. אז על היד שלכם יכול להיות שתמצאו את סטפילוקוקוס אפידרמידיס שנשמע לי כמו זמר יווני, אבל הוא מתברר פשוט סוג של חיידק שחי על העור. לעומת זאת בתוך האוזן התיכונה שלכם אתם עשויים למצוא את טוריקלה אוטיטידיס, שגם היא נשמעת לי כמו זמרת יוונייה. אבל שוב, הם לא, היא ואפידרמידיס לא מכירים אחד את השני בכלל, הם אף פעם לא מבקרים אחד את השני. מבחינתם הם חיים בעולמות שונים לגמרי. כשעשו מחקר סקר של סוגי החיידקים שחיים במקומות שונים בגוף האדם, מצאו שעל כף יד אופיינית יש לפחות 150 סוגים שונים של חיידקים והם לא אותם סוגים שיהיו על כף היד של מישהו אחר או על כף היד השנייה של אותו אדם. בממוצע רק 17%, כלומר שישית מסוגי החיידקים שהיו על יד ימין של מישהו היו גם על יד שמאל. כלומר יד ימין ויד שמאל שלכם לגבי החיידקים הן שתי פלנטות שונות עם אוכלוסיות שונות לגמרי, ועדיין אוכלוסיית החיידקים על היד שלכם דומה לחיידקים על היד שלי יותר משמהיא דומה לאוכלוסיית החיידקים באף שלכם. כל איבר בגוף הוא בשביל החיידקים פלנטה שונה עם תנאים שונים ומגוון שונה של חיות שחיות שם. היצורים שבאיבר אחד שלכם הם חייזרים בשביל יצורים שחיים במקום אחר. כלומר אתם לא עולם, אתם גלקסיה. יש לכם חיידקים אמרנו בכל מקום בגוף, אבל המקום שבו יש יותר מבכל נקודה אחרת זה המעיים. חלק עצום מכל האורגניזמים בגוף שלנו נמצא במעיים. וגם כאן, כמו בכל מקום אחר, יש חיידקים שמזיקים לנו, אותם אתם מכירים - חיידקים, כלומר מחלות, אלה שצריך להילחם בהם. יש את אלה שמועילים, הם ואנחנו שותפים. הם מייצרים דברים בשבילנו, הם עושים דברים שאנחנו לא יכולים לעשות לבד ואנחנו רק מתחילים לגלות עכשיו עד כמה הם חשובים. ורובם הגדול הם לא זה ולא זה. למלמ"ים. הם שם, אנחנו בסדר עם זה שהם שם, הם ככל הנראה לא משפיעים עלינו מאוד, הם פשוט חיים בתוכנו. תינוק ברחם הוא סטרילי. הגוף שלו הוא רק הגוף שלו, אין לו חיידקים אחרים. אבל ברגע שהוא נולד, בשנייה שהוא נושם, מיקרובים מתחילים להיכנס לתוך הגוף ולהתיישב שם. וזה לא רע. כלומר העולם שבחוץ הוא העולם שבו אנחנו חיים, הוא מלא בחיידקים ואנחנו צריכים ללמוד להסתדר איתם. אבל יש סימנים שמראים שזה לא שאנחנו סתם מסתדרים איתם אלא אנחנו ממש צריכים אותם. תינוקות יונקים חלב. חלב אם הוא דבר שהתפתח במיליוני שנים של אבולוציה להיות האוכל האידיאלי לתינוקות. חלב אם כולל את כל החומרים שתינוק צריך בשביל לחיות ולגדול, ובאופן מוזר כמה חומרים שהוא לא צריך. חלק מהחומרים בחלב אם זה סוגים של פחמימות מורכבות שקוראים להם אוליגוסכרידים. יש הרבה מזה, אחרי לקטוז ושומנים זה דבר שיש הכי הרבה ממנו בחלב אם. והמוזר בחומרים האלה, תינוקות לא יכולים לעכל אותם. הקיבה שלהם לא בנויה לזה. לגוף שלהם אין מה לעשות עם זה. החומרים האלה פשוט עוברים את הקיבה של התינוק שלמים כמו שהם, מגיעים למעי הגס ופשוט נתקעים שם. אז למה? למה אבולוציה גרמה לאמהות להשקיע אנרגיה בלייצר חומר שהתינוק לא יעשה איתו כלום? פשוט. התינוק לא מעכל את החומרים האלה, אבל סוגים מסוימים של חיידקים כן אוהבים אותם. כשיש לו את החומרים האלה במעיים זה מעודד את החיידקים מהסוג הזה, ביפידובקטריה, להגיע למעיים ולהישאר שם. ומרגע שהם שם, החיידקים האלה עוזרים, הם עוזרים לפתח את מערכת החיסונית של התינוק. כלומר זה לא כדי להאכיל את התינוק, זה כדי להאכיל את החיידקים שלו. כי חלק חשוב מתברר בהתפתחות של התינוק זה לבנות לו את קהילת החיידקים הנכונה במעיים שלו. זה חשוב לבריאות של הבן אדם. עכשיו בני אדם כנראה לא חייבים את החיידקים כדי לחיות. אם יוציאו את כל החיידקים מהגוף שלכם כנראה לא תמותו, לפחות לא מיד. בן אדם סטרילי לחלוטין שאין לו שום חיידקים בגוף יכול לחיות באופן עקרוני, אבל הוא יהיה פחות בריא. לגבי חיות אחרות אפילו זה לא נכון. חיות כמו פרות וכבשים למשל הן לא יכולות לעכל את הצמחים שהן אוכלות בלי המיקרובים שחיים להן בבטן. ומכיוון שלאכול צמחים זה אחד הדברים העיקריים שהופך פרה לפרה, אפשר להגיד שפרה היא לא רק פרה. פרה היא לא פרה בלי החיידקים שבתוכה. המחקר של עולם המיקרובים שבתוך הגוף הוא מדע יחסית חדש. במשך הרבה שנים כשדיברו על חיידקים דיברו על חיידקים שצריך להרוג, לא הקדישו המון תשומת לב לכאלה שאנחנו חיים איתם בשלום ומה הם עושים. כשהתחילו לחקור את זה יחסית לא מזמן, התוצאות היו די מוזרות. ב-2004 במעבדה של ג'פרי גורדון בסנט לואיס הם עבדו שם על עכברים. עכברים כמו בני אדם הם שונים זה מזה בהרבה צורות. בין השאר יש עכברים שמנים ויש עכברים רזים וזה סבבה, כל העכברים יפים. אבל יש כאלה שנוטים להשמנה, יש כאלה שלא. אתם מכירים את זה גם מהעולם של בני אדם, יש כאלה שאוכלים כמה שבא להם ואף פעם לא משמינים, ויש כאלה שצריכים להשקיע, שאם רוצים לשמור על משקל הם צריכים לעבוד קשה ולרוץ בגלגלים, לעשות הרבה כושר. וזה כאילו אומרים לכם תמיד מה לעשות, זה החיים, זה פשוט עניין של גנטיקה. גורדון גידל במעבדה עכברים סטריליים, עכברים שבגוף שלהם לא היו חיידקים בכלל. והעכברים האלה אכלו כמה שבא להם, הם לא ממש השמינו. אבל במסגרת חלק מהניסויים עשו העברה של חיידקי מעיים מעכברים נורמליים לעכברים הסטריליים האלה. העברה של חיידקי מעיים, זאת דרך מנומסת להגיד את זה, האופן שבו עושים את זה זה לקחת חלק מהחומר שיש במעי של עכבר שכמובן כולל גם הרבה מהחיידקים שחיים שם ולהעביר אותו למעי של עכבר אחר. או בביטוי פחות מכובד, השתלת צואה. זה לקחת צואה ממעי של עכבר ולהעביר אותה למעי של עכבר אחר. וזה מתברר עושה דברים מעניינים. כשהשתילו בעכברים הסטריליים חלק מהחומר מהמעיים של עכברים רגילים הם התחילו להשמין. הם לא אכלו יותר, אבל הם השמינו יותר. הגוף שלהם הפך יותר מהאוכל לשומן. למה? פשוט כי כשאני אומר הגוף שלהם מתברר אני בעצם מתכוון לחיידקים שהיו בגוף שלהם. עכשיו כשהייתה להם קהילת חיידקים במעיים שהתפשטה וגדלה, החיידקים האלה התחילו לעבוד בלייצר שומן. מה שעוד יותר מעניין זה שבמחקרי המשך התברר שזה משנה גם מאיזה עכבר הם קיבלו את התרומה. כלומר עכברים שקיבלו תרומת צואה מעכבר רזה השמינו פחות מעכברים שקיבלו תרומת צואה מעכבר שמן. ועכברים שמנים שקיבלו תרומה מעכבר רזה התחילו לרזות. כלומר ההשמנה, הנטייה הטבעית להשמנה, היא מתברר דבר שאפשר להעביר מעכבר אחד לאחר. מתברר שזה לא גנטיקה, זה פשוט השאלה של איזה חיידקים יש לך במעיים. כל זה עדיין איכשהו מתבקש כי זה הגיוני שמה שקורה במעיים ישפיע על אוכל ומה שאנחנו עושים עם אוכל והשמנה, אבל בהמשך התבררו דברים עוד יותר מוזרים. התברר שהחיידקים האלה משפיעים לא רק על השמנה אלא גם על דברים אחרים שלכאורה אין להם שום קשר למעיים. מתברר שמגוון גדול יותר של חיידקי מעיים מפחית את הסיכוי לחלות בדלקת מפרקים או בטרשת עורקים. מה הקשר? לא ברור, אבל מתברר שיש קשר. אבל החלק הממש מוזר היה כשהתברר שזה משפיע על האופי של העכברים. העכברים האלה נבדקו טוב גם מבחינת אופי, עד כמה העכבר סקרן, עד כמה הוא פעיל, עד כמה הוא מתקשר עם עכברים אחרים, וההשתלה שהם קיבלו במקרים מסוימים השפיעה גם על זה. השתלת צואה גרמה לעכברים לשנות את האופי שלהם. משהו בחיידקי המעיים השפיע על המוח של העכבר. אז כמה שאלות עולות פה, השאלה אחת היא למה? שזאת שאלה מצוינת, ושאלה מצוינת אחרת היא כמובן אם זה עובד על עכברים, מה זה אומר על בני אדם? דבר אחד שתמיד צריך להזכיר בהקשרים של ניסויים כאלה זה שזה עכברים, הם לא בני אדם, הם לא, הם הרבה יותר קטנים, יש להם יותר רגליים בממוצע ויותר זנבות. אם משהו עובד על עכברים זה לא אומר בהכרח שהוא יעבוד גם על בני אדם, לפחות לא באותה צורה. אבל זה נותן כיוון מאוד מעניין לבדוק. והנושא הזה בהחלט נחקר אצל בני אדם, עשו ועושים בהחלט השתלות צואה בבני אדם. כאן אני לא רוצה להגיד שום דבר נחרץ מדי כי הנושא הזה הוא לא ממש בקונצנזוס, לא כולם מסכימים לגביו, זה דבר שעדיין נמצא במחקר, אבל אפשר להגיד בזהירות שכן, זה משפיע. גם אצל בני אדם הסתמן שיש מקרים שבהם השתלת צואה יכולה להשפיע על הנטייה של בני אדם להשמנה או לאי-השמנה. זה לא פתרון קסם, כן? זה לא שאתם מקבלים השתלה אחת וזהו אתם תהיו רזים או שמנים לנצח. משנה גם ההתנהגות ומה אתם אוכלים ומה אתם עושים, אבל בתחומים אחרים ידוע שזה משפיע, שזה עוזר, וכן יכול להיות שזה משפיע גם על המוח. יש מחקרים שבודקים האם אפשר להשפיע באמצעות השתלת צואה על סימפטומים של אוטיזם או סכיזופרניה או בעיות אחרות במוח או כאלה דברים. המנגנון של הקשר בין החיידקים של המעיים למוח הוא מאוד לא ברור, אבל הוא קיים. האורחים שלנו בקיבה משפיעים לנו גם על המוח. יש עוד הרבה מה ללמוד בתחום הזה. הנושא הזה הוא נושא מחקר חם כך שבעוד 10 שנים בטח נדע על זה הרבה יותר. כרגע אפשר להגיד שזה נורא מעניין. טוב, אבל כאן כבר נסחפתי לנושאים שונים לחלוטין. בואו נחזור לנושא היותר בסיסי: מה חיידקי המעיים עושים עם האוכל. כשאנחנו אוכלים משהו הוא מגיע לקיבה שלנו שמתייחסת אליו בתור אוסף של חומרי גלם, מתנפלת עליו, מפרקת אותו, מסנתזת אותו והופכת את מה שהיה חומוס צ'יפס סלט ומיץ תפוזים לחומצות אמינו וויטמינים וסידן וכל העסק הזה. אבל לא עם כל החומרים באוכל הקיבה שלנו יודעת להתמודד. יש דברים שפשוט עוברים את הקיבה למרות שעדיין יש בהם חומרים שיש לנו מה לעשות איתם. אבל יש חיידקים שיכולים לטפל בחומרים האלה. אז אחרי הקיבה החומרים האלה נשלחים למסלול הארוך לאורך כל המעיים ושם יש את כל הגלריה הענקית הזאת של יצורי המעיים שהם מסתערים עליהם והם יודעים לפרק אותם. למשל כמה סוגים מבין אלפי סוגי החיידקים שחיים בנו חומצות אמינו, זה הקטע שלהם. סוג מסוים של חומר שנמצא במזון, הם לוקחים את החומצות האלה, מפרקים להם את הצורה, הופכים אותם לחומרים שאנחנו צריכים, אבל זה משאיר שאריות. שאריות כמו מימן גופריתי. אז הם פולטים את החומרים הגופריתיים האלה חזרה. הם מפליצים אותם, זה מה שהם עושים. ופלוץ של חיידק זה לא דבר גדול, אבל יש הרבה מאוד מהם, אז כל העסק מצטבר וצריך לפלוט אותם. אז זה מה שקורה בסופו של דבר. אז אתם יכולים להגיד שאלה לא הפלוצים שלכם, זה שלהם. אז מה הייתה השאלה? איך נוצרים פלוצים. התשובה היא אתם גלקסיה ענקית של יצורים מופלאים ומשונים שחיים בכם, שיש לכם שיתוף פעולה מוזר איתם. הם משפיעים על המוח שלכם וחוץ מזה הם גם מפליצים לפעמים. זאת התשובה. אם אתם רוצים לדעת עוד על הנושא הזה, אז ספר אחד שאני מאוד ממליץ עליו שממנו לקחתי הרבה מהחומר של הפרק הזה, קוראים לו 'I Contain Multitudes' של אד יונג. ואם זה מעניין אתכם באיזשהי מידה אז מאוד כדאי. אחרי הפרסומת ריאיון עם מנהל בנק. סוג של, זה עדיין רלוונטי. קריין 27:51 הפרק בחסות אום ח'ליפה, קייטרינג דרוזי משפחתי. לא משפחתי בכאילו, משפחתי אמיתי. אום ח'ליפה, או בשמה הפרטי נזימה, מבשלת מזה למעלה מ-20 שנה את המתכונים הדרוזיים שעברו במשפחתה מדור לדור, והמנות המדהימות שיוגשו באירוע שלכם, מנסף, סינייה, מקלובה, קובה ועוד ועוד, אלוהים אני נעשה רעב רק מלדבר על זה, הן אותן המנות שאום ח'ליפה מגישה לשולחן גם בארוחות המשפחתיות שלה. קייטרינג אום ח'ליפה הוא עסק משפחתי במלוא מובן המילה. אם אום ח'ליפה היא הלב של העסק, אז אבו ח'ליפה, אב המשפחה, הוא הפנים המחייכות והאחראי על החומוס המדהים, והילדים ח'ליפה, בסמאת, וואפא ואיימן בעלה של וואפא, אחראים כל אחד לחלק שלו. קייטרינג אום ח'ליפה הוא לא רק קייטרינג מקצועי בעל ניסיון עשיר של אינספור אירועים מכל סוג, אום ח'ליפה הוא גם קייטרינג עם נשמה. הזמינו את אום ח'ליפה לבשל באירוע הבא שלכם בכל מקום בארץ, באולם, בחיק הטבע, על חוף הים, אפילו על פסגת המצדה. הקליקו על הבאנר של קייטרינג אום ח'ליפה שמופיע כעת על המסך באפליקציית עושים היסטוריה או באתר הבית שלנו, ranlevi.com. דורון פישלר 29:13 אהלן, אנחנו נמצאים פה ברשת של פודקאסטים וחלק מהעניין זה שלפעמים כשאתה עושה פרק בנושא מסוים אתה מגלה שמישהו אחר ברשת כבר עשה אותו. אז קצת אחרי שהתחלתי להתעניין בחיידקים ובחיידקי מעיים ומה אפשר לעשות עם השתלות של חומר מעיים וכאלה, אז התברר לי שכמובן 'עושים רפואה' כבר עשו את זה. כלומר יש לנו פודקאסט שלם ברשת על ענייני רפואה, מן הסתם הם התעסקו גם בזה בשלב מסוים. אבל אני לא כועס, באמת שלא, כי זה מעניין. הם עשו ריאיון שהוא מרתק לדעתי עם ניצן מרשק, מנהל בנק, מנהל בנק הצואה של איכילוב, ככה הם קראו לתפקיד הזה. ומכיוון שזה לגמרי ממשיך את מה שדיברנו עליו, אני רוצה להשמיע קטע מתוך הריאיון הזה. הוא לקוח מתוך פרק של 'עושים רפואה' שנקרא 'פרק קשה לעיכול' ובצדק, אז אני לא יודע, אל תאזינו לו בזמן האוכל או משהו. אנחנו מתחילים את השיחה שלנו איתו עם מודעה שראיתי על לוח המודעות. ניצן מרשק 30:21 לבנק הצואה של בית החולים איכילוב דרושים תורמי צואה. אם הנכם בגילאי 18 עד 60, במשקל גוף תקין ובריאים, הנכם מוזמנים להצטרף למאגר תורמי הצואה של המכון למחלות דרכי העיכול והכבד באיכילוב. תרומת צואה תשמש לטיפול בחולים במחלות זיהומיות של דרכי העיכול ולמחקר בתחום מבטיח ופורץ דרך. אתה מקריא גם את הדרכי תקשורת שמי ששומע גם יוכל להירשם? נשים את הלינק אחר כך, אבל זה אומר בעצם שאתה גם מנהל בנק בין השאר. אנחנו קוראים לזה האמת מאגר, לא בנק, אבל כן, יש לנו פה מאגר של תרומות צואה, שזה בעצם במילים יותר נעימות זה חיידקים, שבעצם אנחנו לוקחים צואה מאנשים שהם בריאים שעוברים איזשהו תהליך. ואחרי שאנחנו מוודאים שהם בריאים לחלוטין לפי קריטריונים שאנחנו קבענו יחד עם משרד הבריאות, הם למעשה מגיעים כל מספר ימים, שבועות, לפי מה שמתאים להם, עם שקית קטנה וחומה ביד, מעבירים את זה פה ישירות למעבדה ושם בצורה יחסית זריזה יש הפרדה של ה... בעצם סילוק של המוצקים מהצואה ואנחנו נשארים נוזל שמכיל בעיקר את המיקרואורגניזמים, שזה כולל, בוא נקרא לזה חיידקים, אבל זה כולל גם וירוסים, פטריות, כל מה שיש שם, ואת זה אנחנו מקפיאים בצורה מסוימת שתשמור על אותם מיקרואורגניזמים, או כנוזל מקפיאים את זה ואז אפשר במידת הצורך להחדיר את זה למערכת העיכול, או שאנחנו יכולים לארוז את זה בתוך קפסולות שאותן אנחנו מקפיאים גם כן ואז הבן אדם פשוט יכול, החולה לצורך העניין, מגיע ובולע פה קפסולות עם אותם חיידקים. אני חייב להגיד שהנוזל הזה שאנחנו מפיקים הוא לא עם ריח של בושם, אוקיי? אז אבל זה לא כל כך משנה. בסוף הדבר הזה היום מאושר בישראל לטיפול בזיהום חוזר ועקשני של זיהום בקלוסטרידיום דיפיצילה, שזה חיידק שהוא מאוד נפוץ בבתי חולים, בבתי אבות, ואנשים שהם עם הרבה מחלות מטופלים באנטיביוטיקה, שיש לו טיפול אנטיביוטי, אבל הטיפול הזה לא עוזר לפעמים והוא מאמלל מאוד את האנשים האלה, הם סובלים מהמון שלשולים, ירידה במשקל, אשפוזים חוזרים, מדביקים את הסביבה והם לא יכולים לגעת בנכדים, הרבה פעמים אלה אנשים מבוגרים, הם פוחדים להדביק ולפעמים גם מתים מזה, 5% מהאנשים פשוט מתים מזה. עכשיו אתה בא לבן אדם כזה שאין לו שום פתרון אנטיביוטי ושום דבר אחר, הוא ניסה כבר את הכל, אתה אומר לו אתה מוכן לעשות השתלת צואה? תקרא לזה איך שתקרא, הוא מוכן לעשות הכל. עכשיו זה גם לא כזה מגעיל, אם זה בקולונוסקופיה הוא עשה ניקוי, אנחנו נכנסים עם המכשיר, הוא ישן, מחדירים לשם איזשהו נוזל שגם כן לא עם ריח כזה טוב, ומבחינת הבן אדם הוא בעצם לא מרגיש את ה... אין פה את אפקט הגועל, זה רק משהו שאם אתה חושב עליו נכון זה נשמע לא הכי טוב בעולם. מצד שני אנחנו משקמים לו את אוכלוסיית החיידקים ובאוכלוסיית חולים הללו הם מבריאים. זה אנשים שהיו יכולים למות או שלא היו מבריאים לעולם ופה ב-90% מהמקרים יש הצלחה ויום אחרי הפרוצדורה למעשה הבריאו, הם הולכים הביתה ולא משלשלים יותר, זה משהו די מדהים. אז למה בכלל לתת אנטיביוטיקה? למה לא כולם עוברים לטיפול הזה? אז זה בסדר, זה דברים שכרגע נבחנים בכל מיני מחקרים. יש הרבה דיבייט או ויכוח לגבי הטיפול הזה כי בעצם אתה מכניס חומר ביולוגי שהוא לא מאופיין. זאת אומרת, זה לא שאני יודע מה אני נתתי, אני יודע מה אין שם, אני לא יודע מה יש שם. אז זה איזה אני קורא לזה איזשהו סוג של טיפול ביניים, כשאני מעריך שבעתיד, 15 שנה, אנחנו נוכל לתת באמת חיידקים ספציפיים שנדע שרק אותם צריך ואולי לא צריך את כל המכלול הזה שאנחנו מכניסים. וכן, יש סיכונים מסוימים בטיפול הזה, אבל אני יכול להגיד שעד היום ברחבי העולם עשרות אלפי מקרים של השתלות חיידקים בכל מיני אינדיקציות, וכשאתה מסתכל תופעות לוואי כמעט ולא רואים תופעות לוואי משמעותיות. אבל אפשר לספור את המספר של התופעות שתוארו מתוך עשרות אלפים בערך על שתי ידיים. אז עכשיו אנחנו לא יודעים אם זה אסוציאציה מקרית או שזה באמת נגרם, אבל גם אם זה באמת נגרם זה אחוזים הרבה יותר נמוכים ממה שאתה יכול לקבל מאופטלגין לצורך העניין. טוב, בוא אולי תלמד אותנו קצת את הטכניקה. יש נגיד שמישהו עונה למודעה הזאת, קודם כל יש איזושהי סלקציה, אתם בוחרים את התורם המתאים. מה האינטראקציה? כן, אנחנו מנסים היום הקריטריון המרכזי זה למצוא אנשים שהם בריאים. בן אדם בריא זה גם משהו שקשה להגדיר. אז אנחנו הולכים על הגדרה שהיא די רחבה, זאת אומרת, קודם כל ממלא שאלון בריאות לראות שהוא לא לוקח תרופות, שאין לו שום מחלות ידועות ושהוא לא עוסק או חשוף לכל מיני פעילויות חיים או עבודות שהן מסוכנות. זאת אומרת, אם למשל הוא עושה קעקועים כל יומיים בתאילנד, אז לא ניקח אותו. אם הוא חי בבריטניה בזמן שהיה שם את הפרה המשוגעת, אז לא ניקח אותו. זה סט אחד של קריטריונים. אחר כך יש סט של קריטריונים שנוגע להיסטוריה משפחתית, אם זה יש איזושהי היסטוריה חזקה של מחלות סרטן או מחלות אימוניות כאלה ואחרות, גם כן הבן אדם נפסל. למה בעצם? כי אנחנו לא יודעים היום בצורה שהיא מספיק טובה על מה החיידקים משפיעים. אז עד לפני 15 שנה אמרנו הכל גנטיקה, אחר כך התחילו כל מיני מתילציות וכל מיני דברים סביבתיים שקשורים ומשפיעים על הגנטיקה. ועכשיו המיקרוביום תופס גם כן חלק משמעותי ויש הרבה עדויות על זה שהמיקרוביום קשור כמעט בכל דבר שאנחנו עושים, אם זה על מחלות כמו מחלות מעיים דלקתיות שזה אולי טריוויאלי כי זה מערכת העיכול, אם זה על השמנה וסוכרת שזה משהו מטבולי וגם אתה יכול איכשהו לעשות רציונליזציה למה זה קשור, אבל גם דברים יותר רחוקים למשל מחלות נפשיות אנחנו יודעים שיש קשר, החיידקים הם הגוף המטבולי הכי גדול שיש היום בגוף, הם יכולים לייצר בעצם למעשה כל נוירוטרנסמיטור, אז הם יכולים לייצר סרוטונין, להשפיע על המצב הנפשי שלנו, וזה דברים שהוכחו שהם יכולים לייצר את זה. אז זה כן העתיד, בעיניי לגמרי. בעיניי לגמרי. אני לא בטוח שהעתיד הוא יהיה בדיוק בצורה הזאת, יכול להיות שנגלה שבסך הכל יש איזה 20-30 חיידקים שהם הטובים והם החשובים ואז לא תצטרך את כל ההתעסקות הזאת עם הצואה, שזה בינינו לא התעסקות כזאת נעימה גם עם הצואה של עצמך ובטח עם הצואה של מישהו אחר. תראה, פרוביוטיקה לאף אחד אין בעיה לקחת, כי זה אתה לוקח כדור, קפסולה. אבל ברגע שאתה יודע שזה הגיע מהמעיים של בן אדם אחר, אז יש לך איזושהי בעיה עם זה ובצדק. אז אני חושב שהעתיד יהיה הרבה יותר מדויק ואמרתי לכם קודם את המינוח שאני משתמש בו פרוביוטיקה אמיתית. תהיה פרוביוטיקה אמיתית, זה יהיה בשילוב עם פרה-ביוטיקה, שזה אומר איזשהם סיבים תזונתיים או איזשהם חומרים שמעודדים את הצמיחה של אותם חיידקים טובים, וזה מה שיהיה לך בבית או שתלך לבית מרקחת ויגידו לך אוקיי אתה רוצה להעלות במשקל, לרדת במשקל, יש לך קרוהן, יש לך קוליטיס, תיקח את זה ואת זה. אני לא מאמין שזה יפתור את כל הבעיות, זה הפנדולום זז, כרגע בודקים את זה בכל דבר וזה ימצא את מקומו, בטח יפתור 20-30 אחוז ממה שחושבים שאולי זה יכול לפתור. אבל זה עוד נדבך בהבנה שלנו של איך הדבר הזה שנקרא הגוף שלנו מתפקד. דורון פישלר 38:51 את הריאיון המלא הזה תוכלו לשמוע בפודקאסט 'עושים רפואה', שגם אותו כמו את הפודקאסט הזה תוכלו למצוא בכל אפליקציית פודקאסטים או באתר ranlevi.com. זאת הייתה 'עושים רפואה' וזאת הייתה התשובה. תודה מיוחדת לאורי קאופמן על הסיוע בביט ולניצן מרשק על ביקורת. עורך ומפיק גיא בינון, תמיכה מורלית אביב שם טוב, מנהל עסקי דני תימור, עורך ראשי רן לוי, כתיבה הגשה וביטבוקס דורון פישלר. עדכונים נוספים תוכלו למצוא בעמוד הפייסבוק דורון פישלר נגד העולם. ביי, בריאות. שימו מסכות. מה שלא זה גזים מכל מיני סוגים, בין השאר מתאנתיול, אמוניה... מתאנתיול, אני פשוט מוסיף פה כל פעם את האות נ' וזה נשמע כאילו אני יורד על נתניה, מתא-נתניהו. לפורדקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] קרב מוחות: סיפורים משלוש הממלכות</title>
        <link>https://mat-mo.github.io/podtext/episodes/htshvbh/htshvbh-qrb-mvkhvt-sypvrym-mshlvsh-hmmlkvt.html</link>
        <guid>https://mat-mo.github.io/podtext/episodes/htshvbh/htshvbh-qrb-mvkhvt-sypvrym-mshlvsh-hmmlkvt.html</guid>
        <pubDate>6 ביולי 2020</pubDate>
        <description>Transcript for [התשובה] קרב מוחות: סיפורים משלוש הממלכות from התשובה</description>
        <content:encoded><![CDATA[
            פרומו 00:00 רשת עושים היסטוריה. עושים היסטוריה. עושים היסטוריה. דורון פישלר 00:12 היי, אני דורון, זאת התשובה. הפרק הזה לא עומד להיות פרק עם תשובה אלא פרק עם סיפור. עשיתי כמה פרקים כאלה בזמן האחרון, שניים וחצי בעצם. אחד היה תמם שוד, השני היה נאורו, ואנשים עושה רושם אהבו אותם. כלומר אנשים מוכנים לשמוע סיפורים טובים גם כשאין להם שאלה. אם אתם בכל זאת חייבים שאלה שתגיע ביחד עם הסיפור הזה, אז בואו נגיד שהשאלה היא משהו כמו מי היה האסטרטג הצבאי הגדול ביותר אי פעם ולמה? או מהו הספר המפורסם ביותר אי פעם שלא שמעתם עליו? הסיפור הזה מתרחש בסין לפני הרבה זמן והוא יתחיל תכף. אבל רגע לפני שעוברים לפרק הזה, אני רוצה לעשות משהו פחות שגרתי להודיע משהו בקשר לפרק הבא. אני אף פעם לא עושה את זה, אני אף פעם לא מספר מראש מה תהיה השאלה הבאה, אבל הפעם כן. הפרק הבא יעסוק בשאלה האם פתח תקווה קיימת? וכמו שאתם מכירים את הפודקאסט הזה, אתם יודעים שזה לא ייגמר בפתח תקווה. זה הולך להרבה מקומות שונים ומעניינים וחלקם רחוקים מאוד מפתח תקווה. אז למה אני מספר לכם את זה עכשיו? ככה, כי את הפרק הזה תוכלו לקבל באחת משתי דרכים. קודם כל, הפרק הזה יעלה כפרק סטנדרטי של הפודקאסט, אתם יכולים לשמוע אותו כרגיל. אבל מאזיני ההווה יכולים גם ביום שלישי ה-14 לשביעי 2020 בשעה שבע לצפות לייב בגרסה מורחבת של הפרק הזה, שהיא גם הרבה יותר ארוכה וגם בוידאו. כלומר, תוכלו גם לראות אותי בלייב וגם לראות הרבה מפות ותמונות ודברים שאתם יודעים לא כל כך עוברים בפודקאסט בדרך כלל. וגם באירועים כאלה אני תמיד מצ'וטט קצת עם הצופים בסיום כמה שנספיק. אז כמו שאמרתי, שלישי 14 לשביעי שבע בערב, זה יהיה בשידור חי. תוכלו לראות את הלינק בעמוד הפייסבוק דורון פישלר נגד העולם. קריין פרסומת 03:38 להיות מתכנת ולדעת לכתוב קוד זה האובייס. אבל כמה פעמים ראיתם מפתח שיודע גם להלחים רכיבים על לוח אלקטרוני? אני ראיתי מתכנתים שמסוגלים להריץ בראש לולאות רקורסיביות, אבל מפתח שגם מבין בחומרה זה גיבור על אמיתי. פלוס אם הוא ילבש בטעות בגד גוף ואת התחתונים מעל המכנסיים, אף אחד לא יניד עפעף. בכל זאת, מתכנתים יכולים להיות קצת משונים לפעמים. אני לא יודע אם המהנדסים של אפלייד מטיריאלס לובשים בגדי גוף מתחת לבגדים שלהם, אבל כשעובדים בחברה מולטידיסיפלינרית כמו אפלייד מטיריאלס, פוגשים דיסציפלינות ודרכי חשיבה שלא מזדמן להכיר אחרת. אפלייד מטיריאלס מעודדת סינרגיה ושיתוף פעולה הדוק בין פיזיקאים, מתכנתים, מהנדסי סיסטם, אלקטרוניקה, מהנדסי חומרים ועוד מגוון של דיסציפלינות שונות והטירות ידע. הסינרגיה המולטידיסיפלינרית הזו מעודדת חדשנות ויצירתיות והיא זו שאחראית למצוינות הטכנולוגית של אפלייד. הצטרפו לקבוצת הפיתוח המצוינת של אפלייד מטיריאלס ישראל המגייסת למשרות במגוון תחומים. מרשימת המשרות המלאה בקרו באתר הקריירה של אפלייד ישראל או עקבו אחר עמוד הלינקדאין של החברה. דורון פישלר 05:08 מה שאנחנו צריכים, המפקד העליון אמר, זה חיצים. הצבא של צאו צאו, האויב, מתבצר במעלה הנהר. הם מתכוננים לקרב ובקרוב מאוד הם ישוטו אלינו ויתקפו את הספינות שלנו. מה לדעתך הנשק הטוב ביותר ללחימה על המים? קשתות וחיצים, ענה האסטרטג ג'וגה ליאנג. והוא צדק משום שהשנה הייתה בערך 200 לספירה ועדיין לא המציאו את הטורפדו או התותח. אני מסכים בהחלט, המפקד העליון אמר, אבל לצערנו הצבא שלנו סובל כרגע ממחסור חמור בחיצים. האם תוכל בבקשה לקחת על עצמך ייצור של מאה אלף חיצים? המפקד העליון ידע כמובן שזה לא ממש אפשרי לייצר מאה אלף חיצים בעשרה ימים. ג'וגה ליאנג אמר: אדוני הנכבד, עשרה ימים זה יותר מדי. עד אז ייתכן שצאו צאו כבר יתקוף אותנו ויהיה מאוחר מדי. אני אביא לך את החיצים בתוך שלושה לילות. ג'וגה ליאנג חתם על השבועה: בתוך שלושה לילות מאה אלף חיצים או הראש שלו. ביום השלישי, ג'וגה ליאנג ביקש 20 ספינות, הרבה קש ותופים. בלילה היה ערפל כבד מאוד. כשהם הגיעו עם הספינות ממש מול המחנה של צאו צאו, ג'וגה ליאנג נתן את ההוראה והם התחילו בבת אחת להכות בתופים ולצעוק. אנשי צאו צאו הבינו שתוקפים אותם במפתיע מכיוון הנהר והם לא ראו כלום בערפל, אז הם התחילו לירות אלפי חיצים לכיוון הנהר. החיצים נתקעו בערימות הקש הענקיות שכיסו את הספינות של ג'וגה ליאנג. ג'וגה ליאנג אמר: אנחנו לא גנבנו להם את החיצים, אנחנו רק לקחנו אותם בהשאלה. אנחנו הולכים להחזיר להם את החיצים האלה, כל אחד ואחד מהם. דורון פישלר 11:06 הסיפור הזה כנראה לא קרה באמת. הסיפור הזה לקוח מתוך ספר שנקרא סיפור שלוש הממלכות או הרומן של שלוש הממלכות, שהוא כנראה הספר הכי מפורסם בעולם שיש סיכוי טוב שאף פעם לא שמעתם עליו. בסין, כל סיני מכיר את זה. שלוש הממלכות מוכר בסין בערך כמו שהתנ"ך מוכר אצלנו. יש ביטויים יומיומיים בשפה שלקוחים מתוך הספר הזה. הספר הזה עובד לסרטים, סדרות טלוויזיה, סדרות מצוירות ומשחקי מחשב המון פעמים. ההשוואה הכי טובה שקופצת לי מיד לראש זה משחקי הכס. הספר הזה מאוד ארוך, מתאר תקופה של יותר מ-100 שנה, ויש בו יותר מ-400 דמויות. הוא מבוסס על סיפור אמיתי בערך. התקופה שבה הוא עוסק נקראת תקופת שלוש הממלכות והיא תקופה אמיתית לגמרי בהיסטוריה של סין, בין השנים 169 עד 280 לספירה. דורון פישלר 15:05 ג'וגה ליאנג הוא אחת הדמויות הראשיות בספר. הוא אסטרטג צבאי גאון שתמיד נראה רגוע עם המניפה שלו. למרות שהוא מנהיג צבאי, הוא אף פעם לא מחזיק חרב או כלי נשק, הוא מחזיק מניפה של נוצות עגור. הפעם היחידה שתראו אותו בלי המניפה זה כשהוא מנגן בגוצ'ין שלו, כלי נגינה סיני. ג'וגה ליאנג הפך את ממלכת שו לאימפריה והוא שוב ושוב מנצח לא משום שיש לו את הצבא הכי גדול והכי חזק, אלא משום שבראש הצבא הזה עומד ג'וגה ליאנג. הוא מומחה בלי תחרות באסטרטגיה, בהמצאות ובמלכודות. הוא גם מתמצא בגיאוגרפיה, באסטרולוגיה ובמטאורולוגיה. הוא חזה שהערפל יגיע ביום השלישי. בסינית אפילו היום, להגיד ג'וגה ליאנג זה מילה נרדפת לגאון. אבל זה לא אומר שג'וגה ליאנג הוא חסין אש, זה לא אומר שהוא אף פעם לא מפסיד. יש אנשים בודדים בעולם שיכולים להציב תחרות לג'וגה ליאנג. אחד מהם הוא סימה יי. דורון פישלר 20:13 שנים אחרי ניסיונות הכיבוש של הצפון, ג'וגה ליאנג החליט לכבוש את ממלכת ויי. הקיסר החדש של ויי נבהל ושלח לקרוא לסימה יי, הגנרל שהוא עצמו העיף לפנסיה מוקדמת בגלל שמועות על בגידה. סימה יי חזר להיות המפקד העליון של צבא הצפון והוא בהחלט הצדיק את השם שיצא לו בתור האסטרטג היחיד בעולם שיכול להציב תחרות אפילו לג'וגה ליאנג. סימה יי ידע את עקרונות אומנות המלחמה והבין שצריך לתקוף את נקודת התורפה של האויב. המטרה האמיתית של ג'וגה ליאנג הייתה גשרי הסירות ששימשו לאספקה. סימה יי הכין מלכודת והצליח לטבוח בסירות של ג'וגה ליאנג. ג'וגה ליאנג חכם, אבל סימה יי ידע שהוא חכם והפך את המלכודת שלו למלכודת שלו. דורון פישלר 33:51 מסע הכיבוש של ג'וגה ליאנג לא תמיד הלך טוב. באחד המסעות, הוא נתקע במצב שבו צבאו של סימה יי, המונה 150 אלף איש, דהר ישר לכיוון העיירה הקטנה שבה ג'וגה ליאנג שהה עם פחות מ-2,500 איש. ג'וגה ליאנג טיפס על החומה וראה את ענן האבק העצום של הצבא המתקרב. סימה יי הגיע לעיר וראה את השערים פתוחים לרווחה. החומות היו ריקות משומרים. רק איש אחד ישב על החומה - זה היה ג'וגה ליאנג. הוא ישב שם לבד וניגן בגוצ'ין שלו עם חיוך מאוזן לאוזן. סימה יי הסתכל עליו במכשפת ואמר: זאת מלכודת. ג'וגה ליאנג מכיר אותי, הוא יודע שלא הייתי נופל למלכודת ברורה מדי, אז אולי הוא רוצה שנחשוב שזאת לא מלכודת כשיש לו בעצם צבא שמחכה לנו בפנים. סימה יי פקד לצבאו לסגת מיד והם ברחו מהמקום. וג'וגה ליאנג, אחרי שסיים לנגן, אמר: באמת לא הייתי בטוח שזה יעבוד. קריין פרסומת 43:56 אם זה היה כתוב באיזשהו מילון, אני מניח שהערך ארוחת הערב הישראלית היה נכתב בערך כך: סלט ירקות העשוי עגבניות ומלפפונים, כף גבינת קוטג' וחביתה מביצה אחת. על הביצה שנחה לה על הצלחת של ארוחת הערב הישראלית הטיפוסית אחראי בין השאר יגאל אלמליח, לולן המגדל תרנגולות להטלה. הוא מבין דבר או שניים על, ובכן, ביצה ותרנגולת. על השאלה הזו ועל עוד רבות אחרות עונה יגאל אלמליח בפרק חדש של הפודקאסט מזון למחשבה. דורון פישלר 45:01 כן, אז הסיפור של שלוש הממלכות, כמו שאמרתי בהתחלה, הוא לא לגמרי אמיתי. ג'וגה ליאנג וסימה יי הם אנשים אמיתיים, הם באמת חיו באותה תקופה, אבל זה לא אומר שכל הסיפורים האלה באמת קרו. יש כמה סיפורים שיכול להיות שקרו באופן אחר לאנשים אחרים. הטקטיקה של להשאיר את השערים פתוחים בתור פיתיון לאויב היא דבר שג'וגה ליאנג ככל הנראה לא באמת עשה, אבל כן היו מקרים בהיסטוריה של סין שבהם נעשו דברים דומים. ג'וגה ליאנג מת ממחלה בסופו של דבר, אבל הוא השאיר הוראות שאחרי מותו ישימו בובת עץ בתוך אפיריון וילבישו אותה בגלימות לבנות וישימו לה מניפה ביד. כשצבא הצפון הגיע למחוץ את שארית צבאו, הם ראו את הדמות עם המניפה וברחו כי חשבו שהוא שוב עובד עליהם. זאת התשובה. את כל הפרקים תוכלו למצוא באתר רן לוי נקודה קום סלאש דה אנסר או בכל אפליקציית פודקאסטים. אני דורון פישלר.
        ]]></content:encoded>
    </item>
    
    <item>
        <title>[התשובה] האם פתח תקווה קיימת?</title>
        <link>https://mat-mo.github.io/podtext/episodes/htshvbh/htshvbh-hm-ptkh-tqvvh-qyymt.html</link>
        <guid>https://mat-mo.github.io/podtext/episodes/htshvbh/htshvbh-hm-ptkh-tqvvh-qyymt.html</guid>
        <pubDate>20 ביולי 2020</pubDate>
        <description>Transcript for [התשובה] האם פתח תקווה קיימת? from התשובה</description>
        <content:encoded><![CDATA[
            דורון פישלר 00:00 היי, זאת התשובה. הפרק שאתם הולכים לשמוע עכשיו הוא כבר נערך, הוא היה בצורת הרצאה, הרצאה אונליין שנערכה בשבוע שעבר. כלומר, זה אם אתם שומעים את הפרק הזה ממש כשהוא עולה, אם אתם מאזינים בעתיד, אז הוא היה ממש מזמן. כלומר, זה ההווה שלכם, זה העתיד שלי. אז זאת הייתה הרצאה והיא הייתה אחלה, אני חושב. אני לא באמת יודע, משום שאני מקליט את זה לפני שההרצאה נערכה. כלומר, היא בעתיד שלי אבל היא בעבר שלכם. אבל אין לי ספק שזה יהיה, היה, עומד להיות... מסע בזמן זה נורא מעייף. לא משנה, זאת התשובה, תכף נתחיל. רן לוי 00:57 אתם מאזינים לפודקאסטים וסביר להניח שאתם מקשיבים להם בעיקר בנסיעה, זו הגדולה של פודקאסטים. הם הופכים שעה אבודה בפקקים לשעה של העשרה ועניין. ועכשיו החוויה הזו זמינה לא רק לנו המבוגרים, אלא גם לילדים. אוטו-אוטו חוויה בנסיעה היא סדרת אודיו של שירים, משחקים והפעלות שמתאימה לילדים בני שנתיים עד שבע. השירים והמשחקים הם לא רק דרך נפלאה להעביר את הזמן, הם גם מלמדים ומעשירים. הקליקו על הבאנר שמופיע לכם כעת על המסך באפליקציית עושים היסטוריה או באתר הבית שלנו, ranlevi.com, והורידו את אוטו-אוטו חוויה בנסיעה אל הטלפון הנייד שלכם. תגידו גודביי לשעמום. דורון פישלר 02:22 היי, אני דורון פישלר, זאת התשובה וזאת השאלה. 'אף אחד', ככה הוא הזדהה בטופס כשהוא שלח את השאלה, שאל האם פתח תקווה באמת קיימת? ואתם יודעים מה? הגיע הזמן שמישהו יבהיר את העניין הזה אחת ולתמיד. ישנה שמועה על כך שקיימת בארץ עיר בשם פתח תקווה, אבל כבר הרבה זמן העניין הזה קצת מוטל בספק. אדם ספקן צריך לשאול את עצמו האם ישנן הוכחות לכך שפתח תקווה קיימת? אתם ראיתם פעם את פתח תקווה? האם אתם פגשתם מישהו מפתח תקווה? האם אתם יכולים לומר בכנות שאתם בטוחים שפתח תקווה אכן קיימת? התשובה לכל השאלות האלו היא בסבירות מאוד גבוהה כן. כן, כי יש הרבה מאוד עדויות על זה שפתח תקווה קיימת. תפתחו גוגל מפות, תחפשו פתח תקווה - היא שם. תחפשו אותה בוויז - היא שם. תחפשו בוויקיפדיה - שם כתוב פתח תקווה לא רק קיימת, אלא היא העיר החמישית באוכלוסייתה בישראל. ועזבו ויקיפדיה, אי אפשר לסמוך על ויקיפדיה. באנציקלופדיה העברית שם כתוב שזאת עיר שנוסדה ב-1878 ומכונה 'אם המושבות'. אבל עזבו את כל זה, אני הייתי שם הרבה פעמים. הייתי במקום הזה ומה נגיד לכם, זה נראה כמו עיר. היו שם בניינים, אנשים, חתולים, ארומה, שווארמה, קניון, סניף של ביטוח לאומי - כל מה שאפשר לצפות מעיר. בכניסה יש שלט וכתוב בו 'ברוכים הבאים לפתח תקווה'. בקיצור, כל הראיות מצביעות על זה שפתח תקווה קיימת. אז זהו, זאת הייתה התשובה. השאלה בעצם היא כזאת: מי טען שפתח תקווה לא קיימת? כי הרי אתם בטוח שמעתם כבר על זה שפתח תקווה לא קיימת, נכון? יש מין לא יודע איך לקרוא לזה, שמועה, בדיחה כזאת, דבר שמסתובב שאומר שפתח תקווה לא קיימת, שהיא המצאה שמישהו המציא את זה מתישהו. יש קבוצת פייסבוק שנקראת 'פתח תקווה לא באמת קיימת' שבה חברים נכון לרגע זה 848 אנשים, שזה תכלס לא ממש הרבה, וכוללת אנשים שאומרים שפתח תקווה לא קיימת ומשתפים כל מיני בדיחות על זה שפתח תקווה לא קיימת. עכשיו, הקבוצה הזאת היא לא המקור, לא המציאו את זה שם. היה פעם בלוג בשם 'פתח תקווה לא קיימת' שהיה בישראבלוג למי שזוכר שהיה כזה דבר, שבאופן קצת אירוני הוא כבר לא קיים. וגם שם היו מלא בדיחות על זה שפתח תקווה לא קיימת, אבל גם זה לא המקור של הבדיחה. אני זוכר שאנשים דיברו על זה שפתח תקווה לא קיימת עוד קודם. זה הסתובב באינטרנט עוד לפני זה ואני אפילו לא בטוח שזה התחיל באינטרנט. יכול להיות שהבדיחה הזאת הייתה קיימת עוד לפני האינטרנט. נורא נורא קשה לעקוב אחרי זה כי זה בדיחה. זה דבר שאנשים אומרים אחד לשני. זה לא היה דבר שכתוב בעיתון, לא היו על זה מאמרים או לא יודע פרסומים מדעיים. 'פתח תקווה אמת או בדיה? ניתוח סטטיסטי'. אז נורא קשה למצוא את ההיסטוריה של הדבר הזה. קשה אפילו למצוא פרטים מדויקים על מה קונספירציית פתח תקווה בעצם אומרת. כלומר אם היא לא קיימת אז מי המציא אותה ולמה? אז אני לא יודע מאיפה היא הגיעה השמועה הזאת, אבל אין ספק שהיא שם, היא קיימת. אם תלכו לגוגל ותכתבו 'הוד השרון ל', ההצעות שגוגל יקפיץ לכם מיד להשלמת הביטוי הזה יהיו 'הוד השרון למכירה', 'הוד השרון להשכרה', 'הוד השרון לימודים', 'הוד השרון לאומית' ו'הוד השרון ללא גלוטן'. לעומת זאת, אם אתם כותבים בגוגל 'פתח תקווה ל', התוצאה הראשונה שגוגל מציע להשלים לכם היא 'פתח תקווה לא קיימת'. וזה מחשיד, אני מודה, זה מאוד מחשיד. עיריית פתח תקווה פרסמה פעם פוסט בפייסבוק שבו נאמר 'אחרי עשור (אבל מי סופר) שהתייחסתם אליי כאילו אני לא קיימת, כאילו אין לי רגש, אז שתדעו שהכל בסדר, אני עיר חזקה ועצמאית, חיה, קיימת ובועטת תמיד'. אז היא אומנם מכחישה, אבל היא מכירה בקיומן של השמועות האלה. השמועה על זה שפתח תקווה לא קיימת - קיימת. אז האם זה נכון? לא. פתח תקווה כן קיימת, אבל אני מרגיש קצת דביל להגיד את זה. כי פתח תקווה לא קיימת זאת בדיחה, זאת מין בדיחה פרטית כזאת של כולם עם כולם. כל הקטע הוא שכולם מבינים את העניין וממשיכים את זה. אז אני בעצמי הייתי אמור להמשיך ולעשות 'אין שום הוכחה לכך שפתח תקווה קיימת'. אחרת אני פשוט יוצא הדביל שלא מבין בדיחות. כאילו אם מישהו אומר שפתח תקווה לא קיימת ואני אומר 'לא נכון, למעשה זו סתם שמועה פתח תקווה כן קיימת' זה כמו להגיד 'אממ מה זאת אומרת איך זה שמכניסים סוס לבר? לא יכול להיות, יש תקנות תברואה, אסור להכניס סוסים לברים'. אז כן, הרסתי את הבדיחה רגע. אבל אני חייב להגיד, אף פעם לא הבנתי את הבדיחה הזאת. כלומר מה הבדיחה בלהגיד שפתח תקווה לא קיימת? על מה הבדיחה הזאת? זה צוחק על זה שפתח תקווה משעממת? איך כאילו אם היא לא קיימת אז איך היא משעממת? או שזה כאילו על זה שפתח תקווה היא כזאת מרוחקת ונידחת שאפילו אם היא לא באמת קיימת אז אף אחד לא ישים לב? כי היא לא. זאת עיר גדולה במרכז הארץ. אם הייתם אומרים לי שקצרין נגיד לא קיימת, אז יהיה לי הרבה יותר קשה להפריך את זה. אתם הייתם פעם בקצרין? אתם מכירים מישהו שמגיע מקצרין? אתם בטוחים שהיא שם? עם קצרין זה עובד, אבל פתח תקווה? מי לא מכיר מישהו שגר בפתח תקווה? או אולי זאת הבדיחה בעצם? זה בעצם מין הפוך על הפוך, זאת בדיחה על תל אביבים מנותקים שמבחינתם כל מה שרחוק יותר מקילומטר מתל אביב לא קיים. לא יודע, זה לא כל כך נשמע כאילו זאת הפואנטה. מה הבדיחה פה? זה נשמע כאילו זה הפך לפשוט למין פזמון חוזר שאנשים אומרים בלי לחשוב על זה בכלל. מישהו אומר פתח תקווה, מישהו אחר תמיד יגיד 'פתח תקווה לא קיימת'. למה אמרת את זה עכשיו? מה התכוונת להגיד בזה בכלל? מה זה אומר? כלום. זה פשוט פזמון אוטומטי שאנשים אומרים. דרך אגב, אני לא יודע למה אנשים אומרים 'פעם שלישית גלידה'. הרבה מאוד אנשים שאלו אותי למה אומרים פעם שלישית גלידה. זה גם מין דבר שצמח בשפה ולמרות שחיפשתי, חקרתי את זה, לא מצאתי את המקור לזה. ושנייה אחת לפני שאני יודע שאתם כבר כותבים לי ואומרים 'לא, יש את ההסבר של זה, זה תרגום של המונח באנגלית If I see you a third time I scream'. כן, בגלל ש-I scream נשמע כמו Ice cream שזה גלידה. שזה נורא נחמד, חוץ מזה שאין ביטוי כזה באנגלית. אין, זה לא קיים. אף אחד לא אומר את זה אף פעם. זה פשוט לא נכון שהביטוי בעברית מגיע משם. 'פעם שלישית גלידה' זה ביטוי שקיים רק בעברית, אבל אני לא יודע למה. חוץ מזה, יש כאלו שטוענים בתוקף שהעיר הזאת שלא קיימת היא בכלל לא פתח תקווה אלא נס ציונה. אני אומנם הכרתי את זה פחות, אבל יש מתברר שמועה, תיאוריה, וואטאבר חזקה בערך באותה מידה שטוענת שנס ציונה לא קיימת. בקבוצת הפייסבוק 'נס ציונה לא באמת קיימת' יש 7,600 חברים שזה הרבה יותר ממה שיש בקבוצה של פתח תקווה. וגם כאן יש ערימה של ממים ובדיחות ועניינים וגם כאן נס ציונה, סליחה שאני הורס, כן קיימת, היא שם. זאת אותה בדיחה, אבל מי משתיהן בא קודם? אני חושב שבדיחת פתח תקווה לא קיימת הייתה לפני בדיחת נס ציונה לא קיימת, אבל אולי זה פשוט בגלל שאני שמעתי אותה קודם. מאוד מאוד קשה להוכיח את זה כי כמו שאמרתי, זה הכל דברים שעוברים באוויר. אין רשם הבדיחות המטופשות הלאומי או משהו כזה. אבל די ברור שמישהו כאן גנב את הבדיחה ממישהו, זאת אומרת לקח את אותה בדיחה בדיוק ופשוט החליף את השם של העיר. אני חושב שפתח תקווה לא קיימת היה קודם, אבל גם פתח תקווה לא קיימת זו לא הבדיחה המקורית. בגרמניה יש, כלומר אומרים שיש, עיר בשם בילפלד. זאת אם אתם מאמינים למקורות רשמיים לפחות, זאת עיר לא קטנה בכלל בסטנדרטים של ישראל. היא יושבת באמצע הדרך בין האנובר לדיסלדורף, יש שם יותר מ-300,000 תושבים ויש שם בניינים, כמה כנסיות, יש שם טירה קטנה וחמודה כי בכל עיר בגרמניה יש טירה, וגן חיות קטן ומוזיאון לאמנות וכל מה שיש בעיר. זאת עיר גרמנית בינונית וסבירה. אבל בילפלד לא באמת קיימת. או לפחות ככה אומרת השמועה. ישנה טענה שבילפלד היא בעצם קונספירציה של המוסד. יש כאלו שטוענים שזה קשור להסוואה של נחיתת חייזרים בכדור הארץ, כשהבניין של אוניברסיטת בילפלד הוא בעצם חללית האם שלהם. והשמועה או בדיחה או תיאוריית קונספירציה הזאת על זה שבילפלד לא קיימת היא נפוצה ומוכרת בגרמניה הרבה הרבה יותר מהסיפור על זה שפתח תקווה או נס ציונה לא קיימות בארץ. עזבו אתכם מלספור חברים בקבוצות פייסבוק, בערך בוויקיפדיה על בילפלד אחד הדברים הראשונים שמוזכרים בקשר אליה זה תיאוריית הקונספירציה על כך שהיא לא קיימת. ואני מודה שזה לא נורא מחמיא לעיר שהדבר הכי מפורסם בה זה הטענה על זה שהיא לא קיימת בכלל. וכמו שפתח תקווה ניצלה את השמועה הזאת לקידום עצמי, גם עיריית בילפלד עשתה את זה ועשתה יותר. ב-2019 יצאה בקמפיין פרסומי שבו הבטיחה מיליון אירו למי שיצליח להביא הוכחה לכך שבילפלד לא קיימת. וראש מחלקת יחסי הציבור של העיר אמר שהוא בטוח ב-99.99% שהם יצליחו להפריך כל טענה על כך שהיא לא קיימת, שזה יפה כי זה מראה שגם הוא לא בעצם לגמרי בטוח. יותר מזה, אנגלה מרקל הקנצלרית של גרמניה ב-15 השנים האחרונות, היא הכירה בקונספירציה הזאת. היא סיפרה פעם בנאום באיזה טקס שהיא ביקרה בבילפלד ורגע אחר כך היא הוסיפה 'בהנחה שהיא באמת קיימת, נדמה לי שהייתי שם'. בקיצור, הטענה שבילפלד לא קיימת מאוד דומה לטענה שפתח תקווה לא קיימת, אבל היא הרבה יותר נפוצה והרבה יותר מוכרת. ולגבי הבדיחה הזאת, אנחנו יודעים בדיוק מאיפה היא הגיעה. זה התחיל ב-1994 במשהו שאיש אחד, סטודנט למדעי המחשב שקוראים לו אכים הלד, פרסם ב-Usenet, שזה יותר ישן אפילו מישראבלוג, זה דבר שהיה באינטרנט המוקדמת. הוא פרסם שם פוסט בדיחה כזאת על זה שבילפלד בעצם לא קיימת ואיכשהו משם זה פשוט הופץ הלאה והלאה עד שכולם הכירו את זה. אז יש מצב שפתח תקווה היא פשוט הבילפלד הישראלית. כלומר יכול להיות שמישהו בשלב כלשהו שמע את הבדיחה הגרמנית על בילפלד ותרגם אותה בעצם לעברית ותרגם בילפלד, כלומר עיר בינונית וסבירה, לפתח תקווה. או אולי מישהו תרגם את זה מאיטלקית? כי באיטליה יש בדיחה קבועה על זה שהמחוז מוליזה לא באמת קיים. איטליה מחולקת ל-20 מחוזות, שביניהם כמעט הכי קטן עם כמעט הכי פחות אנשים הוא מוליזה. הוא כזה קטן שרוב האיטלקים לא מכירים אף אחד ממוליזה ואף פעם לא היו שם. אז הבדיחה הקבועה הפכה להיות שמוליזה בעצם לא קיים. וגם להם יש קבוצות פייסבוק על זה עם מפות של איטליה שמוליזה חסר בהם וכל זה. הם קוראים לזה בקיצור Molisent. בברזיל יש אמרה נפוצה שטוענת שאקרי לא קיימת. אקרי זה מחוז בברזיל שוב הוא מאוד מאוד נידח ומרוחק מהמרכז, רוב הברזילאים לא היו שם מעולם ולכן יש בדיחה שאומרת שאקרי לא באמת קיימת ובעצם יש שם חור שחור או משהו. ודרך אגב השם אקרי זה האופן שבו מבטאים בפורטוגזית את אותו שם שבעברית אומרים עכו. עכו קיימת? צריך לברר את זה. ובארצות הברית הבדיחה היא על זה שמדינת ויומינג לא קיימת. בקיצור, זאת בדיחה נפוצה. כנראה לכל מדינה יש את המחוז או את העיר שלה שהיא כזאת נידחת ומצחיקה אז טוענים שהיא לא קיימת. מי התחיל? אולי בילפלד הייתה הראשונה וכולם העתיקו ממנה? אולי. או אולי זאת פשוט בדיחה שנוצרת באופן טבעי בכל מקום? זה פשוט מתבקש. אני לא יודע. מה שאני יודע זה שזה ממש לא ייחודי לגבי פתח תקווה. אבל אפילו בתחום הזה יש מקרים חריגים. כמו לכל מדינה גם לבריטניה יש את העיר הלא קיימת שלה, קוראים לה ארגלטון. ארגלטון ידועה כמקום קטן מאוד באזור של ליברפול באנגליה והסיפור איתה די דומה לכל שאר הסיפורים. כלומר גם בקשר אליה בנקודה מסוימת בשנת 2008 התחילו לצוף כל מיני טענות באינטרנט על זה שארגלטון לא באמת קיימת. וזה למרות שהיא הופיעה במפות גוגל והיה קל למצוא גם פרסומים של עסקים מארגלטון, אם אתם מחפשים אינסטלטור בארגלטון אז תמצאו. וייש לארגלטון אתר רשמי, argleton.com, שבו יש הודעה מתושביה של ארגלטון שמוחים על הבדיחה הזאת וטוענים בתוקף שהם כן קיימים. בקיצור, אתם מכירים את זה כבר, סטנדרטי. חוץ מעניין אחד: ארגלטון לא באמת קיימת. כלומר באמת. כלומר ארגלטון באמת לא קיימת. אין עיר כזאת. המקום שבו העיר ארגלטון לכאורה נמצאת הוא באופן מאוד מאוד ברור, והרבה אנשים הגיעו לשם כדי לבדוק, שדה פתוח ירוק וגדול. אין שם עיר, אין שם עיירה, אין שם עירונת, אין שם כלום. אבל יש את כל העדויות על זה שהיא קיימת, אז מה קורה פה? זה התחיל בגוגל. כמו שאמרתי, השם ארגלטון הופיע בגוגל מפות במקום הריק מסיבה כלשהי הופיע שם השם ארגלטון. עכשיו כמו שנהייתה בדיחה להגיד על מקומות שהם כן קיימים שהם לא קיימים, אז כאן הבדיחה הייתה להגיד על מקום שלא קיים שהוא כן קיים. אז אנשים התחילו למכור מזכרות וחולצות שכתוב עליהם 'ביקרתי בארגלטון וכל מה שקיבלתי זו החולצה הזאת' וכאלו דברים. ומישהו מתברר קנה בתור בדיחה את הדומיין argleton.com וכתב בו רק הודעה קצרה שאומרת 'אנחנו תושבי ארגלטון דווקא כן קיימים'. בקיצור, כולם נהנו. אבל אחרי כמה זמן של תשומת לב תקשורתית גוגל פשוט תיקנה את הטעות והסירה את השם ארגלטון מהמקום שבו אין כלום. שזה קצת מבאס, למה להרוס את הבדיחה? בכל אופן המסקנה היא שקיימים באמת מקומות שלא קיימים. אוקיי, זה היה ניסוח מטומטם. הבנתם למה התכוונתי. יש מקרים שבהם מכל מיני סיבות יכול להיווצר מקום פיקטיבי שמופיע במפות למרות שהוא לא קיים באמת. עכשיו למה גוגל שמה את ארגלטון במקום שבו היא הייתה? לאף אחד אין תשובה חד-משמעית לזה. כלומר ההסבר הכי פשוט הוא שזאת לא הייתה שום קונספירציה או משהו, זאת הייתה טעות. קורה. לגוגל יש מפות של כל העולם וכן הם מאוד מדויקים בדרך כלל אבל באיזשהו מקום יהיו טעויות. היום טעויות במפות זה דבר שקורה פחות מפעם, אם כי הוא עדיין קורה. פעם טעויות היו נפוצות הרבה יותר וגדולות הרבה יותר. תשכחו מאיזה עיירה שנמצאת או לא נמצאת באיזה מקום, אני מדבר פה על מקומות הרבה יותר גדולים, על איים שלמים שהופיעו במפות למרות שלא באמת היו שם. כי מפות של פעם לא נעשו עם GPS או צילומי לוויין, לא היו כאלו דברים, הכל היה צריך להגיע מדיווחים של אנשים. אם איזה רב חובל עשוי ללא חת הפליג לנקודה שבה אף אחד עדיין לא היה באמצע האוקיינוס ושם הוא סיפר שממערב הוא מצא, הוא ראה אי. אז מציירים במפה את האי. ויש מצב שהוא צודק הרב חובל אבל יכול להיות גם שהוא טעה. קורה לפעמים. ומכיוון שלצייר מפות אחרים אין דרך לוודא את זה, אז הם פשוט מעתיקים את המידע ממפות קודמות וכך קרה לא לעיתים נדירות שאיים נשארו והופיעו על מפות לאורך עשרות ולפעמים מאות שנים עד שמישהו אחר טרח לשוט לאותה נקודה באוקיינוס ולגלות שהאי הזה פשוט לא שם. שזה כמו לגלות את האי אבל ברברס. למשל לאורך 100 שנה בין 1560 ל-1660 כמעט כל מפה של האוקיינוס האטלנטי כללה את האי פריזלנד. שזה לא מקום קטן, זה אי גדול עם הרבה מקומות יישוב עליו, יש להם שמות, זה נמצא קצת דרומית לגרינלנד. זה לא היה שנוי במחלוקת, פריזלנד הייתה עובדה, כולם הסכימו על זה בכל מפה זה הופיע עד שסוף סוף אנשים התחילו לשוט למקום הזה ולגלות שפריזלנד זה פשוט לא דבר שקיים בעולם האמיתי. אין שם שום אי, אף פעם לא היה שם שום אי. ויש הרבה מקרים כאלו, מפות ישנות כוללות הרבה מקרים של איים שהתברר בדיעבד שהם פשוט לא שם. אבל ברוב המקרים הנושאים הללו לובנו ממש מזמן לפני מאות שנים, כי כמו שאמרתי היום יש צילומי לוויין. אנחנו יודעים איך כדור הארץ נראה. די קל לברר האם אי נמצא שם או שלא ועדיין יש מקרים של איים שהקיום שלהם נמצא במחלוקת עד היום. איפשהו באמצע מפרץ מקסיקו, בין מקסיקו לארצות הברית, או אם לדייק 22 מעלות 33 דקות צפון, 91 מעלות 22 מעלות מערב, נמצא איסלה ברמחה. המשמעות של השם הזה היא האי האדמדמם, כלומר האי האדום. והאי הזה שייך למקסיקו. הוא נמצא במקום הזה מזמן, הוא הוזכר בפעם הראשונה ברשימת איים שפורסמה ב-1539, כלומר ממש לא הרבה זמן אחרי שאירופאים בכלל התחילו להגיע לאזור של אמריקה ולמפות אותו. הוא הופיע בהרבה מפות מהתקופה היא, אפשר לראות אפילו את הצורה של האי, זה אי לא גדול, השטח שלו הוא בערך 80 קילומטר מרובע, שזה דרך אגב למי שסופר בערך פי 4 מנאורו. הצורה שלו היא מין משולש והוא מופיע במפות מהתקופה היא וגם במפות שפורסמו הרבה זמן אפילו מאות שנים אחר כך. הוא לא תמיד שם, יש מפות שבהן הוא שם ויש מפות שבהן הוא לא. אומרים שהאי הזה היה בסיס של פיראטים בשלב כלשהו, אבל ניסו לברר את זה כמה פעמים כמה משלחות מחקר בתקופה יותר מודרנית וכשהם הגיעו למקום שבו אמור להימצא אי ברמחה הם מצאו מים. הרבה מים. אבל למרות כל זאת יש אנשים במקסיקו שמתעקשים שהאי הזה שם. למה אכפת להם? זה לא שכל כך אכפת להם מהאי, מה שאכפת להם זה מהמים מסביב. המים הכלכליים. יש מושג כזה 'האזור הכלכלי הבלעדי', בקיצור המים הכלכליים. לכל מדינה שיש לה חוף ים יש שטח במרחק של עד 200 מייל ימי, כלומר 370 קילומטר מהחוף, שהוא המים הכלכליים שלה. זה לא חלק מהשטח של המדינה אבל זה שטח בלעדי למדינה כדי לנצל את המשאבים של הים, כלומר דייג או מה שלפעמים יותר חשוב נפט או גז. שדות הגז הטבעי של ישראל, לווייתן וכל זה, הם לא נמצאים בשטח של מדינת ישראל. הם כן נמצאים במים הכלכליים של ישראל. אז אם למדינה יש אי, אז המים הכלכליים שלה הם 200 מייל ימי מסביב לאי הזה. עכשיו המים במפרץ מקסיקו הם מים יקרים כי מתחת למים יש נפט. הרבה מאוד נפט ששווה הרבה מאוד כסף. אז האי ברמחה עצמו לא כזה חשוב, אבל הוא נותן למקסיקו שטח של ים שאחרת היה שייך לארצות הברית. רק שבשביל זה האי הזה צריך להיות קיים וזה כנראה החיסרון שלו. אז הרבה כסף היה תלוי בזה שהאי ברמחה יהיה קיים ולכן היו הרבה ויכוחים על זה. למשל אם הייתם שואלים את הפוליטיקאי המקסיקני חוזה אנחל קונצ'לו, הוא היה מספר לכם בתוקף שאין שום ספק שברמחה קיים, יש לו עדויות היסטוריות רבות על זה שהוא קיים ואם הוא לא קיים זה בגלל שהאמריקאים העלימו אותו. אתם מבינים? הם הגיעו עם ה-CIA או משהו ועם ספינות מלחמה והפציזו את האי כל כך עד שלא נשאר ממנו שום דבר. כל זה כדי לקבל את המים הכלכליים של מקסיקו, אחרת איך תסבירו את זה שהאי הזה נעלם? עכשיו היה ויכוח בעקבות העניינים האלה זה היה בשנות ה-90 בזמן שמקסיקו וארצות הברית עשו את המשא ומתן על החלוקה של המים ביניהם ויצאו כמה משלחות נוספות למקום הזה של אי רק כדי לברר שהוא באמת לא שם. הם אפילו סרקו את קרקעית האוקיינוס הם גילו שהיא בעומק של מאות מטרים שם, כך שמאוד לא סביר שיש או היה שם איזהשהו אי. אבל קונצ'לו התעקש, הוא נלחם על הקיום של האי ברמחה וב-1998 באמצע המשא ומתן בין ארצות הברית ומקסיקו קונצ'לו נהרג במפתיע בתאונת דרכים. הוא היה ההרוג היחיד בתאונה הזאת, הנהג שלו יצא ללא פגע. אז הרעיון של קונספירציה של ה-CIA כדי להעלים את ברמחה וכל מי שטוען שהוא שם - זה לא נחלש ממש. עד היום יש אנשים במקסיקו שמתעקשים על קיומו של ברמחה, אם לא בדיוק במיקום שחשבנו שהוא אז אולי הוא במקום אחר, למרות שאף אחד לא מצא את האי הזה עד היום. אבל בניגוד לארגלטון, ברמחה כן מסומן עד היום בגוגל מפות, כלומר המיקום שבו הוא אמור להיות. יש אפילו ביקורות של משתמשים על האי הזה משום שגוגל מאפשרת לבקר כל דבר. אז יש הרבה ביקורות הם נתנו לו בממוצע 4.3 כוכבים שזה לא רע. מתוך הביקורות היה אחד שכתב 'מקום מקסים, קצת רטוב ולא קיים אבל חוץ מזה בהחלט כדאי לכם להגיע'. הרבה אחרים מציינים לטובה את העובדה שאין שם הרבה תיירים כך שלא צפוף, אין שם פשע, אין מיסים, אין חנויות מזכרות מעצבנות, אין חול שנכנס לנעליים ולזה אפשר להוסיף - אין שם קורונה. בכלל. נשמע פשוט מעולה. עכשיו אם אתם לא מקבלים את התיאוריה על הקונספירציה של ה-CIA ברמחה כנראה היה פשוט טעות שנגררה על פני הרבה מאוד זמן. אבל יש מקרים שבהם מקומות בדיוניים מופיעים במפות לא בטעות אלא בכוונה. עושים את זה כדי להגן על זכויות יוצרים, חברות שמפרסמות מפות מוסיפות להם פרטים בודדים לא נכונים כדי שאם מישהו יעתיק את המפה הוא יעתיק גם את השגיאה ואז יהיה אפשר לדעת שהוא העתיק. זה דבר שקורה לעיתים קרובות והוא די ידוע בארצות הברית יש מושג של ערי נייר, של ערים שלא קיימות שרק מצוירות על מפות בתור מלכודת למעתיקי מפות. ואם אתם מכירים את הספר של ג'ון גרין 'ערים של נייר' או הסרט, אז זה זה. יש כמה מקרים די ידועים על זה. מה שטיפה פחות ידוע זה שזה קיים גם בארץ. מה שהיה עשוי להסביר את קיומה של פתח תקווה על המפה אבל זה לא. לא, פתח תקווה היא לא עיר נייר. פתח תקווה קיימת אמרתי. אבל זה לא אומר שכל המקומות על המפה קיימים. אם תפתחו גוגל מפות או ווייז ותחפשו את רחוב לירז אקסלרד בחיפה, תמצאו אותו. לפחות אם אתם מאזיני ההווה, אם אתם מאזיני העתיד אני לא בטוח שזה יעבוד. אבל כרגע זה עובד. זה רחוב קטן מפותל בשכונת זיו, יש שם מכון כושר. עכשיו אם בעקבות זה תחפשו באינטרנט מי זאת לירז אקסלרד ומה היא עשתה בשביל הציונות שיקראו על שמה רחוב, אז תגלו שאין אחת כזאת. כלומר כן יש אישה בשם לירז אקסלרד היא חיה בברלין, היא כותבת בלוג. קצת מוזר שיקראו רחוב על שמה, איזה סיבה יש לה לקבל רחוב? התשובה היא שאין. כי הרחוב הזה לא קיים. באופן רשמי אין לרחוב הזה שם. אם תשאלו את עיריית חיפה הם יגידו לכם שאין רחוב לירז אקסלרד בחיפה ובעצם הדבר הזה הוא אפילו לא רחוב באופן רשמי. מי שהמציא את הרחוב הזה הוא חברת מפה. זאת החברה שעושה את שירותי המיפוי בארץ והיא מוכרת את הנתונים בין השאר לגוגל. וכמו שאמרתי מה שגוגל אומר הולך, כולם מעתיקים ממנו, אז הדברים הקטנים שחברת מפה לפעמים מכניסה למפות הופכים למציאות בשטח. זה לא היחיד. יש גם רחוב ויקטור מנביץ' בנהריה וכשאני אומר יש אני מתכוון שאין. הוא רחוב דמיוני לגמרי אבל הוא מופיע במפה. ויש עוד כאלה. הבעיה איתם זה שהם נוטים להיעלם כששמים לב אליהם. רחוב ניצן פלדמן בתל אביב ורחוב ענבר לדרמן בירושלים ורחוב עופר מנשה בירושלים כולם היו על המפה אבל עכשיו הם כבר לא כי אנשים שמו לב אליהם. דרך אגב המשותף לכל השמות האלה זה שכולם היו עובדים של חברת מפה. אבל הרחובות האלה כבר לא שם, אתם כבר לא תמצאו את השמות האלה על המפות פשוט כי אנשים שמו לב אליהם. הם הופיעו בכתבות בעיתונות ואז הם הועלמו. ולפחות במקרה אחד זאת הייתה אשמתי. אני אישית. היה רחוב אילונה קליימן ברמת גן שזה גם רחוב שלא קיים, כלומר באופן רשמי לא היה רחוב כזה אבל בכל המפות היה כתוב שקוראים לרחוב אילונה קליימן. אני מצאתי אותו, אני פרסמתי עליו סרטון בכאן לפני כמה שנים וקצת אחר כך הרחוב הזה נעלם. לכן עצם זה שאני מדבר כאן על הרחובות הפיקטיביים שעדיין נמצאים במפות מגדיל את הסיכוי שבקרוב הם כבר לא יהיו שם. אז בבקשה אל תלשינו, אוקיי? כי אני די אוהב זה שהרחובות האלה שם. דרך אגב לצורך הפרק הזה אני נורא נורא רציתי למצוא את הרחוב המזויף בפתח תקווה או בנס ציונה. כי אני בטוח שיש שם אחד כזה. אני בטוח שגם שם שתלו איזהשהו רחוב אחד מזויף ואני עברתי על כל המפה של פתח תקווה ולא מצאתי, פשוט לא הצלחתי למצוא את הרחוב המזויף. אם כי בנס ציונה מצאתי את רחוב מעלה הפרשים הניו זילנדים. ואם יש רחוב אחד שנשמע כמו שם אומצא זה רחוב מעלה הפרשים הניו זילנדים. אבל מתברר שהוא קיים, הוא רשמי. יש רחוב כזה. אבל זה לא קורה אפילו רק עם רחובות. אם אתם מחפשים משהו בארץ שבאמת נראה כמו קונספירציה של ה-CIA או משהו תחפשו את נחל פטיש. זה נחל קטן הוא בחבל הבשור והוא קיים. אבל לידו במפה תוכלו למצוא גם את נחל סדן. כי אם אתם נמצאים ביניהם אתם בין הפטיש והסדן וזה מצחיק. וגם על נחל סדן יש ביקורות משתמשים שפורסמו. הציון הממוצע שהוא קיבל הוא 2.9 מתוך 5 שזה לא כזה טוב. ואחד המשתמשים כתב עליו ביקורת: 'נחל מדהים יפה וגדול, ממליץ לטייל עם משפחות רק חבל שהוא לא קיים זה יכול היה ממש לעזור'. וזה נכון, כי נחל סדן פשוט לא קיים. הוא לגמרי דמיוני. מאוד קל לראות את זה כשעוברים מהמפה לצילום לוויין לראות שאין שם שום נחל. זה הארגלטון של ישראל. אז מה הייתה השאלה? האם פתח תקווה קיימת? לא, נתחיל מהשאלה הזו: האם כל מה שמופיע על המפה קיים? לא. יש באמת מקרים שבהם מופיעים על מפות מקומות שלא באמת קיימים. אבל בקשר לפתח תקווה, למרות כל מה שאמרתי, זה לא המקרה. כן, פתח תקווה קיימת. אני בטוח בזה ב-98% לפחות. זאת הייתה התשובה. איילת גוטליב טריינין 36:10 היתרון וההצלחה של מדולה כחברת השמה מובילה בתחום ההייטק הם בזכות תקשורת טובה וקשרים עמוקים עם החברות המגייסות, אשר מביאים למשרות בבלעדיות, קידום מועמדים ועוד. יש לנו הרבה סטארטאפים שאנחנו מגייסים את העשיריה הראשונה, החמישייה הראשונה. קשר עם מנהלים ומנהלות מגייסים ומגייסות, עם ה-HR בחברה. והייתי חייבת לציין שהרבה פעמים החברות נעזרות בנו גם להבין מה קורה בשוק בגלל שיש לנו פריזמה כזאת רחבה ואנחנו עובדים על כל כך הרבה מגוון של חברות מסוגים שונים, בטכנולוגיות שונות. הם מתייעצים איתנו לגבי מה המועמדים והמועמדות רוצים היום, טייטלים עכשיו אופנתיים בשוק ועוד. אז אנחנו ממש משאב אדיר גם לחברות כי אנחנו ממש עם היד על הדופק. יש לנו את הקשר המאוד מאוד ישיר עם הנהלת החברה. תנו לקשרים של מדולה לפתוח עבורכם דלתות בסטארטאפים ובחברות הייטק גלובליות. בקרו באתר הבית של מדולה והגישו את קורות החיים שלכם למשרות טכנולוגיות במגוון תחומים: מדיקל, משין לרנינג, AI, סייבר, פינטק, טק אינשורנס ועוד. medulla.co.il. דורון פישלר 37:34 זה שיש איזו עיר שלא קיימת זה מילא. אז בכל מדינה יש את העיר שלא קיימת. השמועות האלה מגיעות גם לרמה יותר גבוהה, לרמה הלאומית. לפני כמה שנים ברדיט מישהו שאל את השאלה: 'מה ההורים שלך סיפרו לך שתמיד חשבת שהוא נורמלי לגמרי אבל התברר שהוא ממש לא?'. והיה משתמש אחד שקוראים לו ראראגן, השמות משתמש שם תמיד מוזרים, והוא סיפר שההורים שלו תמיד טענו שפינלנד לא באמת קיימת. זאת קונספירציה של האו"ם ושל רוסיה ושל יפן. וזה הגיוני, אתם פגשתם פעם מישהו מפינלנד? אתם פגשתם פעם מישהו שהיה בפינלנד? ברור שלא. פינלנד זאת פיקציה. העניין הוא כזה: ליפנים יש מגבלות דייג. הם רצו אזור דייג מורשה גדול יותר כי מאוד מאוד אוהבים סושי וכאלה ולכן הם סיכמו עם רוסיה ליצור את האשליה כאילו קיימת מדינה בשם פינלנד שגובלת ברוסיה כשבמעשה אין שם מדינה, אין שם אדמה בכלל, יש שם ים. ולכן אפשר לדוג שם דגים ולהעביר אותם ברכבת הטרנס-סיבירית לאורך רוסיה ישר ליפן. וכמובן שבעקבות הפוסט הבודד הזה אז השמועה התחילה לפרוח וקמו כל מיני קבוצות שמוצאות עוד ועוד הוכחות לזה שפינלנד לא באמת קיימת. למשל לדוברי עברית יש עוד הוכחה: הרי מה זה פינלנד? מה זה השם הזה? פינלנד, פ-י-נ. זה פשוט יפאן רק בשינוי סדר האותיות, זה שכול. אבל יש גם טענה עוד יותר קיצונית והיא זו: אוסטרליה לא קיימת. הפיקציה של אוסטרליה הומצאה בתקופה שבה היא שימשה בתור מעין בית כלא לבריטניה. היו לוקחים אסירים בספינות מבריטניה ומיישבים אותם באוסטרליה. עכשיו תחשבו על זה טיפה בהיגיון. זה נשמע סביר? לקחת אסירים פושעים למסע ארוך ויקר לצד השני של העולם ולהשאיר אותם שם? זה לא באמת מה שקרה, זה היה תירוץ. מה שבאמת קרה זה שכשהיו באמת אסירים של המדינה לא היה מה לעשות איתם, לקחו אותם בספינה ואז זרקו אותם לים. אבל הממשל הבריטי לא רוצה להודות בזה אז הוא המציא סיפור על איזו יבשת שנמצאת כאילו נורא נורא רחוק ויש שם כל מיני חיות מוזרות ומופרכות ושם האסירים האלה חיים חיים מאושרים. כן בטח. אוסטרליה זה סיפור כיסוי לפשעים נגד האנושות. עכשיו זה נכון שיש הרבה אנשים שטוענים שהם ביקרו באוסטרליה או אפילו חיים באוסטרליה, אבל התגובה אם מישהו טוען דבר כזה זה 'כן בטח, כמה ממשלת בריטניה משלמת לך כדי להגיד את זה?'. עכשיו אני מאוד מקווה שמאוד ברור שכל זה לא נכון. אבל מה שאני אוהב ב'אוסטרליה לא קיימת' זה שכאן המשמעות של הבדיחה היא ברורה. אף אחד לא באמת חושב שאוסטרליה לא קיימת. אוקיי, כמעט אף אחד. אני בטוח שבאינטרנט אפשר למצוא מישהו שיאמין באמת בכל דבר. בכל מקרה, אוסטרליה לא קיימת זאת פרודיה על תיאוריות קונספירציה. זה מראה שלא משנה כמה שהטענה שלך היא מופרכת, תמיד אפשר למצוא כאילו ראיות שיתמכו בה. להאמין שאוסטרליה לא קיימת זה לא יותר אידיוט מלהאמין שהקורונה לא קיימת או שכדור הארץ שטוח ועדיין יש אנשים שבאמת מאמינים בדברים האלה. ואם אתה טוען אחרת כמו למשל חלית בקורונה אז הם יגידו 'מי משלם לך?'. אף אחד לא משלם. אי אפשר להתווכח עם זה. אז כאן זה ברור, זאת לא בדיחה על אוסטרליה. זאת בדיחה על האנשים שמאמינים בתיאוריות קונספירציה אידיוטיות. ובקשר לפתח תקווה, שם אני לא יודע מה הבדיחה. זאת הייתה התשובה. דורון פישלר 42:50 את כל הפרקים של הפודקאסט הזה אתם יכולים למצוא באתר ranlevi.com/theanswer או בכל אפליקציית פודקאסטים. עדכונים על הרצאות אונליין ואופליין כשיהיה אפשר, כרגע אי אפשר, ועדכונים על פרקים חדשים והכל אתם יכולים למצוא בפייסבוק בעמוד 'דורון פישלר נגד העולם'. עורך ומפיק - גיא בינון, ייעוץ ותמיכה מוראלית - אביב שם טוב, עורך ראשי - רן לוי, מנהל עסקי - דני טימור, אני דורון פישלר, היישר מהארון. יאללה ביי. לשידור פרקים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com. או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] תיקונים, השלמות ומוות מהשחקים</title>
        <link>https://mat-mo.github.io/podtext/episodes/htshvbh/htshvbh-tyqvnym-hshlmvt-vmvvt-mhshkhqym.html</link>
        <guid>https://mat-mo.github.io/podtext/episodes/htshvbh/htshvbh-tyqvnym-hshlmvt-vmvvt-mhshkhqym.html</guid>
        <pubDate>3 באוגוסט 2020</pubDate>
        <description>Transcript for [התשובה] תיקונים, השלמות ומוות מהשחקים from התשובה</description>
        <content:encoded><![CDATA[
            דורון פישלר 00:00 היי אני דורון, אפרת שאלה למה כל הפרקים של התשובה נעלמו מספוטיפיי? אז ככה, הם לא נעלמו כולם, יש שלושה פרקים של הפודקאסט הזה בספוטיפיי, שלושת הפרקים האחרונים. השיטה כרגע היא ששלושת הפרקים האחרונים של הפודקאסט תמיד יהיו שם, שאר הפרקים לא. הם לא נעלמו מהעולם, עדיין אפשר לשמוע אותם בכל אופן אחר שאתם שומעים פודקאסטים, זאת אומרת בגוגל פודקאסטס למשל, באפל פודקאסטס, בפוקט קאסטס, באפליקציה של רשת עושים היסטוריה, באתר. בקיצור בכל דרך אחרת, רק בספוטיפיי זה מוגבל לשלושת הפרקים האחרונים. בקשר ללמה עשו את זה, זה לא תקלה, זה לא קרה בטעות, זה קרה בכוונה, זאת החלטה של הרשת. קצת ארוך להסביר למה התקבלה ההחלטה הזאת, אם אתם רוצים לשמוע את התשובה הארוכה אתם יכולים לשמוע את עושים טכנולוגיה עם יובל דרור עם כמה פרקים שבהם הוא מסביר את הסיפור של ספוטיפיי ולמה יכול להיות שפודקאסטרים יעדיפו לא לשים את הפרקים שלהם שם. בכל מקרה הם לא הלכו לשום מקום, אתם עדיין יכולים לשמוע אותם, הם עדיין חינם, הכל בסדר. זאת התשובה, אנחנו נתחיל תכף. קריינות 01:34 יש המון אתגרים טכנולוגיים מרתקים בעולם התוכנה, אבל ריסקיפייד נמצאת באחד הצמתים הטכנולוגיים המרתקים ביותר. נקודת המפגש שבין בינה מלאכותית, סקייל אדיר ופסיכולוגיה אנושית. ריסקיפייד מפתחת מערכות שבוחנות מיליוני עסקאות מקוונות בכל רגע, מריצות עליהן אלגוריתמים של משין לרנינג ומבחינות בין לקוחות לגיטימיים לנוכלים ורמאים שמנסים לעקוץ סוחרים וקונים תמימים. כדי לעמוד באתגר הזה ריסקיפייד עושה שימוש בכלים ובפלטפורמות המתקדמים ביותר בעולם הטכנולוגיה. קפקא, קוברניטיס, דיינמו די-בי, ספארק ועוד. ריסקיפייד נמצאת בתנופת צמיחה אדירה ומגייסת לשורותיה מפתחים מעולים במגוון תחומים. לפרטים ולהגשת קורות חיים בקרו בדף המשרות של ריסקיפייד בכתובת riskified.com/careers או הקליקו על הבאנר שמופיע על המסך כעת באפליקציית עושים היסטוריה באנדרואיד. דורון פישלר 02:40 היי אני דורון פישלר וזאת התשובה. ואין לי שאלה היום. זה עוד פרק של השלמות ותיקונים. היה לנו כבר אחד כזה פעם, זה עוד אחד. למה צריך לעשות עוד פרק? ככה, כמה סיבות. א, מאז הפרק הקודם ההוא היו כבר הרבה פרקים והצטברו כמה דברים שאולי כדאי לתקן או להוסיף. וב, קיץ עכשיו, וחם מים וחופש וקורונה, והמוח שלי עובד במשהו כמו 45 אחוז תפוקה ביום טוב, ולעשות פרק שלם חדש כל שבועיים זה מתיש. אני לא יודע אם ניסיתם פעם אבל זה די הרבה. אז היום אני בחצי חופש, אני אדבר על דברים שדיברתי עליהם כבר. מה אנחנו עושים פה? ככה. כל פרק אני מביא פה הרבה מאוד מידע. ואני מאוד מאוד משתדל שכל מה שאני אגיד יהיה נכון. אני משתדל להצליב מקורות ולבדוק דברים ולשאול מומחים לנושא כדי שזה יהיה אמין כמה שאפשר, אבל אין מה לעשות, טעויות קורות. קרו ויקרו. זה בלתי נמנע, שלא לדבר על זה שצוות התחקירנים שלי כולל בדיוק בן אדם אחד שגם הוא אם אפשר לומר לא מציאה גדולה, זה אני דרך אגב. אז קורה שאנשים מעירים לי על דברים, אז כשצריך כדאי לתקן. למשל סתם בשביל הדוגמה, בפעם הקודמת שעשיתי פרק השלמות ותיקונים אז דיברתי בו בין השאר על קואקו דלה אומה, המשך הסאגה של קואקו דלה אומה והזכרתי גרסה ספרדית של קואקו דלה אומה שנקראת משחק האווז שזה חואגו דלה אוסה. אבל מתברר לא קוראים לזה חואגו דלה אוסה זה אוקה, לא אוסה. אווז בספרדית זה אוקה. בקיצור אז אני צריך עכשיו לתקן את התיקון שעשיתי בפעם הקודמת ואולי עכשיו אמרתי עוד משהו לא נכון ואחר כך אני אצטרך לעשות תיקון לתיקון לתיקון, בקיצור בלגן שלם כל העסק הזה. אז כשאני מדבר על דברים לא נכונים למה אני מתכוון? בפרק על שלוש הממלכות, הסיפור הסיני על האנשים החכמים שמערימים אחד לשני. אני לא הולך לספיילר עכשיו את הפרק הזה למקרה שעדיין לא שמעתם אותו. אבל יש קטע בפרק שבו אני מזכיר משקפת. ואילן שהוא ככל הנראה בן אדם שמבין בהיסטוריה סינית יותר ממני העיר שלא יכול להיות שהייתה שם משקפת, משום שבתקופה ההיא בסין לא התגלתה עדיין הזכוכית השקופה. אז לא היו להם משקפיים, משקפות, כאלה דברים. וזה נכון אני מודה שהמשקפת הייתה תוספת שלי, היא לא באמת מוזכרת בספר. זה היה עיבוד חופשי אני לא חשבתי על זה שלא היו להם משקפות. זה לא פרט סופר חשוב בסיפור וזה קורה לפעמים תמיד גם בסרטים שמבוססים על סיפור אמיתי אז תמיד יש איזה משהו לא נכון. אז במקרה הזה הייתה פה טעות, לא נורא, לא קריטי. מה שיותר חשוב, זה אריאל העיר לי על זה, שהצלחתי איכשהו לטעות בשם של הדמות הראשית בפרק הזה, ז'וגה ליאנג. זה שאני מדבר עליו שם כל הזמן, החכם הסיני הידוע. ובכן לא קוראים לו ז'וגה ליאנג. להגנתי צריך להגיד שאני אמרתי מראש כבר בפרק שאני בטוח מבטא את זה לא נכון, אני פשוט לא ידעתי איך אני מבטא את זה לא נכון. לא קוראים לו ז'וגה ליאנג, קוראים לו ג'וגה ליאנג. זה מתחיל בג'ו ולא בז'ו. יש הבדל. זה משמעותי במיוחד כשאני במיוחד השתדלתי לעשות את זה נכון וחיפשתי הקלטות של סינים שאומרים את השם שלו כדי להגיד את זה נכון ואיכשהו עדיין הצלחתי לטעות בזה לגמרי. וזה מופיע לכל אורך הפרק, אני שקלתי פשוט להקליט את כל הפרק עוד פעם רק בשביל לתקן את זה אבל זה קצת ארוך. לא משנה נשאיר את זה ככה שתדעו ג'וגה ליאנג זה השם הנכון. דורון פישלר 07:20 ארטיק קרטיב. פרק שאני מאוד מאוד אוהב, הפרק על ארטיק קרטיב זה היה ממש כיף. אבל היה שם קטע אחד שגוי מתברר. אחד הדברים שדיברתי עליהם בפרק זה על ההגרלות, על מבצעי הגרלה איספו עשרה מקלות של ארטיקים שילכו אלינו ואולי תזכו בבננה דקורטיבית או אני לא יודע מה. מה שאמרתי בפרק זה שכדי לא להיחשב להגרלה כי הגרלות זה לא חוקי, הימורים זה לא חוקי, אלא לתחרות אז צריך לכלול איזה שהוא אלמנט של ידע. ובשביל זה כל ההשלם את הסיסמה וכל זה שתמיד יש בהגרלות אלה. יונתן קלינגר שאיתו דרך אגב התייעצתי בקשר לפרק הזה אבל התברר שלא התייעצתי איתו מספיק, אז הוא תיקן אותי שזה למעשה לא נכון. זה לא נכון היום, יכול להיות שזה כן היה נכון בשנות החמישים מתי שחברת ארטיק רצתה להבהיר שהיא לא עושה הגרלות אלא תחרויות. אבל היום ודי מזמן זה כבר לא המצב. המצב בארץ הוא כזה, אסור לעשות הימורים בארץ חוץ מכשכן. כלומר אסור אבל יש מקרים חריגים. להקים קזינו אסור. אבל יש חריג שנקרא היתר כללי לעריכת הגרלות לפרסומת מסחרית. כלומר חברה שרוצה לעשות הגרלה לצורך קידום מכירות היא יכולה לעשות את זה עם הגבלות מסוימות. כי אנחנו לא רוצים שזה יהפוך להימורים בעל כורחם של ה... כאילו חברת מסטיקים הייתה יכולה להגיד שהיא עושה כל שבוע הגרלה בין כל רוכשי המסטיקים שלה, המחיר של מסטיק הוא מאה שקל ובין כל מי שקונה מסטיק מוגרל פרס של מיליון שקל בסוף השבוע או משהו. אז זה כאילו הגרלה מסחרית אבל בעצם מה שקרה זה שהיא הפכה לחברת הימורים. היא מוכרת כרטיסי הגרלה שיש בהם גם מסטיק אבל המסטיק הוא רק תירוץ כי אף אחד לא באמת משלם מאה שקל על מסטיק. בקיצור היא הפכה לקזינו דה פקטו. שזה דרך אגב אחלה שם לקזינו. קזינו דה פקטו. בואו בשביל המשקאות, צאו בשביל המסטיק. בואו בשביל המסטיק, צאו בשביל הכסף. בואו בשביל הכסף לא משנה. אוקיי אז כדי שדבר כזה לא יקרה אז יש הגבלות בחוק על איך אפשר לעשות הגרלות מסחריות בארץ. למשל לחברה מותר לעשות לא יותר משתי הגרלות בשנה וגם הן עם רווח של לפחות ארבעה חודשים ביניהן. המחיר של המסטיק או ארטיק או מה שזה לא יהיה שצריך לקנות בשביל להשתתף הוא לא יכול להיות יותר גבוה במשך המבצע מהמחיר שלו בימים רגילים שבהם אין הגרלה. אסור להמר על משחקי ספורט, צריך להיות מפקח על ההגרלה שיבדוק שהכל כשר ועוד כל מיני דברים. אז כן יש חוקים אבל בשום מקום בחוק לא כתוב שצריך לענות על שאלה דבילית בשביל להשתתף. זה פשוט לא נכון. יותר מזה, לשאול שאלת טריוויה אפילו לא יעזור. ב-2003 היה מקרה של מקומות שערכו משחק שנקרא בינגו טריוויה. איך זה עבד? אתם קונים כרטיס, אתם משחקים בינגו שזה משחק הימורים לגמרי, זה רק מזל, ואז מי שזוכה צריך לענות על כמה שאלות טריוויה ואם הוא עונה נכון הוא מקבל את הפרס הגדול, את הכסף. האנשים שהפעילו את המשחק הזה טענו שזה לא הימורים כי יש פה אלמנט של ידע, זה משחק ידע. המשטרה טענה וכאן אני מצטט מתוך הידיעה בהארץ על זה, שאין מדובר בשאלות רציניות המוכיחות יכולת אלא בשאלות כמו כמה ימים ארכה מלחמת ששת הימים או מה צבעו של השלג. אהה... בקיצור בית המשפט פסק שלמרות השאלות המאתגרות האלה המשחק הזה הוא הימורים ולכן הוא לא חוקי. אז לא, זה לא מספיק לשאול באיזה טעם הארטיק ובאיזו שנה התרחשו מאורעות תרצ"ח וזה גם תכלס לא משנה. דורון פישלר 11:45 בואו נדבר על פלוצים. זה לא תיקון אבל בעקבות הפרק הרבה אנשים המליצו לי על הספר האם הם מפליצים של ניק קארוזו ודני רבאיוטי. ספר חינוכי ורב מכר כך מתברר שסוקר סוגים שונים של חיות ושואל את השאלה שהיא השם שלו. כלומר אתם רוצים לדעת האם סוסים מפליצים? כן והרבה. האם תמנונים מפליצים? לא. ועוד הרבה פרטים חשובים ומעניינים. באמת זאת אומרת זה באמת ספר שעונה תשובות ענייניות ומעניינות. יש האמת שתי גרסאות לספר הזה, הגרסה שתורגמה לעברית היא יותר לילדים. יש גרסה באנגלית שהיא קצת יותר מפורטת, קצת יותר פרטים, נכנסת יותר לעומק, כולל זה שפרות ים למשל משתמשות בפלוצים בתור ויסות גזים כדי להרים ולהוריד את עצמן מתחת לפני הים כמו צוללת. חשוב, מאוד חשוב. אז נשמע כמו ספר מומלץ. מה יקרה אם כדור הארץ יפסיק להסתובב. על זה עניתי. היה פרק שבו דיברתי על מה יקרה אם כדור הארץ יפסיק להסתובב, מה יקרה אם הוא יסתובב יותר מהר, מה יקרה אם הוא יסתובב בכיוון ההפוך כל מיני שאלות מורכבות אבל מתוך כל זה עלתה שאלה אחרת, למה בחורף קר ובקיץ חם? שנשמע כמו השאלה היותר פשוטה אבל לא לגמרי. מה שאמרתי בפרק זה שבגלל זווית הסיבוב של כדור הארץ, העובדה שהוא מסתובב כשהוא קצת נטוי, זה אומר שכל נקודה על כדור הארץ בחלק מהשנה חשופה לשמש יותר זמן לאורך היום וחלק מהשנה פחות זמן. בקיץ הימים ארוכים יותר וכשאתה נמצא יותר זמן בשמש אתה אוגר יותר אור ומתחמם וזה נכון אבל זאת לא כל התשובה. האופן שבו אמרתי את זה גורם לזה להישמע כאילו זאת הסיבה היחידה שבקיץ חם ובחורף קר וזאת לא. כמה אנשים תיקנו אותי, יאיר ויבגני ודובי ועוד כמה וכולם צודקים. העניין פשוט שאני לא רציתי להיכנס לזה בפרק המקורי כי ההסבר הוא לא מסובך, זה פשוט משהו שצריך גלובוס ופנס כדי להבין אותו. אם הייתי ביוטיוב אז נורא קל להסביר את זה אינטואיטיבית, אבל באודיו בלי שום דבר ויזואלי בלי לראות שום דבר זה קשה כי צריך לדבר על דברים כמו הזווית של ציר כדור הארץ ביחס למישור המלקה של מערכת השמש וכבר איבדתם עניין. אבל עדיין צריך לתקן. אז העניין הוא כזה, בקיץ לא רק שיש יותר שעות אור בקיץ אלא גם הזווית שבה מגיע אלינו האור היא ישירה יותר. אם השמש מאירה ישר מלמעלה זה מחמם יותר מאשר אם היא מאירה בזווית באלכסון. כמו לוח סולארי אם מניחים אותו בזווית ישירה מול השמש הוא יקלוט יותר אנרגיה מאשר אם שמים אותו באלכסון כי אותה כמות של אור שמש מתפרסת על פני שטח גדול יותר. מזווית הראייה שלנו בתור אנשים שחיים על כדור הארץ השאלה היא פשוט האם השמש נמצאת גבוה בשמיים או שהיא נמוכה יותר. אם היא נראית כאילו היא בזריחה או בשקיעה. אז בקיץ השמש מגיעה גבוה יותר לאמצע השמיים ומחממת מאוד. בחורף היא אף פעם לא מגיעה מאוד גבוה ולכן היא מחממת פחות. ולכן בקיץ חם ובחורף קר. זאת גם הסיבה שבאנטארקטיקה נגיד לא חם למרות שיש שם אור שמש. במשך הקיץ באנטארקטיקה השמש זורחת 24 שעות ביממה, לא שוקעת אף פעם. אז אם החום תלוי רק בשעות האור היה צריך להיות שם מאוד חם אבל לא מאוד חם שם. מאוד מאוד נדיר שמישהו מתלונן על חום באנטארקטיקה. פשוט גם כשיש יום גם כשהשמש זורחת היא אף פעם לא מגיעה גבוה. היא תמיד נמצאת קצת מעל האופק, נראית כאילו היא בדיוק עומדת לשקוע ולכן היא אמנם מחממת אבל לא הרבה. הקיץ באנטארקטיקה יותר חם מהחורף וזה לא ממש אומר לנו הרבה. דורון פישלר 16:18 אוקיי, נעבור לאסטרואידים. בפרק נחש ברק או אסטרואיד, הפרק הזה עסק בשאלה למה יש יותר סיכוי להרוג אותך? מכת ברק, נחש חנק או אסטרואיד שנופל עליך. אז עניתי לשאלה הזאת וקודם כל אם לא שמעתם את הפרק עד עכשיו אז מה שאני הולך להגיד עכשיו יהיה ספוילר, אז אם לא שמעתם אותו עדיין לכו ותשמעו אותו עכשיו. תעצרו את הפרק הזה שימו פוז רגע, לכו תחזרו לכאן אני אחכה פה. אוקיי, כן טוב, אז ככה. בפרק הזה אמרתי שמספר ההרוגים מפגיעות מטאור ככל הידוע לנו הוא אפס. כלומר לא ידוע על אף בן אדם בהיסטוריה שנהרג מפגיעת מטאור. זה היה נכון כשהקלטתי את הפרק. אבל מאז זה השתנה. למרות שזה לא שמאז שהקלטתי את הפרק מישהו נפגע ממטאור. קודם כל כמה מקרים שלא הזכרתי בפרק. היה את המקרה של אן הודג'ס, אישה אמריקאית שבשנת 1954 אסטרואיד נפל דרך הגג שלה פגע בה ופצע אותה קל. היא לא מתה אז זה לא נחשב. היה וכמה אנשים שאלו אותי על זה, על האירוע בטונגוסקה ב-1908. סיפור מאוד מעניין שאולי אני אגיע לדבר עליו בהרחבה מתישהו. בגדול מה שקרה זה שהיה פיצוץ מאוד מאוד גדול, ממש גדול ואף אחד לא ברור למה. היום ההסבר הכי מקובל לאירוע הזה זה שזה היה מטאור די גדול שהתפוצץ באטמוספרה ועשה את הפיצוץ הזה שהרס שטח עצום. כלומר אם דבר כזה היה קורה מעל מוסקבה או לונדון או משהו זה היה אסון אדיר שהיה הורג מאות אלפי אנשים ומשנה את מהלך ההיסטוריה. אבל זה קרה באזור שפשוט לא היו בו אנשים ולכן כמעט אף אחד לא שם לב. הרבה מאוד עצים נפלו אבל לא בטוח שהיה אפילו בן אדם אחד שנפגע. יש דיווחים, יש טענות ששלושה אנשים מתו אבל אין אישור רשמי לאף אחד מהם. אף אחד מהם לא אומת זה בגדר שמועות. אז עדיין רשמית בכל ההיסטוריה אין מקרה מאומת של בן אדם שמטאור הרג אותו. אבל היסטוריה השתנתה. באפריל השנה התפרסם בכתב עת מדעי על מטאוריטים ואסטרונומיה מאמר מעניין שהגיע כמובן כי מאיפה יגיע מאמר על אסטרונומיה, מהיסטוריון טורקי. אלטאי ביאטלי, אני חושב שככה קוראים לו שוב אני בטח מבטא את זה לא נכון מה לעשות. הוא מצא דבר מאוד מעניין במסמכים ישנים שהוא חקר והוא צירף אליו שני אסטרופיזיקאים כדי לבדוק את העסק הזה ולפרסם. מה שהוא עשה הוא בדק מסמכים מארכיון המדינה של טורקיה, פשוט ערימה ענקית של משהו כמו שישים מיליון מסמכים, מכתבים, דוחות שאף אחד לא קרא. הקובץ המסוים שהוא בדק היה בלתי קריא במיוחד בגלל שהם עוסקים בדברים שקרו באזור שהיום הוא כורדיסטן בעיראק וכתובים בשפה שעוד יותר קשה לתרגום כי זה ניב מסוים של טורקית שכתוב באותיות ערביות ופרסיות כך שרוב האנשים היום אפילו אם הם מבינים טורקית לא יכולים להבין את זה. אז אחרי הרבה שנים שהמסמכים האלה פשוט ישבו להם באיזה שהוא מקום רק בשנים האחרונות התחילו לסרוק אותם ולהעביר אותם לפורמט דיגיטלי. ובמסגרת הזאת הוא מצא דבר מעניין. מכתב שנכתב ב-1888 ומתאר דבר משונה שקרה באיזה כפר כורדי. אנשים ראו בשמיים כדור אש שזז במהירות ואחריו נפלו מהשמיים אבנים בוערות. יותר מאחת, נפלו הרבה אבנים מה שמתאים למצב שבו אסטרואיד גדול מתפוצץ באטמוספרה ומתפרק לחתיכות. נפלו על הכפר ואיש אחד נהרג. אחד אחר נפצע והפך למשותק. אז כאילו אני בטוח שאז זה היה מין אלוהים כועס או משהו כזה. היום היינו קוראים לזה באסה נחת עליך אסטרואיד. אבל עדיין זה שמישהו אחד סיפר את הסיפור הזה זה לא אומר הרבה בגלל שזה לא מאומת. אבל באותו מאגר נמצאו שני מסמכים אחרים שנכתבו כנראה על ידי אנשים אחרים שמתארים את אותו אירוע. אחד מהם אפילו אומר שהוא שולח עם המכתב חתיכה מהסלע שנפל מהשמיים כך שיכול להיות שפיסת המטאורית הזאת עדיין יושבת אי שם באיזה ארכיון טורקי. אז לפי המאמר הזה זה מקרה מתועד ומאומת מכמה מקורות של בן אדם שמת מפגיעת אסטרואיד. אז כן, יש אחד כזה. האיש היחיד בהיסטוריה נכון לעכשיו שאנחנו יודעים עליו שמת מפגיעת אסטרואיד. בן אדם עם הרבה מזל או ש... להפך. בכל אופן בשאלה האם זה צריך להטריד אתכם? אז זה קרה בדיוק פעם אחת לפני יותר מ-130 שנה לא זה לא דבר שצריך להטריד אתכם ביומיום. דורון פישלר 22:30 אז בנימה אופטימית זו, זו הייתה התשובה. עורך סאונד ומפיק גיא בינונס, תמיכה מורלית וייעוץ אביב שם טוב וגם רן לוי שהוא גם העורך הראשי ומנהל את הקהילות דני טימור מנהל עסקי ואמרתי את כולם... דורון פישלר נגד העולם זה העמוד שלי בפייסבוק שבו מתעדכנים עם פרקים חדשים והרצאות וכאלה דברים ואת כל הפרקים של הפודקאסט אתם יכולים להשיג באתר ranlevi.com/theanswer או בכל אפליקציית פודקאסטים. וזה הכל, אני דורון, אחרי הפרסומת אני אקרא עוד כמה שאלות שקיבלתי שאין להן תשובה. קריינות 23:12 אם אתם מחפשים מתנה מקורית ואישית, כזו שלא שוכחים אף פעם, אלבום תמונות הוא רעיון מצוין. ולא סתם אלבום תמונות דיגיטלי מודפס אלא אלבום תמונות אישי כזה שתפור ביד אומן בדיוק לאדם שאתם אוהבים. אלבומי יום הולדת ובר או בת מצווה, אלבומי מזכרת מטיולים שלא רוצים לשכוח ואפילו אלבומי פרידה מחברים לעבודה. אלבום אישי ומעוצב שכזה שיכול להכיל לא רק תמונות אלא גם מזכרות אישיות מגלויות שקניתם בטיול ועד כרטיסי ברכה מהחברים. אלבום כזה הוא מתנה הרבה יותר טובה ומשמעותית מאשר עוד כרטיס מתנה לרשת בגדים כזו או אחרת. בקרו באתר של האלבומים של אביב בכתובת aviv-albums.co.il כדי להתרשם מעשרות אלבומי המתנה שיצרה אביב וקבלו השראה למתנה שאתם מחפשים. מאזיני רשת עושים היסטוריה זוכים ל-10 אחוזי הנחה על כל הזמנה. aviv-albums.co.il. דורון פישלר 24:23 היי, שלום חזרתי. ככה. מספר השאלות שנשלחו עד היום דרך הטופס באתר התשובה הוא 6195. כן זה די הרבה שאלות. זאת אומרת אם אני עונה על שאלה אחת פעם בשבועיים זה ייקח לא מעט זמן. אז אני כל פעם מתנצל על זה, אני כל פעם אומר אני לא יכול להגיע לכל השאלות. אני לא יכול להגיע אפילו לרוב השאלות בתכלס, רק חלק קטן מאוד מהשאלות מקבלות פרקים משלהן. זה לא אומר שאתם לא יכולים לשלוח לי שאלות אם יש לכם משהו מעניין אז נראה אולי זה יצא טוב. אבל בואו נקרא עכשיו רק שתראו מה אני מקבל. איזה מבחר קטן מהשאלות שהגיעו אלי. זה בלי תשובות, רק שאלות. אור שאל, איך הרוק הולך לכיוון הנכון אם בולעים אותו כשאנחנו עומדים על הראש? מממ... שאלה יפה אני חושב. רגב, איך הכינו את הסרגל הראשון בלי סרגל אחר? אורי שאל, מה יקרה אם סופגניות יילחמו בהמבורגרים? גרביל דביל שאל, מה יהיה בעתיד? זה קצת כללי אני חושב. יהיה טוב. נועם שאל איזה דת היא הנכונה? כן שאלה גדולה קצת אני לא בטוח שאני אספק לכם את התשובה לזה. הרבה אנשים נותנים תשובות לשאלה הזאת. אני לא בטוח שהתשובה שלי תהיה אמינה יותר משל אחרים. גם אני שאל איך יודעים מתי נגמרת גלקסיה אחת ומתי מתחילה אחרת? שאלה יפה. עידן שאל מה הדרך הכי קלה לפוצץ את העולם? ניסיון יפה עידן אבל לא אני לא הולך לסייע לך בתוכניתך המרושעת. איתי שאל למה מילים ב-פ' מצחיקות? מילים ב-פ' מצחיקות? פיצה, פפאיה, פרו, פוליגמיה. זה מצחיק? קצת מצחיק לא יודע. אלישיב שאל למה יש תרנגולות? פילוסופי משהו. אבי, למה לוקח לך כל כך הרבה זמן להעלות פרק חדש? כי זה הרבה עבודה! והרבה תחקיר ואז בסוף עדיין בכל זאת יש לי טעויות. חושם בן דנה שאל מה התאריך היום? שאלה שהתשובה לה משתנה עם הזמן. לילך שאלה איך כדור קופץ? בוינג בוינג. אלון שאל למה נולדים דווקא אחרי תשעה חודשים ולא אחרי עשרה חודשים? אני לא יודע, תגיד תודה שזה לא יותך בעיניך. פשטידת טונה מעושנת שאל מה מלפפון יותר ארוך או ירוק? אוקיי, שלב שאל אם אני אחשף לקרינה רדיואקטיבית האם אני אהפוך לגרביל? זה אותו הגרביל מקודם? לא יודע. עידן שאל אני לא יודע אם זה אותו עידן מקודם, כנראה עידן אחר. אם היום אפס מעלות ומחר יהיה קר פי שתיים כמה מעלות יהיו? יופי. בועז שאל מי רצח את ארלוזורוב? תקשיב בועז אני לא יודע למה אתה רומז אבל אני לא הייתי שם בכלל. אני לא הייתי בסביבה ואני מוחה על הרמיזות הגסות שלך. עידו שאל מה שלומך היום? בסדר תודה. בעילום שם שאל למה קוראים לך דורון? זאת שאלה להורים שלי לא אלי. אנונימי שאל אמרו לך פעם שאתה מאלה דני סנדרסון? שאני מאלה דני סנדרסון. לא יודע. ישראל אהרוני לא ההוא שאל למה אתה עדיין רווק? קצת אישי הדברים האלה אתם לא חושבים? סתם איזה איש רנדומלי שאל היי דורון מאיזה כיוון אתה אוכל את הקרמבו שלך? אוקיי די אני לא מספק יותר פרטים על החיים האישיים שלי כאן. חיים, מדוע אני מרגיש צמרמורת של הנאה כשאני אומר את המילה פופיק? אני חושב שזה דבר שאתה צריך לברר עם עצמך חיים. אבל זה מתחיל ב-פ' אז אולי זה קשור. מורן שואלת אני מבינה את הרציונל מאחורי יממה חודש ושנה אבל למה שבוע? עניתי על זה כבר! יש פרק, יש פרק של הפודקאסט הזה שנקרא למה בשבוע יש שבעה ימים. אני מדבר בו בדיוק על זה. פשוט תשמעי את הפרק ההוא מורן. עומרי שאל למה מאכלים טעימים הם לא בריאים ומאכלים בריאים הם לא טעימים? עניתי על זה כבר! יש פרק כזה. למה לאוכל רע יש טעם טוב? אני מתחיל לחשוב שאתם שואלים שאלות בלי ששמעתם את כל הפרקים עד עכשיו. תקשיבו אולי עניתי לכם כבר על שאלה, בשביל זה הפרקים האלה שם. בכל מקרה אלה היו כמה שאלות. בעוד שבועיים נחזור עם פרק חדש אלא אם כן אתם אנשי העתיד ואז אתם יכולים לשמוע את הפרק החדש כבר עכשיו כי הוא כבר יצא ויודעים מה לא משנה. זו הייתה התשובה, ביי ביי. קריינות 29:50 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] למה תרנגול הודו?</title>
        <link>https://mat-mo.github.io/podtext/episodes/htshvbh/htshvbh-lmh-trngvl-hvdv.html</link>
        <guid>https://mat-mo.github.io/podtext/episodes/htshvbh/htshvbh-lmh-trngvl-hvdv.html</guid>
        <pubDate>17 באוגוסט 2020</pubDate>
        <description>Transcript for [התשובה] למה תרנגול הודו? from התשובה</description>
        <content:encoded><![CDATA[
            דורון פישלר 00:00 היי, אני דורון, זאת התשובה. לפני שבועיים אני הערתי בסוף הפרק על זה שאני בארון. וכמה אנשים שאלו אותי על זה, שאלו האם יש איזה משהו שאני רוצה לספר להם והאם אני מתכוון לצאת מהארון בקרוב. אז העניין הוא כזה, פשוט בתקופת הקורונה אנחנו משתדלים להצטמצם כמה שיותר עם הגעה למשרד ולעשות כמה שיותר דברים בבית. ולכן אני מקליט את הפרק בבית, ובחדר העבודה שלי יש אקוסטיקה איומה ונוראית, ולכן אני מקליט את הפרק בארון. האמת היא שזה לא רק אני, הרבה פודקאסטרים גילו לאחרונה שהארון זה המקום הכי טוב להקליט בו, כי האקוסטיקה כאן הכי טובה. אבל זה המקום שאני נמצא בו עכשיו, זה הארון שלי. יש פה, זה המדף של המכנסיים, יש לי מעילים פה מאחור. אז כן, אני בארון עד שישרשו לנו לצאת ממנו. זאת התשובה. אנחנו נתחיל תכף. קריינות 01:14 להיות מתכנת ולדעת לכתוב קוד זה האובייס. אבל כמה פעמים ראיתם מפתח שיודע גם להלחים רכיבים על לוח אלקטרוני? אני ראיתי מתכנתים שמסוגלים להריץ בראש לולאות רקורסיביות, אבל מפתח שגם מבין בחומרה זה גיבור על אמיתי. פלוס, אם הוא ילבש בטעות בגד גוף ואת התחתונים מעל המכנסיים, אף אחד לא יניד עפעף. בכל זאת, מתכנתים יכולים להיות קצת משונים לפעמים. אני לא יודע אם המהנדסים של אפלייד מטיריאלס לובשים בגדי גוף מתחת לבגדים שלהם, אבל כשעובדים בחברה מולטידיסציפלינרית כמו אפלייד מטיריאלס פוגשים דיסציפלינות ודרכי חשיבה שלא מזדמן להכיר אחרת. אפלייד מטיריאלס מעודדת סינרגיה ושיתוף פעולה הדוק בין פיזיקאים, מתכנתים, מהנדסי סיסטם, אלקטרוניקה, מהנדסי חומרים ועוד מגוון של דיסציפלינות שונות ועתירות ידע. הסינרגיה המולטידיסציפלינרית הזאת מעודדת חדשנות ויצירתיות והיא זו שאחראית למצוינות הטכנולוגית של אפלייד. הצטרפו לקבוצת הפיתוח המצוינת של אפלייד מטיריאלס ישראל המגייסת למשרות במגוון תחומים: מאלגוריתמאים ומומחי מאשין לרנינג, דרך מפתחי בקנד ופרונטנד ועד פיזיקאים. לרשימת המשרות המלאה בקרו באתר הקריירה של אפלייד ישראל או עקבו אחר עמוד הלינקדאין של החברה. דורון פישלר 02:44 היי, אני דורון פישלר וזאת התשובה, ועדיין קיץ. ואני עדיין עייף. אז חשבתי ללכת הפעם על איזו שאלה קטנה ופשוטה. ועדי שלח לי שאלה בדיוק כזאת. עדי 03:10 אני כרגע דובר שלוש שפות: עברית, אנגלית ופורטוגזית. וזה שאלה לגבי תרנגול. בעברית אנחנו אומרים תרנגול הודו. ובאנגלית זה טורקי. ובפורטוגזית הם אומרים פרו. אז מאיפה התרנגול הזה מגיע? דורון פישלר 03:26 ברור עדי הוא לא הראשון ששם לב למוזרות הזאת בקשר לשמות של התרנגול הודו. היו עוד כמה אנשים ששאלו אותי את השאלה הזאת. גבי ונועם וביפ בופ ואריה ורומן שכתב שהוא עומד בתור בשווארמיה וזה גרם לו לתהות. זאת שאלה נפוצה ודי קל למצוא לה תשובות. תכלס, מכיוון שזאת שאלה נפוצה, ומכיוון שבארצות הברית התרנגול הודו הוא חלק ממסורת שנתית של חג ההודיה, אז זה גם די מסורת שנתית של אתרים ועיתונים באמריקה לכתוב כתבות על תרנגולי הודו פעם בשנה. אז יש הרבה מאוד כתבות שמדברות על השאלה: היי, למה בעצם אנחנו קוראים לציפור הזאת טורקי אם היא לא מטורקיה? אלא מה, זה שיש הרבה תשובות זה לא אומר שהתשובות האלה הן נכונות. מתברר שיש די הרבה מיתוסים שקשורים ללמה לתרנגול הודו קוראים כמו שקוראים לו בכל מיני שפות. ויכול להיות שאתם חושבים שאתם יודעים את התשובה. אני חשבתי שאני יודע את התשובה, אבל מתברר שלא. זה כנראה לא מה שאתם חושבים וזה גם פחות פשוט ממה שאתם חושבים. האמת שזה די מדהים כמה גיאוגרפיה והיסטוריה צריך להכיר בשביל הסיפור הזה. ברצינות דרך אגב, אם יש באזור שלכם איזה גלובוס או מפה של העולם, אז אולי כדאי שתלכו ותביאו אותם עכשיו כי בלי זה יהיה קצת קשה לעקוב אחרי מה שהולך לקרות פה בפרק הזה. תהיה פה הרבה גיאוגרפיה. מתברר שהשאלה הזאת לא פשוטה בכלל. תרנגול הודו זה דבר קצת מוזר. כלומר לא העוף עצמו. טוב הוא קצת מוזר, זה סוג של ציפור שמנה שלא ממש יודעת לעוף, כלומר טיפה טיפה. רובו שחור לבן אבל יש לו ראש קטן וצבעוני. תמיד נראה כאילו הוא ניסה לשתות מתוך פח צבע ויש לו חדק כזה מעל המקור. אוקיי בסדר, יש מצב שהוא בכל זאת קצת מוזר. בכל מקרה, הציפור הזאת, השם המדעי של הדבר הזה הוא מלאגריס גאלופאבו. אבל כמובן אף אחד לא קורא לו בשם המלא שלו, יש לו שמות בכל שפה. בעברית קוראים לו תרנגול הודו. ולא רק בעברית אגב, גם בצרפתית וברוסית ובארמנית ובשפות רבות אחרות קוראים לו הינדי או אינדיק או כל מיני וריאציות על תרנגול הודי. משהו שבא מהודו. באנגלית כמו שכבר אמרנו קוראים לו טורקי, שזה בדיוק כמו שקוראים באנגלית למדינה טורקיה. בטורקית דרך אגב קוראים לטורקי הינדי, כלומר הודו. לעומת זאת בהינדית קוראים לו טורקי, כלומר טורקיה. ברור שיש פה איזושהי אי הסכמה. ומעבר לזה מתברר, כמו שעדי אמר, שבפורטוגזית קוראים לו פרו, כמו המדינה פרו. וזה לא נגמר כאן. בערבית יש לו כמה שמות, קוראים לו או תרנגול רומי או תרנגול חבש, כלומר אתיופי. ובמלאית, שזאת שפה שמדברים במלזיה ואינדונזיה, קוראים לתרנגול הודו אייאם בלנדה, שזה אומר כמובן כמו שכל מאזינינו דוברי המלאית יודעים, זה אומר תרנגול הולנדי. אני יודע שזה בשלב הזה נשמע כאילו אני ממציא את זה. אני לא. כל אלה השמות שלו. אבל אתם יודעים מה הכי מוזר? בין כל השמות האלה, אף אחד מהם לא נכון. התרנגול הזה לא מגיע מהודו ולא מטורקיה ואפילו לא מפרו. המוצא של המלאגריס גאלופאבו הוא אמריקה הצפונית. ספציפית, מקסיקו. השם הנכון שלו היה צריך להיות תרנגול מקסיקני. אף אחד לא קורא לו ככה. כולם ממציאים לו כל מיני מדינות ברחבי העולם שאין לו שום קשר אליהן. מה הקטע עם התרנגול הזה? עכשיו מילים זה דבר מוזר תמיד, הן תמיד עוברות מיד ליד ומפה לאוזן ומשתנות ומשנות משמעות ויש עולמות שלמים של אטימולוגיה שהם מספרים על המקורות של מילים. יש גם הרבה מקרים שבהם מילים שיש להן כאילו מיקום שמציינות כאילו משהו מגיע מאיזשהו מקום, אז זה לא באמת מגיע מהמקום הזה. הדוגמה הכי מפורסמת לזה היא פרנץ' פרייז אני חושב. באמריקה קוראים לצ'יפס פרנץ' פרייז, כלומר מטוגנים צרפתיים, למרות שאין בהם שום דבר צרפתי. זה לא שעושים אותם במיוחד בצרפת. מי שטוחן פה צ'יפס עם כל הכבוד זה אמריקאים, לא הצרפתים. אל תאשימו עכשיו את הצרפתים בבעיות שלכם. אז אוקיי טעויות קורות, אבל עדיין, איך קרה שציפור אחת קיבלה כל כך הרבה שמות, כולם שמות של מקומות וכולם לא נכונים? אז אני אתחיל דווקא באנגלית. כלומר בטורקיה. כי מתברר שיש לזה סיפור ידוע למה קוראים לתרנגול הודו באנגלית טורקי. זה מגיע מתברר מעברית. ומקולומבוס. קריינות/מוזיקה 09:04 בשנת 1492 קולומבוס גילה את אמריקה. כלומר לא הוא לא, הוא לא באמת גילה את אמריקה, אני לא הולך להיכנס לזה כאן. יש לי פרק שלם על זה, פרק של התשובה שנקרא מי באמת גילה את אמריקה. אתם ממש מוזמנים להאזין לזה. בכל מקרה, מה שכן קרה זה שהוא הפליג מערבה ונתקע בטעות בכמה איים שהם לא אמריקה אבל קרוב לשם. דבר אחד שלא הזכרתי בפרק הזה זה את המתורגמן שקולומבוס לקח איתו. לואיס דה טורס. עכשיו לואיס דה טורס לא כל כך שומעים את זה על השם שלו, אבל למעשה הוא היה יהודי. זה אולי יעזור אם אני אגיד שהשם המקורי שלו היה כנראה יוסף בן הלוי העברי. רק מה ממש באותו זמן שקולומבוס התכונן לצאת למסע שלו עברו בספרד חוקי גירוש ספרד, כלומר ליהודים אסור היה להיות שם אלא אם כן הם מתנצרים. אז יוסף בן הלוי העברי היה אחד מאלה שבחרו להתנצר, לפחות רשמית, והוא הפך ללואיס דה טורס. הוא היה איש מאוד משכיל, הוא דיבר הרבה שפות, הוא דיבר ספרדית כמובן אבל גם פורטוגזית ועברית וערבית. אז קולומבוס לקח אותו איתו למסע. וכאן כמובן עולה שאלה למה לכל הרוחות צריך מתורגמן לעברית או לערבית כשאתה שט לאמריקה? איזה יהודים בדיוק אתה חושב שתמצא שם? התשובה היא שקולומבוס לא חשב שהוא שט לאמריקה, הוא חשב שהוא הולך להקיף את העולם ולהגיע להודו. כי הוא היה אהבל. אם הוא מגיע להודו, הוא צריך למצוא דרך לתקשר עם ההודים שם אבל אף אחד בספרד באותו זמן לא דיבר את השפות של ההודים. האופן שבו הם תקשרו עם ההודים היה דרך השפה הבינלאומית: ערבית. היו סוחרים ערבים שנדדו בין אירופה להודו. אז הרעיון של קולומבוס היה כשנגיע להודו נמצא איזה סוחר ערבי וככה נוכל לתקשר איתם. ולכן לואיס דה טורס עלה על הספינה של קולומבוס בלי לדעת שיש לו את אחד התפקידים המיותרים ביותר בהיסטוריה. מה שכן הוא נחשב ליהודי הראשון בעולם החדש. עכשיו הסיפור אומר שכשקולומבוס הגיע לאי היספניולה הוא ראה שם אנשים שלא נראו הודים במיוחד, אבל הוא שלח לחוף את המתורגמן שלו כדי שידבר איתם שיכוונו אותו אל הערבי הקרוב ביותר. האנשים האלה, בני שבט הטאינו, הם אירחו את לואיס דה טורס, הם נתנו לו לעשן טבק שזה היה משהו חדש שהוא אף פעם לא שמע על זה, והם גם האכילו אותו בסוג של ציפור מקומית. שדה טורס חזר וסיפר מה הוא ראה ומה הוא אכל, הוא לא ידע להגיד את השם של הציפור הזאת כי הוא אף פעם לא ראה ציפור כזאת. אז הוא קרא לה בשם עברי. הוא קרא לה במילה עברית שמוזכרת בתנ"ך. הוא קרא לעוף הזה: תוכי. הספרדים הבינו שזה השם של העוף אבל הם לא ידעו לבטא נכון את המילה העברית המוזרה הזאת ולכן את התוכי הם הפכו לטורקי. וכך עד היום קוראים לעוף האמריקאי הזה טורקי. הכל בגלל המתורגמן היהודי המיותר של קולומבוס. דורון פישלר 13:18 סיפור טוב. הבעיה איתו שהוא לחלוטין לא נכון. זה מיתוס. זה לא באמת קרה. זה מופיע בכל מיני הסברים על למה קוראים לטורקי טורקי, אבל זה פשוט לא נכון. כלומר לואיס דה טורס באמת היה המתורגמן היהודי ושל קולומבוס, זה נכון, אבל לא הוא לא באמת נתן לטורקי את השם שלו ויתר על כן לא סביר שהוא אי פעם ראה תרנגול הודו. מכיוון שכאמור הם לא היו באמריקה. הם היו על אי. ולא היו שם תרנגולי הודו. אז זה לא. אבל אם זה לא בגללו, אז מאיפה הציפור האמריקאית הזאת קיבלה את השם טורקיה? אז קודם כל טורקי זה קיצור. טורקי נקרא במקור טורקי קוק, כלומר תרנגול טורקיה, או טורקי הן, כלומר תרנגולת טורקיה. אבל במשך הזמן המילה תרנגול נעלמה פשוט כי לא היה צריך אותה. ובמקום לקרוא לזה תרנגול טורקי קראו לזה פשוט טורקי ולכולם היה ברור במה מדובר. כי אם מישהו אומר: מה זה הריח הזה? מישהו עושה פה טורקיה על האש? אז כולם מבינים שמדובר... אני מקווה שכולם מבינים שמדובר בתרנגול טורקי ולא בטורקי. בדיוק כמו שאם בעברית אני אומר: שנשב על איזה טורקי חם ומסוכר? אתם יודעים על מה אני מדבר, אתם יודעים שאני מדבר על קפה ולא על תרנגול, נכון? אני לא צריך להגיד קפה טורקי. אז במקור קראו לזה תרנגול טורקי. לפי מילון אוקספורד האזכור הכי מוקדם שידוע עליו למילה טורקי קוק, כלומר תרנגול טורקי, הופיע ב-1541 במדריך הקולינרי למשפחת טיודור. וכשאני אומר משפחת טיודור אני מתכוון למשפחת המלוכה של אנגליה. הנרי השמיני היה המלך באותו זמן. זה עם השש נשים והכל. יש מדריך להגשת האוכל לבני המלוכה ואני מניח שמאוד רצוי להקפיד על הגשה נכונה של האוכל לבחור כמו הנרי השמיני שאין לו בעיה להוריד ראשים לאנשים. בין השאר כתוב שם שכל ארוחה צריכה לכלול בין השאר אחד מהדגים הגדולים או הציפורים הגדולות, ציפורים כגון עגור, ברבור או טורקי קוק. זאת הפעם הראשונה שידוע עליה שבה המילה הזאת מוזכרת. דרך אגב האיות של המילה גם הוא השתנה עם הזמן. האופן שבו המילה הזאת מאויתת שם הוא טורקי קוק, כלומר C-O-K-E. היום כשאנחנו קוראים דבר כזה מה שהיינו קוראים בזה זה קולה טורקית. אבל אני די משוכנע שהנרי השמיני לא באמת שתה קולה. בכל אופן ברור שכבר אז במאה ה-16 באנגליה אכלו טורקי. אבל ככל הנראה הטורקי שמדברים עליו הוא לא תרנגול הודו. 1541 הייתה אחרי גילוי אמריקה, כלומר אחרי אתם יודעים למה אני מתכוון: גילוי אמריקה במרכאות. כך שלכאורה זה הגיוני שאפשר היה להביא תרנגולי הודו מאמריקה. אבל באותו זמן עדיין לא היה ייבוא של עופות כאלה. סביר שמה שמדברים עליו זה תרנגולת אחרת. גם היא סוג שונה של תרנגולת, בעברית קוראים לה פנינייה. פנינייה היא תרנגולת בצבע שחור עם נקודות לבנות וגם לה יש ראש צבעוני בכחול ואדום. פנינייה היא לא תרנגול הודו. זו לא אותה ציפור. אם תראו תרנגול הודו ופנינייה אחד ליד השני אין ספק שתדעו שזה לא אותו סוג של ציפור. מצד שני ברור איך אפשר להתבלבל ביניהן כי התיאור השטחי שלהן הוא די דומה. עכשיו פנינייה, בעברית קוראים לה פנינייה באנגלית רק כדי לא לבלבל, השם שלה הוא גיני פאול, כלומר תרנגול גינאה. תרנגולי גינאה באופן מפתיע מגיעים מגינאה. זה באפריקה והתרנגולת הזאת נפוצה בכל מיני מקומות באפריקה, בין השאר בגינאה. ובערך באותה תקופה במאה ה-16 הסוחרים התחילו להביא אותם לאירופה. ושם הם נחשבו לארוחה אקזוטית ונדירה וטעימה. עכשיו מי שהביא את תרנגולי גינאה לאירופה היו הטורקים. באותו זמן הייתה האימפריה העות'מאנית או בקיצור טורקיה, אבל היא הייתה הרבה יותר ממה שמדינת טורקיה היום. זה היה שטח מאוד מאוד גדול שכלל בין השאר את מדינת ישראל וגם חלקים מצפון אפריקה. אז כשאנשים אירופאים, כמו למשל המלך הנרי השמיני, מקבלים סוג אקזוטי של תרנגולת מטורקים שמביאים אותה מהאימפריה הטורקית, אז הם קוראים לה תרנגול טורקי. זה מאוד הגיוני למרות שטכנית זה לא האזור שאנחנו קוראים לו היום טורקיה. מאיפה בדיוק הטורקים הביאו את העופות שלהם? זה לא לגמרי ברור. יכול להיות שהם הביאו אותם באמת מגינאה, יכול להיות שממדגסקר ויכול להיות שהם הביאו אותם מאתיופיה, מה שיכול להסביר למה השם של התרנגול הזה בערבית הוא תרנגול חבש, כלומר תרנגול אתיופי. בכל אופן מה שהם קראו לו אז טורקי קוק היו תרנגולי גינאה, פניניות, לא תרנגולי הודו. אבל קצת אחר כך הספרדים שעסקו באותו זמן בלפשוט על אמריקה התחילו להביא תרנגולי הודו מאמריקה ולייבא גם אותם לאירופה. ומכיוון שתרנגולי הודו ותרנגולי גינאה כמו שאמרנו הם די דומים, הבריטים לא ממש עשו את ההפרדה וקראו גם להם טורקי. ואחר כך כשהבריטים הפליגו גם הם לאמריקה הם ראו שם את התרנגולי הודו שהם מסתובבים בכל מקום, הם לא חשבו שהתרנגולים אלה מגיעים מטורקיה, הם פשוט הכירו כבר את הציפור הזאת והיה להם שם בשבילה: טורקי. אז בקיצור למה האמריקאים והבריטים קוראים לתרנגול הודו טורקי למרות שהוא לא מטורקיה? זה כי הם התבלבלו בינו לבין ציפור אחרת שגם היא לא באה מטורקיה. ההיסטוריה טיפשית לפעמים. דורון פישלר 18:56 אז כל זה היה בקשר לאנגלית. אבל מה בקשר לעברית? למה תרנגול הודו? איך הודו נכנסה לכל הסלט הגיאוגרפי הזה? הדבר הראשון שהלכתי לבדוק זה ממתי המילה הזאת, מתי נכנס התרנגול הודו לשפה. אין תרנגולי הודו בתנ"ך, אז השאלה היא מתי המציאו אותו. יש הרבה מילים שהומצאו רק די לאחרונה. אליעזר בן יהודה, אתם יודעים, חידש הרבה מילים כולל שמות של חיות. ישראל אהרוני המציא שמות של חיות. לא ההוא מהמטבח, ההוא מהאוגרים. יש לי פרק עליו, תחפשו את הפרק מאיפה באים אוגרים, זה על זה. בכל מקרה, האם הם אחראים לתרנגול הודו? מתברר שלא. תרנגול הודו נמצא בעברית כבר די הרבה זמן. האזכור הכי מוקדם שמצאתי לתרנגול הודו בעברית היה מ-1845. זה בסיפור שקוראים לו גלגול הנפש של יצחק ארטר, והוא יצא לאור ב-1845. מוזכר שם תרנגול הודו ואין שום ספק לפי התיאור בספר שהוא מדבר על אותו העוף שאנחנו קוראים לו היום תרנגול הודו. אבל האמת שבלי קשר לתרנגולי הודו, הסיפור הזה הוא מדהים. אני אספר לכם עליו קצת אחר כך. תזכירו לי. דרך אגב יש ספר אחר משנת 1891 שקוראים לו ספר עבודת האדמה בסוריה בכלל ובארץ ישראל בפרט. ושם גם מוזכר תרנגול הודו, אבל מוזכר גם עוד שם שלו. קוראים לו שם תרנגול הודו או התרנגול הכושי, שזה שם שלא תפס מתברר. אז את אותה ציפור מכירים אותה גם בעברית ולפחות 160 שנה כבר מכירים אותה בעברית בשם תרנגול הודו. למה? מה הקשר להודו? קודם כל בואו נשים בצד תשובה אחת. איפה האמריקאים אוכלים את הטורקי שלהם? הם אוכלים אותו בחג ההודיה. ומכאן מהודיה הגיע השם הודו. הודו, הודיה. תשובה יפה אבל לא נכונה. זה לא נכון משום שהדמיון במילים של הודו והודיה קיים רק בעברית. ותרנגול הודו כבר אמרתי לא קיים רק בעברית. התרנגול הודו כנראה הגיע לעברית מיידיש, שם קוראים לו אינדיק, כלומר הודי. וכמו שאמרתי קודם גם בצרפתית וברוסית והרבה שפות אחרות קוראים לו איזושהי וריאציה על תרנגול הודי. אז למה כן הודו? פשוט מאוד. קולומבוס! חזרנו שוב לקולומבוס. קולומבוס הגיע לאמריקה והביא משם תרנגולים. וכידוע כשקולומבוס הגיע לאמריקה הוא חשב שהוא הגיע להודו. ולכן אנחנו קוראים להם עד היום תרנגולי הודו. ברור. את התשובה הזאת אתם תמצאו פחות או יותר בכל מקום שבו תחפשו תשובה לשאלה למה קוראים לתרנגול הודו תרנגול הודו. זה הופיע אצל האקדמיה ללשון העברית, היה פוסט שלהם בפייסבוק שהם כתבו: טוב לדעת כי כריסטופר קולומבוס שהגיע לאמריקה במסעותיו היה משוכנע עד סוף ימיו שמצא נתיב ימי מאירופה להודו. זו הסיבה שתרנגול הודו שמקורו בכלל במקסיקו נקרא בטעות בשם זה. אפילו לא בעברית, גם כשחיפשתי בצרפתית למה קוראים לתרנגול הזה תרנגול הודי, קיבלתי תשובות בצרפתית שאמרו שזה כי קולומבוס חשב שהוא בהודו. בקיצור זאת התשובה הכי מקובלת לשאלה הזאת: למה קוראים לתרנגול הודו תרנגול הודו בגלל קולומבוס. ואני לא קונה את זה. אני לא קונה את זה מכמה סיבות. קודם כל, זה נכון שקולומבוס חשב שהוא הגיע להודו. אבל אף אחד אחר לא חשב ככה. אנחנו יודעים טוב מאוד שהוא לא הגיע להודו. למה שאנחנו נקרא לדברים על שם הטעות שלו? קולומבוס לא הביא איתו תרנגולי הודו מהמסע הראשון שלו לאמריקה. הוא פגש אותם פעם ראשונה בערך 10 שנים אחר כך והייבוא של הציפורים האלה לאירופה התחיל רק עוד הרבה שנים אחרי זה ובשלב הזה אף אחד לא חשב שהיבשת הזאת היא הודו. כולם ידעו שזאת יבשת אחרת. אז למה שיקראו לזה תרנגול מהודו אם הוא לא מהודו? זה לא נשמע הגיוני בכלל. עכשיו זה נכון שאנחנו כן קוראים לאינדיאנים אינדיאנים עד היום וזה לא ממש הגיוני באותה מידה, אבל עדיין זה לא משכנע אותי. וחוץ מזה יש עוד סיבה שאני לא קונה את ההסבר הזה. כי כן זה נכון שיש כמה שפות שבהן קוראים לזה תרנגול הודו, אבל יש שפות שבהן קוראים לו משהו יותר ספציפי. בהולנדית לתרנגול הודו קוראים קלקון. אני בטוח אומר את זה לא נכון אבל אתם יודעים. בשוודית יש לו גם שם מאוד דומה. ובפינית משהו כמו קלקונה וגם בליטאית ובאסטונית יש לו שמות דומים שהמקור של כולם גם הוא אותו דבר. זה משום שהם לא קוראים לו תרנגול מהודו, הם קוראים לו תרנגול מקליקוט. מה זה קליקוט? קליקוט זאת עיר בהודו. לא קוראים לה ככה היום, היום קוראים לה קוז'יקוד או קוריקוד, אבל אז קראו לה קליקוט. אז בהרבה שפות התרנגול הוא לא סתם תרנגול מהודו, הוא תרנגול ממקום אחד ספציפי בהודו. ואני מניח שכל מי שיודע להסתכל על מפה אפילו קולומבוס יודע שקליקוט לא נמצאת באמריקה. אז למה קליקוט דווקא? זה לא בגלל קולומבוס. זה בגלל ואסקו דה גאמה. קריינות/מוזיקה 24:49 ואסקו דה גאמה היה רב חובל ומגלה ארצות פורטוגזי שעבד בדיוק באותה תקופה כמו קולומבוס. כלומר 1490 ומשהו. הוא הרבה פחות ידוע היום מקולומבוס, בעיקר כי אתם יודעים הוא לא גילה את אמריקה, למרות שבאופן הוגן הוא היה אמור להיות יותר מפורסם כי בניגוד לקולומבוס הוא ידע את העבודה. כשואסקו דה גאמה ניסה להגיע להודו הוא אשכרה הגיע לשם. זה הקטע שבו יכול להיות שתצטרכו מפה של העולם. האירופאים באותו זמן כמובן ידעו שהודו קיימת. הם גם סחרו איתה, אבל בשביל זה היה צריך לעשות לפחות חלק מהדרך ביבשה. אי אפשר היה פשוט להפליג להודו, אי אפשר היה לקחת ספינה נגיד באיטליה, להפליג בים התיכון, לרדת דרך הים האדום ולהגיע להודו כי באמצע יש מקום קטן ומעצבן שחוסם לכם את הדרך. למקום הזה קוראים ישראל. אז כאמור המוסלמים שלטו באזור הזה לגמרי, אז הם שלטו במסחר עם הודו. מה שואסקו דה גאמה עשה בפעם הראשונה זה לעקוף אותם. זה להגיע להודו רק דרך הים. בשביל זה הוא היה צריך לעקוף את כל אפריקה ומשם להגיע להודו. זאת דרך הרבה יותר ארוכה ועדיין זה יצא להם משתלם. הוא היה האירופאי הראשון שהקיף את אפריקה והוא עשה את זה שש שנים אחרי המסע של קולומבוס. שזה קצת מפתיע כי מתברר שהאירופאים גילו את אפריקה, כלומר גילו את הקצה הדרומי של אפריקה רק אחרי שגילו את אמריקה. אז ואסקו דה גאמה הגיע לקליקוט, שהיא הייתה העיר נמל והמרכז המסחרי הגדול של הודו. דורון פישלר 27:00 המסחר בהודו נעשה דרך קליקוט. דרך אגב גם הוא לא ידע לדבר עם ההודים ולכן גם הוא לקח איתו מתורגמנים לערבית כדי לתקשר עם הסוחרים שהיו שם ובמקרה הזה באמת היה להם מה לעשות. כך שהוא הקים רשת מסחר מקליקוט ישר לפורטוגל וזה היה שווה לפורטוגלים הרבה מאוד כסף. בהודו עיקר הסחורות שהפורטוגלים אספו היה תבלינים, שזה היה דבר מאוד מאוד יקר בזמנו, אבל בדרך חזרה הם עשו עוד כמה עצירות בדרך מסביב לאפריקה הם עצרו בכמה מקומות, היו להם כמה נמלים, ובין השאר הם עצרו בגינאה ושם הם אספו תרנגולי גינאה. כלומר פניניות. ואת כל האוסף הזה של סחורות שונות מכל מיני מקומות וגם עבדים צר לי לומר מהודו ומאפריקה הם הביאו צפונה לפורטוגל ואז המשיכו עוד קצת צפונה למרכז המסחרי העיקרי של אירופה שהיה בבלגיה. עכשיו הפורטוגלים מאוד מאוד דאגו לשמור על המונופול של נתיב המסחר החדש הזה שלהם, לכן שמרו עליו ממש בסוד. כלומר כולם ידעו שהם הפליגו לקליקוט. אבל איך בדיוק הם הגיעו לשם זה היה סוד, אסור היה להם לגלות, הם צנזרו את המפות שלהם כדי שאף אחד לא יוכל לבוא בעקבותיהם במסלול הזה. וחלק ממדיניות העמימות הזאת שלהם הייתה לא לספר מאיפה בדיוק הגיע כל דבר שהם הביאו. אז כשהגיעו פורטוגלים במסע מהודו, מקליקוט, והביאו איתם תרנגולים, אז אנשים הניחו שמדובר בתרנגולים מקליקוט, מהודו. הם לא היו מהודו הם היו מאפריקה אבל הפורטוגלים לא מיהרו לתקן אף אחד שעשה את הטעות הזאת, זה היה לגמרי בסדר מצדם שכולם התבלבלו. וככה הפניניות, כלומר תרנגולי גינאה קיבלו את הכינוי תרנגולי הודו או תרנגולי קליקוט. ואחר כך אנשים התבלבלו ביניהם לבין התרנגולים מאמריקה ושאר היסטוריה. וזאת הסיבה שלתרנגול הודו קוראים תרנגול הודו. לקולומבוס אין קשר לזה. דורון פישלר 29:22 אוקיי, אז הפורטוגלים בעצמם איך הם קוראים לציפור הזאת? לא לפניניות, לתרנגולי הודו, כלומר אלה שמגיעים מאמריקה. הם קוראים להם פרו. ופרו אומנם נמצאת באמריקה, כך שזה לפחות החצי הנכון של העולם, אבל עדיין התרנגולים אלה לא באמת מגיעים מפרו. אז למה הפורטוגלים קראו להם ככה? כי פרו של היום היא לא פרו של פעם. היום פרו היא מדינה אחת בדרום אמריקה אבל אז ויריינאטו דל פרו, כלומר מלכות המשנה של פרו, היה איך שקראו לכל האזור באמריקה שהיה בשליטה ספרדית, שזה אומר כמעט כל דרום אמריקה וחלק ממרכז אמריקה. הספרדים שהיו בויריינאטו דל פרו גידלו תרנגולי הודו, מכרו אותם לפורטוגלים והפורטוגלים קראו להם תרנגולים מפרו. הגיוני דווקא. ובקשר למלאית, למלזיה התרנגול הודו הגיע מאוד מאוד מאוחר, רק הרבה מאוד אחרי כל העסק הזה ומי שהביא להם בפעם הראשונה תרנגולי הודו היו סוחרים הולנדים ולכן הם קראו לזה תרנגול הולנדי. בקיצור אף אחד לא קורא לעוף הזה על שם המקום שממנו הוא בא, קוראים לו על שם איפה שהשגת אותו, מי שמכר לך אותו. עכשיו רק נשאלת השאלה למה כל זה קרה דווקא לתרנגול הודו? למה מכל החיות דווקא החיה הזאת קיבלה כל כך הרבה שמות שונים ומשונים של מקומות? אז אין לזה תשובה חד משמעית אבל אם אני הייתי צריך לנחש הייתי אומר שזה משום שהוא תרנגול ומשום שהוא טעים. תרנגול הודו זה דבר דומה מספיק לתרנגולות רגילות ככה שנקרא לו תרנגול. אבל שונה מספיק כדי שנקרא לו בשם ייחודי. כלומר זה תרנגול, אבל זה לא מהתרנגול מהסוג שאנחנו מכירים זה תרנגול מסוג אחר. זה לא תמיד נכון. אם אתם מסתכלים נגיד על פיל, נגיד אתם מגיעים בפעם הראשונה לאפריקה ורואים פילים. אף אחד לא היה קורא לו סוס אפריקאי, כי זה מאוד מאוד ברור שזה לא סוס. זה לא דומה לסוס, זה לא דומה לשום דבר אחר חוץ מפיל. ולכן צריך לתת לו שם נפרד לגמרי. חוץ מזה מאוד קשה לסחור בפילים. אתם ניסיתם פעם לקחת פיל על ספינה, להזיז פיל ממקום למקום? זה מאוד בעייתי. אבל תרנגול הודו זה דבר יחסית קטן שקל לגדל וקל לסחור בו, וכמו שאמרתי הוא נחשב לטעים, אז אנשים גם רוצים אותו בכל מיני מקומות. אז זה קרה הרבה פעמים, זה מוצר מסחרי מאוד מבוקש ולכן בכל מקום היה צריך להמציא לו שם. שם שאומר: זה תרנגול, אבל תרנגול שמגיע ממקום אחר. ואיפה המקום האחר הזה? למי יש כוח לברר? נקרא לו על שם הסוחר שמכר לנו אותו. אז מה הייתה השאלה? למה לתרנגול הודו קוראים תרנגול הודו בעברית וטורקי באנגלית ופרו בפורטוגזית? אז ככה: באנגלית קוראים לו טורקי כי מתבלבלים בינו לבין ציפור אחרת שחשבנו שבאה מטורקיה אבל בעצם היא לא. בעברית קוראים לו הודו כי מתבלבלים בינו לבין ציפור אחרת שחשבנו שבאה מהודו אבל בעצם היא לא. ובפורטוגזית קוראים לו פרו כי הוא מגיע מאזור שפעם קראו לו פרו אבל עכשיו לא. אני מקווה שעכשיו זה ברור. זאת הייתה התשובה. אחרי הפרסומת אני אספר לכם על הסיפור העברי הכי מוקדם שמזכיר תרנגול הודו וכדאי לכם לשמוע את הסיפור הזה. יש שם דג שאומר שמע ישראל. באמת שווה. קריינות 33:36 מה אתם יודעים על הסבא רבא שלכם? מה אתם יודעים על סבתא של סבתא? לא הרבה סביר להניח, קרעי סיפורים במקרה הטוב, או שתיים שלוש תמונות דהויות בשחור לבן שברוב המקרים אנחנו אפילו לא בטוחים בזהות האנשים שמופיעים בהם. סיפור משפחתי, הפודקאסטים הדוקומנטריים שאנחנו מפיקים עבור משפחות הם הדרך הטובה ביותר לשמר את ההיסטוריה האישית עבור הדורות הבאים. לא רק תמונות ולא רק טקסטים אלא לשמוע את ההורים והסבים מספרים על עצמם ועל עברם בקולם שלהם. צוחקים, מתרגשים, בוכים. יש דברים שעוברים הכי טוב רק באודיו. תנו לדורות הבאים של המשפחה שלכם את המתנה הטובה ביותר: זיכרון. בקרו ב-familysounds.co.il או פנו אלינו במייל אל ran@ranlevi.com. סיפור משפחתי, מתנה שנשמרת לדורות. דורון פישלר 34:44 שלום שוב. אחד הדברים שאני הכי אוהב בעבודה על פרקים זה שלפעמים אתה מחפש מידע על משהו ואתה מוצא משהו שונה לגמרי אבל מעניין. אני חיפשתי תרנגולי הודו, זה הכל. אני חיפשתי מה היה האזכור הכי מוקדם שאני יכול למצוא של המילה תרנגול הודו בעברית. וכמו שאמרתי, המקום הכי מוקדם שמצאתי היה סיפור משנת 1845 של סופר שקוראים לו יצחק ארטר בשם גלגול נפש. ויצחק ארטר מתברר הוא סופר יהודי שחי בגליציה באותו זמן וכתב בעברית, הוא נחשב לסטיריקן מצטיין באותו זמן. אבל הסיפור הזה, עזבו את התרנגול הודו, זה פשוט אני קראתי אחר כך את כל הסיפור, הוא מדהים. אני באמת לא ציפיתי למצוא משהו כזה בספרות עברית מהמאה ה-19. בואו תשמעו את הסיפור הזה איך הוא הולך בתקציר כי הוא מאוד ארוך. אני אספר לכם בקיצור את הסיפור הזה. מי שמספר את הסיפור הזה הוא רופא. והוא עובר יום אחד ליד חלון של בית שגר בו איש עשיר שמת לא מזמן, הרופא טיפל בו, זה לא הצליח, הוא מת. ועל יד החלון הוא רואה נר דולק ולידו צנצנת מים ומטפחת, ורוח הרפאים של האיש המת עומדת שם ומתרחצת בצנצנת ומתנגבת במטפחת. אז הוא כמובן מתחיל לשוחח עם הרוח רפאים כי זה מה שעושים. ומתפתחת שיחה והרוח רפאים אומרת לו שהוא בן 500 שנה. אז הוא אומר לו: אבל אתה אמרת לי שאתה בן 70. אז הרוח רפאים אומרת לו: לא, הגוף הזה שמת עכשיו הוא היה בן 70. אתה חושב שזה היה הראשון שלי? אני בתור רוח מתגלגל כבר מאות שנים, אני מסתובב בין גוויות. ואז הרוח רפאים מתחיל לספר לו את כל ההיסטוריה הארוכה שלו. מתברר שבהתחלה לפני הרבה מאוד זמן הוא נולד חסיד. הוא למד המון תורה והוא כל הזמן קיפץ ודילג, הוא אומר: ואקפץ בתפילה ודלג שיר ואמחא כף וארוץ רצוא ושוב כאיש משתגע. הוא גם שתה המון המון יין עד שמרוב יין נשרפו לו המעיים יום אחד והוא מת. ואז הוא חזר לחיים בגלגול הבא בתור צפרדע. הוא אומר: ויהי החסיד לצפרדע, צפרדע אשר לה כרעיים לנתר כמוהו וחמוהו היא הומייה וזועקת, אך יין ושכר לא תשתה כי אם מים. וככה הוא חי לו בתור צפרדע עד שבאה חסידה ואכלה אותו. אבל זה לא נגמר כאן משום שהוא שוב התגלגל, הוא חזר להיות בן אדם, הפעם הוא היה חזן. הוא היה חזן מאוד פופולרי, הוא שר מאוד יפה: וימלא בית הכנסת אדם פלא פה, ושאר אנשי העיר נשאו בו על הבית מחוץ, ויהי בית התפילה כעיר נצורה, רבבות עם סביב שטו עליו, כולם צמאים לדבריי, לקולי ולמלאכת גרוני. ומכיוון שהוא היה חזן מוצלח הזמינו אותו להרבה חתונות ושמה הוא אכל הרבה עד שיום אחד הוא אכל יותר מדי והוא שוב מת. ואז הוא הפך לדג. דג בלתי נותן קול ותאלמנה שפתיי ואשוב ואשת מים. אז כשהוא היה דג, יום אחד הוא אכל תולעת ומתברר שהתולעת הזאת הייתה קשורה לקרס, כלומר דגו אותו ורצו לחתוך אותו ולבשל אותו. הטבחית לקחה סכין וברגע שהיא דקרה את הדג, אז הדג אמר שמע ישראל. אז הטבחית רצה לשאול את הרב מה עושים עם דג שאומר שמע ישראל? אז הרב אמר ובצדק שכנראה יש בו נשמה של בן אדם, צריך לטפל בו כבן אדם. אז עטפו אותו בתכריכים וקברו אותו והנשמה שלו יצאה והוא שוב התגלגלה ועכשיו הוא הפך לאיש מכס, מוכס בשר ונרות. ובתור איש מכס הוא הוציא הרבה כסף מאנשים והתעלל בעניים. האיש שכתב את הסיפור הזה ממש ממש לא אהב מכסים, כי הוא שואל באיזשהו שלב את הרוח: כאילו מה, אנשי מכס הם לא בני אדם? כלומר מה שהוא אומר זה: היש לאנשים האלה פאות ראש? היש להם זקן? ותען הרוח: פאה יש ויש זקן ולב אין. הוא ממש לא אהב אותם. אחרי שהוא היה מוכס הוא נהיה ינשוף, אחר כך הוא היה מקובל, כלומר מורה קבלה, ואז הוא היה חפרפרת ואז הוא היה קברן ואז הוא היה כלב. ומכלב הוא הפך לקנאי דתי ואז הוא היה שועל ואז הוא היה רב ואז הוא היה חמור ואז הוא היה רופא. מה שקורה פה זה שהסיפור הזה הוא סאטירה, זאת אומרת הוא עובר את כל התפקידים הראשיים שהיו בחברה היהודית באותו זמן וצוחק על כולם משום שבכל אחד מהתפקידים האלה, בכל אחד מהגלגולים שלו הוא תמיד מושחת, הוא תמיד חוטא, הוא תמיד או גרגרן או חמדן או משהו כזה, הוא תמיד עושה את זה לא טוב. למשל כשהוא רופא הוא פשוט אשוויצר, אנשים מעריצים את הרופא, הרופא מתנפח לו והוא מספר איך להשוויץ, איך לגרום לזה שהאנשים יעריצו אותך ובין השאר הוא אומר דבר כזה: ספרים אין קץ קנה לך, הלבשם כותנות עור ואת גבותם ואת שפתם תצפה זהב ושמתם בארון וסגור בעדם לנצח. לא תקרא בהם כל הימים אך חלונות שקופים אטומים עשה בדלתות ארונך וראה העם את תפארת רוב ספריך ויאמרו אין חקר לתבונתך. אתה רוצה לעשות רושם על אנשים? תקנה הרבה ספרים, שים אותם במדפים, אל תקרא אותם אף פעם. זה נכון גם היום. ואחרי שהוא היה רופא הוא היה תרנגול הודו. אז הוא אומר: זה חליפתי, זה תמורתי, זה התרנגול, תרנגול מתנפח מולדת ארץ הודו, ואתנפח כל היום וארחיב כמפוח מוראתי וארעים במרחביה בקול גאוני. אחרי שהוא היה תרנגול הודו הוא היה אדם מיוחס ועשיר ואז הוא מת ואז חזרנו להווה. זה עכשיו אנחנו פוגשים אותו אחרי שהוא מת. אז הרופא שואל את הרוח רפאים מה יקרה לך עכשיו? והרוח אומרת: אין לי מושג. כלומר אני בטח אתגלגל שוב במשהו, אולי הפעם אני אהיה איזה תולעת או משהו כזה. מה שכן, כדי לעזור לי מה שאתה יכול לעשות זה לקחת את כל הסיפור הארוך הזה שסיפרתי לך ולפרסם אותו בספר כדי שאנשים יקראו אותו כדי שהם יוכלו ללמוד מהטעויות שלי ולא לעשות את כל השטויות שאני עשיתי. יפה מאוד! וככה זה היה עשוי להיגמר למרות שלי היו כמה התקטננויות קטנות בקשר לסיפור הזה. אלא מה, מתברר שהסופר הקדים אותי. כלומר זה שהסיפור הזה הוא בן 100 ומשהו שנה זה לא אומר שלא הייתה לו מודעות עצמית. משום שלפני שהסיפור נגמר, אז הרופא שואל את הרוח עוד דבר. הוא שואל את הרוח: תגיד כמה זמן אמרת שהיה מאז שהיית בן אדם בפעם הראשונה? שהיית חסיד? אז הרוח רפאים אומר לו: 500 שנה. וכמה זמן היה מאז שהיית מוכס על נרות? 300 שנה. אז תגיד לי איך זה יכול להיות שהיית חסיד לפני 500 שנה כשכולם יודעים שתנועת החסידות התחילה לפני פחות מ-100 שנה? ואיך זה יכול להיות שהיית מוכס על נרות לפני 300 שנה שהרי כל אחד יודע שהמכס על הנרות הוטל רק לפני 50 שנה? זה יפה. הוא מצביע על החורים בעלילה. ועל זה הרוח רפאים עונה לו משהו שאני לא מצטט בדיוק את מה שכתוב אלא רק את רוח הדברים: תגיד לי אתה, אתה חכם גדול, מה אתה מתקטנן? אתה יושב פה ומדבר עם רוח רפאים, אתה רואה שאני רוח רפאים ואתה נכנס פה בדקויות של מספרים? נודניק! לך תפרסם את הספר שלך! והוא אכן הלך ופרסם את הספר שלו ולכן אתם שומעים אותו עכשיו. זאת התשובה. את כל הפרקים של הפודקאסט אתם יכולים למצוא באתר שתגיעו אליו אם תחפשו התשובה פודקאסט בגוגל או בכל אפליקציית פודקאסטים, כולל האפליקציה של רשת עושים היסטוריה או פוקט קאסט או בספוטיפיי אבל רק את שלושת הפרקים האחרונים. עדכונים על הרצאות שלי שנערכות בימים אלה בעיקר אונליין אתם יכולים למצוא בעמוד הפייסבוק דורון פישלר נגד העולם. עורך ומפיק: גיא בינון. ייעוץ ותמיכה מוראלית: אביב שם טוב. עורך ראשי: רן לוי. מנהל עסקי: דני טימור. אני דורון פישלר, בגלגול הבא אני אהיה חמוס. ביי ביי. אתה שומע את הסירנה פה? שומע אותה אבל אני לא יודע אם אתה שומע אותה באוזניות.
        ]]></content:encoded>
    </item>
    
    <item>
        <title>[התשובה] מה היה הקול הכי חזק?</title>
        <link>https://mat-mo.github.io/podtext/episodes/htshvbh/htshvbh-mh-hyh-hqvl-hky-khzq.html</link>
        <guid>https://mat-mo.github.io/podtext/episodes/htshvbh/htshvbh-mh-hyh-hqvl-hky-khzq.html</guid>
        <pubDate>1 בספטמבר 2020</pubDate>
        <description>Transcript for [התשובה] מה היה הקול הכי חזק? from התשובה</description>
        <content:encoded><![CDATA[
            דורון פישלר 00:00 שלום וברוכים הבאים לעוד פרק של 'התשובה'. לפני שאנחנו מתחילים את הפרק ממש, אז רק עניין קטן. אני יודע שהרבה ילדים שומעים את הפודקאסט וזה לגמרי סבבה, רק שבפרק הזה במיוחד, הורים, אולי עדיף שתשמעו את הפרק קודם לפני שתחליטו אם אתם שומעים אותו ביחד עם הילדים הקטנים, בגלל שיש פה כמה קטעים שעלולים להיות קצת מפחידים. זה הכל. תכף נתחיל. משפחה 00:43 אבא! אבא! אבא, קום תכין לי קורנפלקס. אבא! אבא! אמא, אבא לא מגיב! דויד, דויד, דויד קום! דויד! דויד! דויד! דויד, קום! דויד! או מיי גאד! מגן דוד אדום שלום, אני רוצה להזמין אמבולנס. בעלי לא מגיב לכלום, אני חושבת שהוא מת. אנחנו שולחים אמבולנס עכשיו אלייך. תודה רבה, אני גרה ברחוב ניסן פלדמן בתל אביב. בדרך אלייך. מוקדן 01:21 בדקת שזה לא פנדה? איזה מזרן יש לו גברת? פנדה, פנדה פרימיום עם ארבע שכבות תמיכה ושכבת צ'ארקול היפואלרגנית המונעת אבק ובקטריות. אה נו, אז תגידי. תעזבי אותו, תני לו להמשיך לישון כמו בן אדם. קריין פנדה 01:31 אני לא מאמינה! עכשיו אפשר לנוח ולא רק בקבר. היכנסו עכשיו לאתר pandazz.co.il והזמינו את המזרן החדש שלכם שלא תרצו להפסיק לישון עליו. pandazz.co.il. הזינו את קוד ההטבה 'עושים' לקבלת הטבה של 5% למאזיני 'עושים היסטוריה'. דויד 01:56 בוקר טוב, מה פספסתי? דורון פישלר 02:00 היי, אני דורון פישלר וזאת 'התשובה'. בקובץ של כל השאלות שנשלחו אליי, שאלה מספר חמשת אלפים ומשהו, זאת שאלה שהגיעה ממעיין אלדד, והיא שאלה: מה הקול הכי חזק שנשמע אי פעם? זה נשמע כמו שאלה די פשוטה, אבל אני כבר למדתי להיזהר משאלות שנשמעות פשוטות, כי בדרך כלל אני מגלה שזה הרבה יותר מסובך ממה שזה נשמע. וכן, זה מה שקרה גם הפעם. דורון פישלר 02:43 אז בואו אני אספר לכם סיפור. בשנת 1955 חברת רפובליק, שזאת חברה שייצרה מטוסים, קיבלה בקשה מהצי האמריקאי לייצר להם סוג חדש של מטוס קרב. למה צריך סוג חדש של מטוס קרב? כי צריך משהו שיוכל להמריא מנושאות מטוסים. נושאת מטוסים זה אמנם דבר די גדול, אבל עדיין מסלול ההמראה שלה הוא באורך מוגבל. אז מטוסים קטנים יכלו להמריא מהם, אבל מטוסים יותר גדולים פשוט לא הצליחו, כלומר נוסעים את כל המסלול ואז נופלים לים. לא היה להם מספיק מרחב כדי לפתח מהירות מספיקה כדי להמריא. אז צריך משהו חדש, משהו שיוכל לפתח מהירות מאוד מאוד מהר. אז ברפובליק ישבו ותכננו ועבדו ובנו והמציאו דגם חדש וחדשני של מטוס, שהם קראו לו בשם הקליט XF-84H. דורון פישלר 03:47 המטוס הזה נראה טיפ-טיפה מוזר. הוא נראה כמו מטוס קרב קטן סטנדרטי, רק שבדרך כלל המטוסים שיש להם מדחף (פרופלור), אז המדחף יושב להם על קצה האף מקדימה. המטוס הזה נראה כאילו לקחו את המדחף ודחפו אותו במעלה האף של המטוס, ככה שהוא התיישב בחצי הדרך בין קצה האף לתא הטייס. כלומר, הלהבים של המדחף מסתובבים מסביב לגוף של המטוס עצמו. והמדחף הזה הוא בדיוק העניין במטוס הזה, כי המדחף הזה הסתובב יותר מהר מכל מדחף של מטוס לפניו, כמובן כדי לגרום למטוס לנוע מאוד מאוד מהר. דורון פישלר 04:36 כשהוציאו את הדגם הראשון של המטוס הזה לסיבוב ניסוי בשדה תעופה בקליפורניה, הוא לא היה אמור להמריא, כן? הוא רק יצא לסיבוב על המסלול והפעיל את המדחף שלו כדי לבדוק שהכל בסדר. אבל לא הכל היה בסדר, כי ברגע שעשו את זה, דברים מוזרים התחילו לקרות בכל האזור. החלונות של מגדל הפיקוח התחילו לרעוד, עד כדי כך שאנשים שם חששו שהם הולכים להישבר. אנשים שהיו בסביבה, שלא היו אפילו ליד המטוס, הם היו במקום אחר לגמרי על המסלול או שהם עבדו על משהו בהאנגר אחר, הם התחילו לקבל בחילה, חלקם התחילו להקיא וחלקם פשוט נפלו והתעלפו. לכל זה הייתה סיבה: הרעש. המטוס הזה עשה הרבה רעש. דורון פישלר 05:40 וזה לא ממש מפתיע שמטוס קרב יעשה רעש, כן? מטוסים עושים רעש, מטוסי קרב לא ידועים בתור דבר שקט במיוחד. ועדיין, הרעש שעשה המטוס המסוים הזה היה ליגה אחרת. במטוס הזה הלהבים של המדחף שלו הסתובבו כל כך מהר שהקצוות שלהם נעו במהירות על-קולית. כלומר, עוד לפני שהמטוס המריא בכלל, הוא היה על הרצפה, המדחף שלו עשה בום על-קולי. עכשיו, אתם מכירים בום על-קולי, אני מניח, אתם יודעים איך זה מרגיש כשאתם סתם מטיילים באיזה מקום ומטוס טס מעליכם מעל למהירות הקול, אז אתם שומעים את זה בתור בום. כלומר, בלי אזהרה פתאום כל האוויר מלא בבום. אז תחשבו על זה, אבל כל הזמן. לא בום על-קולי אחד שמופיע ואז נגמר, אלא בום על-קולי שממשיך וממשיך וממשיך, לפחות 50 פעם בשנייה. זה היה הקול שהמטוס הזה עשה. דורון פישלר 06:54 השכנים של שדה התעופה התלוננו על הרעש, וצריך לציין שהשכנים גרו במרחק של 40 קילומטר משם. למטוסים הקודמים של החברה הזאת אמנם היו להם כינויים כאלה כמו XF-84 וכל מיני דברים כאלה, אבל היו להם כינויים, קראו להם לפני זה 'ת'אנדרבולט' (ברק הרעם), או 'ת'אנדרג'ט' או 'ת'אנדרפלאש', מה שנשמע בדיוק כמו השמות של דמויות מסדרה מצוירת מהאייטיז, כמו 'אוגרי הרעם' או משהו. אז המטוס החדש הוא מיד קיבל את הכינוי 'ת'אנדרסקריץ'' (צווחת הרעם), שאם זאת הייתה סדרה, אז הוא היה הרביעי והמעצבן שאף אחד לא אהב. דורון פישלר 07:46 הדבר שאתם שומעים ברקע עכשיו, דרך אגב, זה הקול של המטוס הזה, זאת הקלטה אמיתית של ה'ת'אנדרסקריץ'', רק שכמובן אתם לא שומעים אותה בווליום המקורי וטוב שכך. אף אחד לא אהב את המטוס הזה. גם אנשי שדה התעופה לא אהבו את המטוס הזה, והם אמרו לאנשים שעשו את הניסויים על המטוס 'מכל הכבוד לגרור את המטוס הצורח שלהם למקום אחר בשביל הניסויים שלו', פשוט בגלל שכשהוא בסביבה הם לא יכולים לשמוע שום דבר בקשר. הם צריכים להיות בקשר עם מטוסים אחרים בשלב כלשהו, להנחית אותם איך לנחות וכל זה, הם לא יכולים לעשות את זה כשהדבר הזה נמצא בסביבה. דורון פישלר 08:35 מי שסבל עוד יותר מזה זה הטייסים. אנשים היו צריכים להטיס את המטוס הזה, עשו כמה טיסות ניסוי עם הדבר הזה. טייס ניסוי אחד קראו לו לין הנדריקס, והוא הטיס אותו פעם אחת ואז סירב להיכנס למטוס הזה שוב. הוא אמר לבוס שלו 'אתה לא חזק מספיק ואין לך מספיק אנשים כדי להכניס אותי שוב לתוך הדבר הזה'. כנראה שלא היה לו כיף שם. והרעש לא היה הבעיה היחידה של המטוס הזה, כן? היו לו הרבה בעיות טכניות והוא מהר מאוד ננטש, אחרי שנבנו בדיוק שני מטוסים מהדגם הזה אי פעם. לכן הוא אף פעם לא נכנס לפעילות, הוא לא הפך להיות המטוס הכי מהיר שהוא היה אמור להיות. מה שכן, הוא ככל הנראה מחזיק בשיא של המטוס הכי רועש אי פעם. דורון פישלר 09:37 כמה רועש היה ה'ת'אנדרסקריץ''? אנחנו יודעים שהוא היה רועש, אבל כמה הוא היה רועש במספרים? האמת שאני לא יודע להגיד לכם, כי באותו זמן לא מדדו עדיין את הקול בכלים שמודדים אותו היום, ככה שאין מדידה אמינה שאומרת שהרעש שהוא עשה היה ככה וככה דציבלים. אני ראיתי הערכות לפי הקלטות וניחושים שאומרים שהוא היה איפשהו באזור של 160 דציבל, שזה הרבה. אבל מה זה אומר בעצם? מה דציבלים של קול אומרים? בשביל להסביר את זה, אז צריך להיכנס לשאלה היותר יסודית של מה זה בעצם קול. דורון פישלר 10:28 יש את השאלת זן הזאת: אם עץ נופל ביער ואיש לא שומע אותו, האם הוא משמיע קול? התשובה היא כן, הוא משמיע קול. יש אוויר מסביב לעץ הזה, העץ כשהוא נופל מזיז את האוויר, אז כן, הוא ישמיע קול. קול זה תנודות באוויר, גלים באוויר. עכשיו, למה הכוונה בגלים? בדרך כלל כשמציירים גלי קול, אז מציירים את זה כמו גלים, זאת אומרת משהו שעולה ויורד. אבל זה לא בדיוק ככה. האוויר לא עולה ויורד. הדבר שעולה ויורד הוא רמת הצפיפות של האוויר. מה זאת אומרת? נגיד יש כביש, של מסלול אחד שבו נוסעות מכוניות, הרבה מכוניות, כולן נוסעות אחת אחרי השנייה במהירות סבירה ושומרות מרחק כמו שצריך. ואז מכונית אחת פתאום נותנת ברקס בגלל תרנגולת שחצתה את הכביש. דורון פישלר 11:27 המכונית שמאחוריה מן הסתם גם תיתן ברקס כדי לא להתנגש ותעצור מטר לפני הפגוש. והמכונית שמאחוריה גם כן תבלום ושוב תעצור לפני וככה ייווצר מין פקק תנועה קטן באמצע הכביש שבו המכוניות הן הרבה יותר צפופות. בשלב הזה כבר המכונית שמקדימה, התרנגולת הלכה מזמן, אז המכונית שמקדימה תתחיל להאיץ שוב, וזאת שמאחוריה תתחיל להאיץ עוד פעם, וככה יש קטע מסוים בכביש שבו המכוניות הן הרבה יותר צפופות, אבל הקטע הזה לא נשאר באותו מקום. הקטע הזה זז אחורה לאורך שורת המכוניות. זה גל. זה גל של צפיפות. האזור שבו המכוניות יותר צפופות זז. דורון פישלר 12:16 דרך אחרת לראות את זה זה עם סלינקי, כזה קפיץ ארוך. אז אם יש לכם סלינקי, במהלך החצי שעה בערך שעוברת בין הרגע שבו אתם פותחים את הקופסה של הסלינקי לבין הרגע שבו הוא מסתבך באופן שאי אפשר להציל אותו יותר, אז אתם מספיקים לשחק איתו קצת. אז יש דבר אחד שאתם יכולים לעשות: לקחת את הסלינקי, למתוח אותו בין שני אנשים, ואז אחד מכם נותן דחיפה קטנה קדימה. אז אפשר לראות שקטע קטן מהסלינקי, מהקפיץ, מצטופף יותר, העיגולים הם יותר קרובים אחד לשני, והקטע הזה מתקדם, הוא פשוט נע קדימה. הצפיפות נעה קדימה. ככה פחות או יותר עובד גל קול, רק שזה לא קורה פעם אחת אלא זה קורה הרבה פעמים כל שנייה. זאת אומרת יש צפוף יותר, צפוף פחות, צפוף יותר, צפוף פחות, כל זה הרבה מאוד פעמים כל שנייה. זה הדבר שאנחנו מזהים בתור סאונד, בתור קול. דורון פישלר 13:14 כמה שהשוני בצפיפות יותר גדול, כלומר החלק הצפוף יותר צפוף, החלק הלא צפוף פחות צפוף, ככה הקול יותר חזק. איך מודדים את זה? כל אחד יודע, בדציבלים. נכון, כשמודדים קול עושים את זה בדציבל: 50 דציבל, 100 דציבל, וואטאבר, ככה רואים מה יותר חזק ובכמה פשוט, נכון? לא, זה לא פשוט. שום דבר לא פשוט. אני מנסה לעשות שאלה פשוטה, לנוח קצת, ומתברר שגם זה מסובך. כי כל העסק הזה של דציבלים מתברר שהוא בכלל לא מה שחשבתי שהוא. דציבל, ככה מתברר, זאת בכלל לא יחידת מידה למדידת עוצמת רעש. זאת, ואני מצטט מוויקיפדיה כאן: 'יחידת מידה חסרת ממדים המשמשת להשוואה בין שני משתנים פיזיקליים'. כלומר, זה לא דבר שמודד עוצמת קול, אלא דבר שמודד את היחס בין כל דבר לכל דבר אחר בערך. דורון פישלר 14:19 הדבר שמודד את עוצמת הקול זה דציבל SPL, כלומר דציבל Sound Pressure Level, אבל אף אחד לא אומר את זה אף פעם. כולם פשוט אומרים דציבל, ותכלס כשאומרים דציבל אתם יודעים שמדברים על עוצמת קול. נכון? אני לא זוכר ששמעתי אי פעם מישהו מדבר על דציבלים בהקשר אחר. אז אוקיי. עכשיו בקשר למספרים. אם יש איזה רעש חזק 100 דציבל, אז זה אומר ש-110 דציבל יהיה 10% יותר חזק ממנו, נכון? לא נכון! כי דציבל זה לא סולם ליניארי אלא לוגריתמי. מה שזה אומר זה שכל עשרה דציבל למעלה זאת עוצמה גדולה פי עשרה. כלומר, 110 דציבל זה לא 10% יותר מ-100 דציבל אלא זה פי 10 מ-100 דציבל. ו-120 דציבל זה פי 10 מ-110. מה שאומר ש-120 זה פי 100 מ-100. דורון פישלר 15:23 וקודם כל, וואו, זה נשמע ממש ממש חזק. אבל זהו, הסיבוך לא נגמר כאן כי אנחנו לא שומעים את זה פי עשרה יותר חזק. התנודות שבאוויר הן אובייקטיבית חזקות פי עשרה, אבל אנחנו חווים את זה בתור משהו בערך פי שניים יותר חזק. כלומר, אנחנו שומעים 110 דציבל בתור משהו פי שניים יותר חזק מ-100, בערך. בערך כי אנחנו מדברים כאן על משהו סובייקטיבי, זאת ההתרשמות האישית שלנו ואי אפשר ממש למדוד כמה חזק מישהו שומע משהו בתוך הראש שלו. אז אם אי אפשר למדוד, למה אנחנו מודדים את זה? למה הכל צריך להיות כל כך מסובך? למה פעם אחת אני לא יכול לקבל שאלה שאני פשוט אחפש ואמצא את התשובה? די, אני לא עושה פיזיקה יותר. דורון פישלר 16:11 עכשיו, אם שמתם לב יש פה עוד בעיה. כי אם כל עשרה דציבל זה פי שניים, אז אם 20 דציבל זה פי שניים מעשרה דציבל, ועשרה דציבל זה פי שניים מאפס. אז מה זה קול חזק פי שניים מכלום? כי פי שניים מכלום זה כלום. אז זהו, שאפס דציבל זה לא דממה. אפס דציבל זה בערך הקול הכי חלש שבני אדם יכולים להבחין בו. מתחת לאפס דציבל אנחנו לא שומעים כלום, אבל עדיין יש איזה שהם רטיטות מיקרוסקופיות באוויר שאם המכשירים רגישים מספיק אפשר לקלוט אותם. יש חדר אטום לרעש במעבדות של מייקרוסופט שבו נמדדו מינוס 20 דציבל. דורון פישלר 17:01 אתם שומעים אותי עכשיו בעוצמה כלשהי, אני לא יודע איזה, כי הכפתור ווליום נמצא אצלכם ביד. אז אתם יכולים להגביר או להחליש אותי כמה שאתם רוצים. אבל בהנחה שאתם שומעים אותי בעוצמה סטנדרטית, כלומר בערך כמו בן אדם שיושב לידכם ומדבר, סביר שזה משהו באזור של 60 דציבל. זאת פחות או יותר עוצמת הקול הסטנדרטית של אנשים יושבים ומדברים. לעומת זאת, שיא גינס לצעקה הכי חזקה בעולם שייך לאנליזה ריי מבלפסט שהשתתפה בתחרות צעקות וצעקה ב-121.7 דציבל את המילה 'שקט'. דורון פישלר 17:51 עכשיו שוב, אם אני מדבר ב-60 דציבל והיא צעקה ב-120, זה לא אומר שהקול שלה היה פי שניים משלי אלא הרבה יותר. אני עשיתי את החישוב בשבילכם: זה יצא בערך פי 64 יותר חזק ממה שאני מדבר עכשיו, כי דברים הם מוזרים. עדיין, יש דברים שעושים רעש הרבה יותר חזק מצעקות. אבל כשמחפשים כמה רעש עושים דברים, אז מקבלים תוצאות מאוד לא עקביות. אם אתם מחפשים באינטרנט 'כמה דציבל עושה מטוס סילון', אז תקבלו כל מיני תשובות. יש מקומות שיגידו שהוא עושה 140 דציבל וחלק 130 וחלק 150 וחלק 160. העניין הוא שזה קשור בין השאר לבאיזה מרחק אתם נמצאים מהמנוע סילון הזה. דורון פישלר 18:34 כלומר, אם אתם מודדים את הרעש ממש בתוך המנוע, מן הסתם הוא יהיה מאוד מאוד מאוד חזק. אבל מה עוצמת הרעש בתוך מנוע סילון זאת שאלה שלא מאוד רלוונטית לרובנו, כי אנחנו לא מבלים הרבה זמן בתוך מנועי סילון. אנחנו כן שומעים מטוסים שעוברים מעלינו, אז יותר מעניין למדוד מה הרעש שעושה מטוס כשהוא עובר מעלינו, אבל אז השאלה היא באיזה מרחק. בקיצור, זה משתנה. דבר אחד שברור זה שלשמוע קולות חזקים מדי למשך הרבה זמן זה לא בריא. כבר 85 דציבל, שזה לא כזה חזק, פוגע בשמיעה אם שומעים אותו במשך הרבה שעות רצופות. דורון פישלר 19:15 וכשמדובר ברעשים חזקים יותר, אז אפילו חשיפה לזמן קצר לרעש יכולה לפגוע לכם בשמיעה באופן קבוע. בארץ יש חוק לגבי מידת החשיפה לרעש שמותרת במקומות עבודה. כלומר למקום עבודה מותר לחשוף את העובדים לרעש של 91 דציבל למשך לא יותר משעתיים ביום, או 100 דציבל למשך לא יותר מרבע שעה ביום. רעש של 112 דציבל אסור ליותר מדקה. ויותר מ-115 דציבל אסור בכלל. האזור של 130 דציבל זה בערך המקום שבו זה מתחיל לכאוב. כלומר זה לא סתם 'וואו, זה ממש חזק, תנמיכו', אלא אתם אשכרה מרגישים כאב באוזן. זה גם האזור של מסורים חשמליים או אקדח שיורה לידכם, ולכן כשעושים דברים כאלה מאוד מומלץ לשים אוזניות, או פקקי אוזניים או משהו. דורון פישלר 20:16 אבל בין כל הדברים האלה היה דבר אחד שמאוד הפתיע אותי לשמוע, שזה זה: פיצוץ של בלון. לא בלון מיוחד, בלון רגיל, בלון של מסיבת יום הולדת. 'אל תבכה רוני רון זה סופו של כל בלון', כזה. מתברר שפיצוץ של בלון ממרחק של מטר עושה קול של 150 דציבל. זה ממש חזק. עכשיו, המשך של הרעש הזה הוא כל כך קצר שזה אולי מבהיל לרגע, אבל אנחנו יכולים לחיות עם זה, זה לא מחריש אותנו. רעש מתמשך של 150 דציבל, זאת אומרת התפוצצות של בלון אבל כל הזמן, זה הגורם לבן אדם להתחרש לגמרי, מהר מאוד. דורון פישלר 21:05 אבל חיפשנו את הקול הכי חזק בעולם. התפוצצות של בלון זה לא הקול הכי חזק בעולם. אתם יודעים מה יותר חזק מהתפוצצות של בלון? פצצת אטום. טוב, זה די מובן מאליו. אם אנחנו מחפשים את הקול הכי חזק בעולם, פצצת אטום זה נשמע די חזק, נכון? אז מה הייתה עוצמת הרעש בדציבלים בהתפוצצות של פצצת האטום בהירושימה ב-1945? זאת האמת שאלה שאי אפשר לענות עליה. כי אם הייתם שמים מד קול במרכז של פיצוץ אטומי, מה שהיה קורה זה שאיבדתם מד קול. לא הייתם מקבלים שום נתונים בשום שהוא פשוט התאדה לאטומים לפני שהוא היה יכול למדוד קול כלשהו. דורון פישלר 21:51 אם אני הייתי במרכז של פיצוץ אטומי, אני לא הייתי שומע שום דבר, כי גם אני הייתי מתאדה הרבה לפני שהייתי מספיק לעכל שמשהו קרה בכלל. ככה שבמובן מסוים אפשר להגיד שפיצוץ אטומי לא עושה שום רעש. במובן אחר ויותר נכון, הוא עושה הרבה מאוד רעש. וקצת קשה להגדיר את זה, אבל אני כן יכול להגיד לכם מה הקול הכי חזק שאפשר לשמוע: 194 דציבל. למה 194? כי אין קול חזק יותר. דורון פישלר 22:33 אמרתי, הקול הוא עליות וירידות בצפיפות של חלקיקי האוויר. כלומר קטע שבו האוויר יותר צפוף ורגע אחר כך קטע שבו הוא פחות צפוף. ב-194 דציבל, הצפיפות של החלקים הפחות צפופים, החלקים הנמוכים של הגל, היא אפס. פשוט אין שם יותר אוויר, אז אי אפשר לרדת יותר נמוך מזה. ואי אפשר לעלות יותר מזה. אז זה הדבר הכי חזק שאפשר לקרוא לו קול. אבל עדיין, עם אותם מכשירים אפשר למדוד גם שינויים בלחץ האוויר שהם יותר מ-194 דציבל. רק שהדבר הזה שקורה בעוצמות גבוהות יותר כבר לא ממש נכון לקרוא לו קול, זה לא קול. זה גל הלם. דורון פישלר 23:22 כלומר, אם אנחנו מדברים על הסלינקי, אז בשלב הזה זה כבר לא להחזיק את הסלינקי מתוח ואז לעשות בו גלים, אלא פשוט לקחת את כל הסלינקי, למעוך אותו ואז לזרוק אותו מהחלון. בגל הלם האוויר נע. האוויר בהחלט נע, הוא נע מהר וחזק. אבל הוא לא נע בגלים אלא בקיר אחד. גל ההדף בהירושימה מוטט כמעט את כל הבניינים ברדיוס של קילומטר וחצי. אז אם אתם מתייחסים לדבר הזה כקול, אין ספק שזה היה קול מאוד חזק. אבל הפיצוץ האטומי בהירושימה לא היה הקול הכי חזק אי פעם. דורון פישלר 24:11 אתם יודעים מה יותר חזק מפצצת אטום? פצצת אטום גדולה יותר. פצצות האטום שהוטלו במלחמת עולם היו הראשונות ולא היו הכי חזקות בכלל. כי אחרי זה באה המלחמה הקרה, שהייתה מלחמת הפחדות. ארצות הברית וברית המועצות ניסו להפחיד אחת את השנייה ולהשוויץ בכמה חזקות הפצצות שלהן ולכן הן אגרו יותר ויותר פצצות ויותר ויותר קטלניות. הם לא זרקו אותן אחת על השנייה וטוב שכך, אבל הם עשו הרבה מאוד ניסויים בפצצות יותר ויותר גדולות. חלקן גדולות באופן מגוחך, כאלה שכאילו באיזה נסיבות בעולם אתה יכול לחשוב שאפילו היית רוצה להשמיד כזה שטח. והכי גדולה הייתה פצצה סובייטית שקיבלה את הכינוי 'מלך הפצצות', כלומר 'צאר בומבה'. גיא בן-נון 25:04 מה? לא... רגע, לא הבנתי את הדוגמה. איך זה קשור? מה, צאר בומבה, לא נשמע לך כמו להיט? אה לא, לא... לא ממש. אתה קטנאמונה. תן לי ביט. גיא בן-נון 25:21 סטאלין 61 כשזה קרה / הנשק היה חם, המלחמה הייתה קרה / חרושצ'וב אמר אני לא מוותר / לקנדי יש טיל אבל שלי גדול יותר / והייתה לו פצצה, כתבו בעיתון / 8 מטר אורך, 27 טון / קשרו אותה מלמטה כי לא היה מקום / בבפנים של המטוס וקראו לה: צאר בומבה! צאר בומבה! צאר בומבה! היי גיא, אתה יודע מה חזק? מה חזק? פצצת אטום של 50 מגה-טון. דורון פישלר 25:59 את הצאר בומבה ניסו בדיוק פעם אחת. ולא הפילו אותה על אנשים, כן? הפילו אותה על אי בנובאיה זמליה, שזה קבוצת איים רחוק רחוק בצפון, איפשהו בדרך לקוטב הצפוני. הדבר הזה עשה כדור אש בקוטר של 8 קילומטר. עננת פטרייה שזה עשה, כאילו פטרייה אטומית, זה היה בגובה של 40 קילומטר וברוחב של 100 קילומטר. כל המספרים בנוגע לפיצוץ הזה מטורפים. פצצת אטום אחת רגילה יכולה למחוק עיר. הצאר בומבה הייתה פצצה שאם חס וחלילה היו מפילים אותה במהלך מלחמה, היא לא מוחקת עיר, היא מוחקת מדינה קטנה. נגיד לוקסמבורג לא באה לכם טוב? פצצה אחת - לוקסמבורג נמחקה מהמפה. כמובן שזה לא קרה, כן? לוקסמבורג לא הייתה היריבה הראשית של ברית המועצות. דורון פישלר 27:12 עדיין, המטרה של הניסוי הזה הייתה להפחיד וזה די עבד, כי כן, הרעיון שיש למישהו פצצה כזאת זה די מפחיד. וזה הורגש. הרעש של זה הורגש בנורבגיה, במרחק של 900 קילומטר משם נשברו חלונות. כמה חזק היה הקול של הפיצוץ של צאר בומבה, כאילו בדציבלים? מאוד קשה למדוד את זה. ראיתי כל מיני הערכות לרעש, אני חושב שההערכה הכי אמינה שראיתי הייתה שזה היה 224 דציבל. שזה שוב, זה לא פי שניים מ-110 דציבל, כן? זה פי שניים ופי שניים ופי שניים... זה הרבה. עכשיו אני לא בטוח שיש הרבה משמעות לשאלה כמה חזק היה הרעש. כלומר איפה? במרחק של מטר מהפיצוץ? מהמרכז? זה היה פיצוץ מאוד גדול. אבל זה לא היה הקול הכי חזק אי פעם. דורון פישלר 28:19 הצאר בומבה היא בהחלט הפצצה הכי גדולה שנבנתה אי פעם והפיצוץ הכי גדול שהיה אי פעם מעשה ידי אדם. אבל עם כל הכבוד למעשה ידי אדם, אפילו אם האדם הוא פסיכי ורוצה לפוצץ מדינות שלמות משום מה, יש דברים גדולים יותר. אינדונזיה היא מדינה שעשויה מהרבה איים. שניים מהאיים הכי גדולים הם ג'אווה וסומטרה, הם כמעט נוגעים אחד בשני אבל הם לא. יש מצר קטן ביניהם, ובדיוק שם בין שני האיים הגדולים האלה יש עוד אי. אי קטן שקוראים לו קרקטואה. יותר נכון היה. קרקטואה היה אי געשי, כלומר האי כולו הוא בעצם הר געש שצמח מקרקעית הים ועלה למעלה. דורון פישלר 29:17 בשנת 1883 היה אפשר לשים לב שהר הגעש הזה עצבני. היו כמה רעידות אדמה באזור באותו זמן, וההר התחיל להעלות עשן. הוא היה מוקף כל הזמן בענן של אפר והיו מדי פעם פיצוצים על ההר. אז כבר אז היה ברור שאולי עדיף לא לעשות חופש על האי המסוים הזה השנה. אבל כל העשן הזה היה רק הקדמה, מתברר. ב-26 באוגוסט 1883 קרקטואה התפוצץ באמת. הייתה סדרה של פיצוצים גדולים בהר הגעש של קרקטואה. הפיצוץ הראשון נשמע ב-5:30 בבוקר. הוא היה חזק הרבה יותר מכל מה שההר עשה עד אז, והוא יצר גל צונאמי ששטף את הערים באיים הסמוכים. כל התושבים שלהם התחילו לברוח ולהתרחק מהחוף. לא כולם הצליחו. דורון פישלר 30:14 שעה ו-14 דקות אחר כך הוא התפוצץ שוב. ושוב הוא עשה גלי צונאמי ענקיים. הפיצוץ השלישי קרה בשעה 10:02. הפיצוץ השלישי של קרקטואה היה גדול יותר משני הקודמים. הוא היה גם גדול יותר מהצאר בומבה. הוא היה גדול יותר מכל דבר אחר כמעט. מה שקרה בפיצוץ הזה שהאי קרקטואה ברובו הפסיק להתקיים. רובו פשוט נעלם. אין עדויות לאיך זה נראה מקרוב משום שאף אחד שהיה קרוב לא שרד לדבר על זה. אבל הצונאמי שזה יצר היה בגובה של 40 מטר והחריב לחלוטין כל כפר שהיה על החוף בכל האיים הסמוכים. עשרות אלפי אנשים נהרגו. דורון פישלר 31:11 בקשר לקול שהפיצוץ הזה עשה: אז ככה. רב חובל של ספינה שהייתה במרחק של 66 קילומטר משם סיפר שחצי מהמלחים שלו התחרשו במקום. זה פשוט ביקע את עור התוף שלהם ממרחק של 66 קילומטר. בג'קרטה במרחק של 150 קילומטר מהפיצוץ נמדדה עוצמת קול של 172 דציבל. בעיר פרת' באוסטרליה אנשים סיפרו שהם שמעו קולות של פיצוצים מרוחקים כאילו מישהו מתאמן בירי תותחים איפשהו בסביבה. וזה מרשים כי פרת' נמצאת במרחק של 3,000 קילומטר מקרקטואה. 3,000 קילומטר, ולא סתם שמעו את הרעש שם, שמעו אותו טוב. דורון פישלר 32:04 שתבינו, 3,000 קילומטר זה כאילו שאתם עושים רעש בנהריה ואנשים בברצלונה מתקשרים אליכם להגיד שתהיו בשקט כי הם מנסים לנוח. גל הקול של הפיצוץ הזה הקיף את העולם. כלומר תחשבו על קול כל כך חזק שאתם שומעים אותו פעם אחת ואחרי כמה זמן אתם שומעים אותו עוד פעם אחרי שהוא הקיף את כל העולם וחזר אליכם. מכשירים רגישים יותר מהאוזן האנושית זיהו את גל ההלם הזה מקיף את העולם ארבע פעמים לפני שהוא דעך. מהאי קרקטואה דרך אגב לא נשאר הרבה אחרי הפיצוץ הזה, אבל הר געש עדיין שם. והוא עדיין פעיל. הוא היה תת ימי במשך כמה זמן אבל אז יותר מ-40 שנה אחרי ההתפרצות בקע מתוך הים אי חדש. דורון פישלר 33:09 אי קטן מאוד שהוא אותו הר געש שמתחיל שוב לצמוח מתוך הים. לאי הזה קוראים אנה קרקטואה שזה אומר 'בנו של קרקטואה'. והוא ממשיך וצומח והר הגעש מתפרץ עד היום. פעם בכמה שנים יש שם אירוע התפרצות מאוד מרשים. שום דבר בקנה המידה של ההתפרצות ב-1883, כן? אבל הוא עדיין שם. זה עדיין מקום שלא מומלץ לשבת ולהשתזף בו על החוף. בכל אופן, הפיצוץ ההוא היה בלי ספק קול מאוד חזק. שוב, מה הייתה עוצמת הקול, כלומר העוצמה של גל ההדף של הפיצוץ הזה? ראיתי כל מיני הערכות, חלקן ברור שהן שגויות, וזה דבר שקרה לפני יותר מ-100 שנה ככה שלהיות מדויק ברור שאי אפשר. הערכה אחת שראיתי שנראית הגיונית בהקשר היא שזה היה 310 דציבל. דורון פישלר 34:04 עכשיו בין אם המספר הזה הוא מדויק או שלא, ברור שסאונד כזה ששומעים במרחק של אלפי קילומטרים זה לא דבר שקורה כל יום. אבל זה לא היה הקול הכי חזק אי פעם. פשוט תחשבו בהיגיון. אם הר געש עשה את זה, יש עוד הרי געש. יש גם הרי געש גדולים יותר. לאורך ההיסטוריה היו עדויות להתפרצויות של הרי געש אחרים כולל כמה התפרצויות שהיו גדולות יותר מקרקטואה. רק שאז עדיין לא הייתה תקשורת בין מדינות, לא היו הרבה עדויות כתובות, לא היו מדידות, ככה שאין לנו שום דרך לדעת איך וכמה זה נשמע. למשל ההתפרצות של הר טמבורה, גם הוא באינדונזיה, ב-1815 הייתה גדולה יותר. דורון פישלר 34:52 עכשיו לא כל הר געש שמתפרץ עושה את זה בהתפוצצות כזאת ענקית, לפעמים זה פשוט לבה שנוזלת וזה לא עושה כל כך הרבה רעש. ועדיין, סביר להניח שבין כל הרי הגעש שהתפרצו אי פעם היו כאלה שעשו רעש חזק עוד יותר מקרקטואה. ואם אנחנו מדברים על לפני מיליוני שנים אז בכלל היו דברים גדולים הרבה יותר. היו הרי געש שלידם ההתפרצות של קרקטואה נראית כמו גרעפס של גרביל. קלדרת ילוסטון למשל, הרבה קוראים למקום הזה 'סופר וולקנו' כלומר 'הר געש על'. ואתם יודעים שכשאתם לוקחים משהו שהוא כבר 'הר געש' ומוסיפים לו את המילה 'על', זה דבר רציני. הסופר-הר געש הזה התפרץ בפעם האחרונה לפני קצת יותר מ-600,000 שנים. דורון פישלר 35:46 וכשהוא התפרץ זה היה לא סתם יום לא טוב לעשות פיקניק בילוסטון, זה היה יום לא טוב להיות בכדור הארץ באופן כללי. כמה רעש זה עשה? אני לא יודע. כנראה הרבה. ואם כבר מדברים על ימים לא טובים לכדור הארץ, מה עם האסטרואיד שהרג את הדינוזאורים בזמנו? הפיצוץ שלו היה די רועש כנראה והיו דינוזאורים בסביבה ששמעו את זה, אבל הם לא בסביבה עכשיו, הם לא יכולים לספר לנו איך זה נשמע. אז היו הרבה התפרצויות, היו הרבה פיצוצים, היו דברים שעשו הרבה מאוד רעש. אין לנו דרך לדעת מה מהם היה הכי חזק. אבל בתקופה האחרונה קרקטואה די לוקח. דורון פישלר 36:26 אז מה הייתה השאלה? מה הקול הכי חזק שנשמע אי פעם? התשובה היא 194 דציבל. כי כל דבר חזק יותר מזה הוא כבר טכנית לא קול. עכשיו מה היה הדבר שעשה את הקול ששמעו הכי רחוק בתולדות האנושות? אז אם אנחנו מגבילים את עצמנו לנגיד 150 השנים האחרונות, אז כנראה ההתפרצות של קרקטואה ב-1883. ובתולדות כדור הארץ בכלל? וואלה לא יודע, אבל לא משהו שהייתי רוצה להיות בסביבה שלו. אבל למה בעצם אנחנו מגבילים את עצמנו לכדור הארץ? מה עם שאר היקום? כלומר אין קול בחלל אבל מה כן היה? בואו נדבר על זה טיפה יותר מאוחר. יובל דרור 37:20 אהלן, אני דוקטור יובל דרור ואני המגיש של הפודקאסט 'עושים טכנולוגיה'. ביום רביעי ה-9 ל-9 בשעה 19:00, 7 בערב, אנחנו מקיימים אירוע מיוחד וראשון מסוגו: פרק בשידור חי שיוקדש כולו לשאלות שלכם. ההשתתפות באירוע שיתבצע באמצעות גוגל מיט היא בחינם, אבל צריך להירשם מראש מכיוון שמספר המקומות מוגבל. היכנסו לאתר של רשת 'עושים היסטוריה', הקליקו על הבאנר שכתובתו 'הקלטת פרק בשידור חי' והשאירו פרטים. אנחנו נחזור אליכם עם הקישור. יובל דרור 38:00 אם אתם רוצים לשאול שאלה, רשמו אותה וננסה לפנות אליכם במהלך הקלטת הפרק. כבר עכשיו קיבלתי כל מיני שאלות, חלקן קשורות לנושאים שבהם עסקנו בפרקים השונים וחלקן לא, מה שמבטיח אירוע יוצא דופן. ה-9 ל-9 בשעה 19:00, כולכם מוזמנים. ליאור תבורי ואטילה שומפלבי 38:30 שלום, כאן ליאור תבורי. שלום, כאן אטילה שומפלבי. ואנחנו מזמינים אתכם להאזין ל'עושים חשבון', הפודקאסט הכלכלי של רשת 'עושים היסטוריה'. בכל פרק ניגע באחת התופעות המעצבנות והמעצבות של הכלכלה הישראלית. וגם באינטרסים. 'עושים חשבון', רק ברשת 'עושים היסטוריה'. דורון פישלר 38:59 אין קול בחלל. או במילים אחרות: בחלל אף אחד לא יכול לשמוע אותך מיראה הערות קטנוניות. זה ברור. משום שאין אוויר בחלל, ואם קול זה תנועה באוויר, אז אין מה לשמוע. אז כשיש איזה שהוא פיצוץ ענק באיזשהו מקום באיזה כוכב אחר, זה לא משנה כמה הוא חזק, אנחנו לא נשמע אותו. אילו היה אוויר בחלל, אסטרופיזיקאי אחד חישב שהשמש הייתה עושה לנו רעש בעוצמה של 100 דציבל כל הזמן. אז טוב שאין אוויר. אבל אין גלי קול אבל יש דברים אחרים. ישנם גלי כבידה. עכשיו גלי כבידה זה דבר קצת מורכב מדי בשביל להסביר אותו ב-5 דקות אחרונות של אחרי הפרסומת. דורון פישלר 39:59 אבל באופן מאוד מאוד גדול, כשמשהו באמת גדול קורה, זה מטלטל את המרחב עצמו. לא, אני לא יכול להסביר את זה יותר טוב, אוקיי? זה עושה גלים במרחב. הדברים האלה הם משהו שמאוד מאוד קשה לגלות משום שהם מאוד מאוד קטנים. זאת אומרת, המרחב עצמו כולל כדור הארץ מתכווץ ומתרחב ממש קצת. רק לפני כמה שנים התחילו לגלות את גלי הכבידה האלה במתקן שקוראים לו LIGO או LIGO. שם התחילו לאתר את הדברים האלה. הגלים שהם מאתרים הם שאריות של אירועים ענקיים שקרו לפני הרבה מאוד מאוד זמן. דורון פישלר 40:51 האירוע הראשון של גלי כבידה שהם איתרו ב-2015 היה ההד אם אפשר לקרוא לזה ככה של התנגשות של שני חורים שחורים שכל אחד מהם הוא במסה של פי 30 מהשמש שלנו. התנגשות של שני חורים שחורים זה דבר די גדול. בוא נגיד שגם פיצוץ כמו של קרקטואה לא כאילו הם לא מתייחסים לזה אצלם. זה שיעול של יתוש לעומתם. הדבר הזה קרה לפני יותר ממיליארד שנה ובמרחק של יותר ממיליארד שנות אור מאיתנו. ועדיין איתרו את זה. הגלים שזה עשה היה אפשר לאתר אותם בהווה בכדור הארץ. דורון פישלר 41:52 עכשיו הגלים האלה הם לא גלי קול, כן? אי אפשר לשמוע את זה. כבר אמרנו. אבל הם גלים. כלומר האופן שבו רושמים אותם הוא דומה לגלי קול, אלה קווים עולים ויורדים. אז מה שאפשר לעשות ומה שהפיזיקאים ב-LIGO באמת עשו זה לתרגם אותם לקול. כלומר לקחת את הרישום של גלי הכבידה ולהפוך אותו למשהו שמשמיע קול כדי שנדע איך היה נשמע האירוע הזה של ההתנגשות של שני חורים שחורים אילו הוא היה קול. עכשיו זה דבר שהוא הרבה הרבה יותר גדול מכל דבר אחר שדיברתי עליו עכשיו, כן? זאת אומרת זה משהו בקנה מידה שונה לחלוטין. זאת אומרת אם זה פיצוץ, זה פיצוץ שהוא מעבר לשוב. מיליארד שנות אור עברו ואנחנו עדיין שומעים אותו. אז אם זה קול, זה הקול הכי חזק אי פעם בלי שום תחרות. וזה נשמע ככה: (צליל 'ווופ'). יא. זה הקול של שני חורים שחורים מתנגשים, מתברר. אולרייט. הלכה התשובה. דורון פישלר 43:27 את כל הפרקים של הפודקאסט הזה אתם יכולים למצוא באתר הבית של 'התשובה', אליו תגיעו אם תחפשו את אתר הבית של 'התשובה' בגוגל או משהו. 'דורון פישלר נגד העולם' זה אתר הפייסבוק שבו אפשר למצוא עדכונים על פרקים חדשים ועל הרצאות וכאלה דברים. גיא בן-נון עורך את הסאונד ומפיק שירי ראפ מוזרים מדי פעם על פצצות. בוא נראה, אני מקליט את זה פשוט באיזה 4 בבוקר, אני מנסה לזכור איך קוראים לי ואיך קוראים לאנשים אחרים. אביב שם טוב ייעוץ ותמיכה מורלית. דני תימור מנהל עסקי. רן לוי העורך הראשי. אני לא שוכח מישהו? תגידו את השם שלי? אני דורון פישלר. תודה. ביי.
        ]]></content:encoded>
    </item>
    
    <item>
        <title>[התשובה] איך להיות מאושרים?</title>
        <link>https://mat-mo.github.io/podtext/episodes/htshvbh/htshvbh-yk-lhyvt-mvshrym.html</link>
        <guid>https://mat-mo.github.io/podtext/episodes/htshvbh/htshvbh-yk-lhyvt-mvshrym.html</guid>
        <pubDate>14 בספטמבר 2020</pubDate>
        <description>Transcript for [התשובה] איך להיות מאושרים? from התשובה</description>
        <content:encoded><![CDATA[
            
        ]]></content:encoded>
    </item>
    
</channel>
</rss>