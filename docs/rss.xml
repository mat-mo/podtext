<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
    <title>פודטקסט</title>
    <link>https://mat-mo.github.io/podtext</link>
    <description>Transcripts for my favorite podcasts</description>
    <language>en-us</language>
    <atom:link href="https://mat-mo.github.io/podtext/rss.xml" rel="self" type="application/rss+xml" />
    <lastBuildDate>Tue, 27 Jan 2026 21:46:31 -0000</lastBuildDate>
    
    
    <item>
        <title>451: אניית המערכה "דרדנוט" (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/451-nyyt-hm-rkh-drdnvt-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/451-nyyt-hm-rkh-drdnvt-sh-kh-vshym-hystvryh.html</guid>
        <pubDate>1 בספטמבר 2025</pubDate>
        <description>Transcript for 451: אניית המערכה "דרדנוט" (ש.ח.) [עושים היסטוריה] from עושים היסטוריה</description>
        <content:encoded><![CDATA[
            קריין 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריין 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:29 שלום וברוכים הבאים לעושים היסטוריה. פרק 451. אוניית המערכה דרדנוט. שידור חוזר. שלום. לפני שנמשיך אל סיפורה של ה-HMS דרדנוט, אחת מאוניות המערכה החשובות והמהפכניות בתולדות הלוחמה הימית, שני עדכונים קצרים ברשותכם. הראשון, מי שעוקב אחריי ברשתות החברתיות בטח שם לב שבחודשים האחרונים התחלתי להרחיב את תחום ההרצאות שלי. זה חלק מהשינוי בחיים שלי אחרי המכירה של עושים היסטוריה. הרבה דברים משתנים וגם זה. עד עכשיו הייתי עושה בעיקר הרצאות לארגונים וחברות, ואני ממשיך לעשות הרצאות כאלה כמובן, ולאחרונה התחלתי לעשות גם הרצאות לקהל הרחב. אז אם בא לכם לראות אותי על הבמה בלייב, אתם מוזמנים להיכנס לאתר שלי ranlevi.co.il ושם תוכלו למצוא את כל ההרצאות המתוכננות ולראות מתי אני מגיע לאזור שלכם. עד עכשיו הופעתי בחיפה, קריית חיים, תל אביב, מודיעין, כפר סבא ובאר שבע - בטח שכחתי עוד מקומות - ואני מתכנן להגיע לעוד המון מקומות חדשים בזמן הקרוב. העדכון השני, פתחתי קהילת וואטסאפ חדשה שבה אני מעדכן לגבי כל מה שאני עושה בגדול: פרקים של עושים היסטוריה שעולים לאוויר, סרטונים חדשים שאני מעלה לטיקטוק או לרשתות החברתיות, הרצאות קרובות עם קופוני הנחה מיוחדים לחברי הקהילה וכדומה. אז קישור להצטרפות לקהילת הוואטסאפ תמצאו גם כן באתר ranlevi.co.il. זהו, וחזרה אל הפרק. האזנה נעימה. הסרט מלחמת הכוכבים נפתח בסצנה מרשימה. אחרי שהטקסט המקדים מסיים להתגלגל על המסך, המצלמה עוברת לצילום רחב של כוכב לכת ושני ירחים. ספינת חלל קטנה נכנסת אל הפריים, מפתחי לייזר אדומים חולפים סביבה, וכעבור כמה שניות אנחנו זוכים לראות ממה בורחת הספינה הקטנה. חללית עצומה, מפלצת של פלדה ותותחים, אשר לעומתה הספינה הבורחת אינה יותר מאשר זבוב טורדני. לא במקרה בחר הבמאי ג'ורג' לוקאס בחללית העצומה הזו להיות השגרירה במפגש הראשון של הקהל עם אימפריית הרשע. המשחתת האדירה הזו, על העוצמה שהיא משדרת, ממחישה לצופה טוב יותר מאלף שורות בתסריט את מהות הסכסוך שבין המורדים החלשים לאימפריה האמתנית. רן לוי 05:43 ב-1906, בנמל פורטסמות' שבאנגליה, הושקה דמותה המציאותית של החללית הבדיונית. ברגע שבו פגש גוף המתכת הקעור של הספינה הבריטית את מי הנמל, השתנה עולם הלוחמה הימית לנצח. כל שאר אוניות המערכה בעולם, בכל הציים, הפכו בבת אחת ללא רלוונטיות. היא הייתה כל כך מהפכנית, כל כך חדשנית וכל כך רבת עוצמה, עד שלא ניתן היה להשוות אותה לשום דבר שבא לפניה. שמה של הספינה היה דרדנוט, פחד מכלום בתרגום חופשי, וכל אוניות המערכה שקדמו לה ידועות כיום כ-Pre-Dreadnought, דהיינו לפני הדרדנוט. הדרדנוט הייתה לבריטים מה שהמשחתת החללית הייתה לאימפריה של דארת' ויידר. כשראית את הדרדנוט, ראית אימפריה תעשייתית חובקת עולם ואדירת ממדים, מעצמה צבאית וכלכלית שכמותה לא ראתה האנושות מאז ימי רומי. אנחנו נמצאים כעת במצר צושימה, רצועת הים שמפרידה בין דרום קוריאה ויפן. השנה היא 1905 ובמקום שבו אנחנו נמצאים כעת עמדה לפני מספר רגעים אוניית מערכה רוסית בשם בורודינו. על סיפונה של הבורודינו היו 855 אנשי צוות. כולם, פרט לניצול אחד, עושים את דרכם כעת אל קרקעית הים. שנה קודם לכן, ב-1904, פרצה מלחמה בין יפן ורוסיה. שתי המעצמות ביקשו להרחיב את אזורי השפעתן בדרום מזרח אסיה, הציים הרוסיים והיפניים ניהלו ביניהם קרבות ימיים והמגמה נטתה בבירור לטובת היפנים. בתגובה החליט הפיקוד הרוסי לשגר לאזור תגבורת משמעותית ושלח את השייטת שהייתה מוצבת בדרך כלל בים הבלטי, 11 אוניות מערכה. ספינות מלחמה נחלקו לסוגים שונים בהתאם לתכונותיהן ולחשיבות שהן תופסות בצי כולו. אוניית מערכה, Battleship בלעז, היא הספינה הגדולה והחזקה ביותר שעומדת לרשותו של הצי. 11 אוניות המערכה ששלחו הרוסים היו אם כן הכוח החזק ביותר שעמד לרשותם בים, בסיס עוצמתו של הצי הרוסי כולו. הבורודינו הייתה אחת מהספינות האלה. רן לוי 08:35 כשהגיעו הספינות הרוסיות ליעדן כעבור מסע מפרך של 18,000 מייל ויותר מחצי שנה, אחרי שהקיפו את אפריקה וחצו את הים ההודי, הצוותים היו מותשים והאוניות עצמן היו במצב טכני בעייתי. האדמירל הרוסי תכנן להיכנס לנמל בשם פורט ארתור, אבל גילה למגינת ליבו שהבסיס הרוסי נכבש על ידי היפנים. האלטרנטיבה היחידה שעמדה לרשותו הייתה להיכנס לנמל ולדיווסטוק, אך כדי להגיע לנמל הצפוני הזה הוא היה חייב לעבור דרך מצר צושימה. היפנים ידעו את זה והכינו לרוסים מארב. ב-27 במאי, בשעה 6:30 בבוקר, הפתיע הצי היפני את השייטת הרוסית. ספינות הצי האימפריאלי היפני היו מהירות יותר מהספינות הרוסיות, תותחיהן היו מסוגלים לירות לטווח רחוק יותר, והפגזים שהמטירו על הרוסים היו הרסניים יותר. המלחים הרוסים היו חסרי ניסיון קרבי וגם המוטיבציה שלהם לא הייתה גבוהה, במיוחד לאחר חצי שנה בים. הצוותים היפנים לעומתם היו מיומנים להפליא. היפנים היו ידועים כמי שלקחו את האימונים ברצינות שאינה נופלת מזו של קרב אמיתי. כמה וכמה ספינות יפניות טבעו לאחר שנפגעו מפגזים חיים במהלך אימונים. מטחי הפגזים הראשונים ששיגרו היפנים פגעו בכמה מספינות הפיקוד הרוסיות ושיתקו אותן, כולל רסיס שפגע בראשו של האדמירל הרוסי. גם הבורודינו, ספינת הדגל של השייטת, נפגעה. פגז חדר למחסן התחמושת של הספינה והפיצוץ קרע אותה לגזרים. בתוך דקות היא התהפכה ושקעה במים. רן לוי 10:21 כשיעלה הבוקר יתעורר הפיקוד הרוסי למציאות חדשה לגמרי. 21 ספינות רוסיות הושמדו ו-6 נכנעו. 10,000 חיילים נהרגו או נלקחו בשבי. רוסיה, מי שנחשבה לאחת המעצמות הגדולות בעולם, איבדה שני שליש מהצי שלה והפכה בין לילה ללא רלוונטית, לפחות בכל מה שקשור בשליטה על הים. ההתרחשויות בקרב צושימה לא נפלו על מפקדי הציים כרעם ביום בהיר. ב-20 השנים הקודמות ניכרו סימנים רבים לכך שההתקדמות הטכנולוגית המואצת נושאת שינויים גם באופני שבה מתנהלת הלחימה בים. המפרשים פינו את מקומם למנועי קיטור, ובכל שנה נכנסו לשימוש תותחים בקטרים הולכים וגדלים. אם בתחילת המאה ה-19 היו כל הספינות עשויות מעץ, לקראת סוף המאה כבר לא היה מקום לספינות כל כך חסרות הגנה. כל ספינות העץ היו מצופות בלוחות שריון כבדים או שהוחלפו בספינות שהיו עשויות כולן מפלדה. אבל למרות שלכולם היה ברור שהטכנולוגיה הולכת ותופסת מקום חשוב יותר בלוחמה הימית, תוצאות הקרב בצושימה העלו את מפלס החרדה של אדמירלים מכל הציים. לפתע פתאום הבינו כולם איזה יתרון מעניקה עדיפות טכנולוגית ואנושית בקרב ימי מודרני. התבוסה הרוסית הייתה חד צדדית במידה כמעט פנטסטית. אלפי הרוגים לעומת מאות הרוגים ספורים בצד היפני, יחס שהיה כמעט חסר תקדים בקרבות ימיים בעבר. הדוב הרוסי הולקה מכה ניצחת בתוך שעות ספורות, או כפי שניסח זאת וינסטון צ'רצ'יל, ציטוט: 'בקרב כזה אפשר להפסיד את כל המלחמה באחר צהריים אחד'. סוף ציטוט. ליפנים כאמור הייתה עליונות טכנולוגית ברורה על פני הרוסים. הספינות היפניות הפליגו במהירות של 16 קשרים לעומת 8 קשרים של הספינות הרוסיות - 30 קמ'ש לעומת 15 קמ'ש. קצב האש של התותחים היפניים היה כ-2,000 פגזים בשעה, נתון מדהים שלא היה לו אח ורע. קצין רוסי שנלחם בקרב כתב בזיכרונותיו, ציטוט: 'מימיי לא חוויתי הפגזה כזו ואפילו לא דמיינתי שהפגזה כזו אפשרית. הפגזים ירדו עלינו ללא הרף בזה אחר זה כמו גשם'. סוף ציטוט. נעשה מאוחר, בואו נחזור אל עליית הגג שלי. רן לוי 13:04 ג'ון פישר התגייס לצי הבריטי בגיל 13. גיל התגייסות שאולי נשמע לנו צעיר באוזניים מודרניות, אבל הוא לא היה יוצא דופן באותם הימים במחצית השנייה של המאה ה-19. פישר שירת על מספר ספינות בתפקידים זוטרים וכשהתבגר התגלה כימאי מוכשר ומיומן. הוא הפך לקצין, קיבל פיקוד על ספינה משלו וברבות הימים התקדם בשדרת הפיקוד של הצי הבריטי עד שב-1904 מונה ל-First Sea Lord, מפקד הצי. הצי שפישר קיבל לידיו היה הצי הטוב והחזק ביותר בעולם. הבריטים שלטו בימים ללא עוררין וניהלו את האימפריה הקולוניאלית רחבת הידיים שלהם בעזרת רשת ענפה של נתיבי סחר ימיים. האזרחים הבריטים היו גאים מאוד בצי האדיר שלהם. אבל מאחורי גופי המתכת המבריקים וקני התותחים המרשימים נצבה בעיה שהדאיגה מאוד את קציני הצי וחברי הממשל: העלות הגבוהה של אחזקת הצי. שורש הבעיה היה בממבנה הקיים של הצי. תפקידו העיקרי היה הגנה על האיים הבריטיים עצמם, ליבת האימפריה. האיום הגדול ביותר בזירה הזו היו הגרמנים, שבשלהי המאה ה-19 החלו לבנות ספינות קרב גדולות וניסו לבסס את המעמד שלהם כמעצמה. מאידך, לצי גם היה תפקיד חיוני בהגנה על נתיבי המסחר הבינלאומי. הבריטים החזיקו בקולוניות בכל קצוות תבל והמסחר עימן באמצעות נתיבי הסחר הימי היה מקור עוצמתה של בריטניה. האיום הפוטנציאלי שנשקף כאן היה פשיטות של ספינות אויב, צרפתיות למשל, על בסיסי הצי הבריטי בעת מלחמה וחסימה של תנועת הסוחרות. שני תפקידים אלה היו שונים באופיים ודרשו ספינות מסוגים שונים. הספינות שהגנו על האיים הבריטיים ניחנו בעוצמת אש גדולה, אבל טווח פעולתן היה קצר יחסית. הספינות שהגנו על נתיבי המסחר הרחוקים היו קלות ומהירות יותר וטווח פעולתן ארוך יותר. אופיין השונה של המשימות אילץ את הצי להחזיק מגוון גדול יחסית של ספינות קרב, גדולות וקטנות, מהירות ואיטיות. מגוון של ספינות פירושו מגוון של חלקי חילוף, מפעלי ייצור, מתקני אימונים וכדומה, והוא מייקר מאוד את אחזקת הצי. בנוסף, כדי לשמר את העליונות הימית שלהם הייתה לבריטים מדיניות אסטרטגית ברורה. הם רצו להיות מסוגלים להילחם בים במקביל כנגד כל שתי מעצמות כלשהן. דהיינו, הבריטים רצו להיות מסוגלים להילחם גם בצרפת וגם בגרמניה בו זמנית אם יעלה הצורך. האסטרטגיה הזו אילצה אותם לאמץ יחס של 2 ל-1 במספר הספינות. זאת אומרת, הבריטים יחזיקו פי שניים יותר ספינות מלחמה מכל מדינה אחרת בעולם. הכורח להחזיק צי מגוון של ספינות מדגמים שונים יחד עם הרצון לשמר את היחס של 2 ל-1 במספר הספינות מול מעצמות אחרות, הכביד מאוד על הבריטים. בארבע השנים שקדמו לכניסת ג'ון פישר לתפקידו גדל תקציב הצי בכ-30 אחוזים. אפילו האימפריה הבריטית הגדולה, המעצמה הכלכלית הגדולה ביותר בעולם באותם הימים, התקשתה לממן צי כל כך גדול ופוליטיקאים רבים קראו לקיצוצים גדולים בתקציב הצי. את האתגר הכלכלי שעמד בפני פישר הטיב להגדיר אחד מקודמיו בתפקיד שאמר, ציטוט: 'על מפקדי הצי להפסיק לומר זו תוכנית המלחמה האידיאלית, כיצד אנחנו מסוגלים לממן אותה, ובמקום זאת עליהם לומר הנה התקציב, איך אנחנו יכולים לסחוט ממנו את מה שבאמת נחוץ לנו כדי לנצח בקרב בים'. סוף ציטוט. פישר ידע שלא ניתן לשמר את המצב הנוכחי וכדי להקדים תרופה למכה של קיצוץ כואב בתקציב הצי, החליט להוריד 154 ספינות מיושנות ממצבת הצי. הקיצוץ הזה שלא היה פופולרי במיוחד בקרב הימאים הוכיח את עצמו מבחינה תקציבית והן מבחינה צבאית. הצוותים המנוסים ששירתו על הספינות הישנות עברו אימונים מתאימים והפכו להיות הגרעין המקצועי בספינות חדשות יותר. הגידול בתקציב הצי התמתן. אבל פישר ידע שהקיצוץ לא מספיק. כל עוד חייב הצי לתחזק מגוון גדול של ספינות מסוגים שונים ומשונים, עלות האחזקה שלו תהיה גבוהה. הפתרון המהותי והנכון יותר חייב להיות צמצום המגוון הגדול למספר סוגים בודדים של ספינות קרב שיהיו מסוגלות למלא את שני התפקידים המרכזיים של הצי במקביל: הגנה על האיים הבריטיים והגנה על נתיבי הסחר הבינלאומיים. רן לוי 18:03 ב-1903, שנה לפני שנכנס ג'ון פישר לתפקידו כמפקד הצי, הופיע מאמר מעניין בירחון בשם Jane's Fighting Ships, מגזין שעסק בספינות מלחמה וטכנולוגיה ימית. הכותב היה ארכיטקט ימי איטלקי מפורסם ומוערך בשם ויטוריו קוניברטי. במאמרו שטח קוניברטי את חזונו לגבי תכונותיה של ספינת הקרב המודרנית האידיאלית. לספינה הזו, כתב קוניברטי, צריכים להיות תותחים כבדים וארוכי טווח שיאפשרו לה להכות באויבותיה ממרחק, שריון עבה כדי להגן כנגד פגזים וטורפדו ומהירות גבוהה שתעניק לה את היכולת לבחור את מקום ההיתקלות. חזונו של קוניברטי היה מרחיק לכת. לאף ספינה באותם הימים לא היו מאפיינים שכאלה. אוניית מערכה הייתה יכולה להיות משוריינת היטב למשל, אבל השריון הכבד בהכרח הגביל את מהירותה. גם התקנת תותחים כבדים חייבה גוף גדול ויציב על חשבון מהירות ויכולת תמרון. אבל קוניברטי היה משוכנע לחלוטין שהטכנולוגיה של ראשית המאה ה-20 התפתחה מספיק כדי לאפשר לכלי מלחמה מרשים שכזה להפוך מדמיון למציאות. דמיון לא היה חסר לארכיטקט הימי האיטלקי. כך הוא תיאר את ספינת הקרב העתידנית במאמרו, ציטוט: 'מבלי לבזבז תחמושת, בטוחה בשריונה המפואר, כש-12 קניה מוכנים לפעולה היא תתנפל בנחרצות על אויביה ותמטיר עליו אש נוראית. לאחר שהשמידה את יריבה הראשון היא מיד תמשיך ותתקוף אחר ואז עוד אחד ועוד'. סוף ציטוט. אבל ספינת הקרב הפנטסטית של קוניברטי הייתה כל כך מתקדמת, כל כך מהירה וכל כך רבת עוצמה ביחס לכל מה שהפליג בים באותם הימים, עד שאפילו הממשלה האיטלקית לא הסכימה לתת לו לבנות אחת כזו בפועל. אדמירלים רבים בכל הציים קראו את מאמרו של קוניברטי בעניין רב, אבל הוא עצמו ידע שיש רק מעצמה אחת, אימפריה אחת, שיש לה את המשאבים, את העוצמה התעשייתית ואולי גם את הביטחון העצמי שנדרשים כדי לבנות את כלי המשחית הקולוסאלי שלו. לא במידה נתן קוניברטי למאמרו את הכותרת 'ספינת הקרב האידיאלית של הצי הבריטי'. רן לוי 20:38 אנחנו לא יודעים בוודאות אם ג'ון פישר אכן קרא את מאמרו של ויטוריו קוניברטי, אבל סביר להניח שלכל הפחות שמע על הרעיונות שהופיעו בו ואולי אפילו חשב על חלקם בעצמו קודם לכן. מה שבטוח הוא שלפישר הייתה תוכנית ברורה. הוא רצה ספינה כזו בצי הבריטי. ספינה שיהיו לה גם את עוצמת האש והשריון העבה שנדרש כדי להילחם באוניות מערכה גרמניות, וגם את המהירות והניידות להתמודד כנגד ספינות צרפתיות מהירות שיאיימו על הקולוניות המרוחקות. ספינה שתוכל להחליף חלק ניכר מהמגוון הגדול והיקר של ספינות ששירתו בהווה בצי הבריטי. תוצאות הקרב בצושימה היו הוכחה להשערותיו של ויטוריו קוניברטי לגבי המערכה המודרנית בים. מהירות ועוצמת אש מעניקות יתרון אדיר בקרב, יותר מאי פעם בהיסטוריה של הלוחמה הימית. הדיו של הקרב בצושימה אפשרו לג'ון פישר לקדם את תוכניותיו. הוא הקים ועדה מקצועית שחבריה היו קצינים בעלי ניסיון ימי, מהנדסים ובוני ספינות מנוסים, שתבחן את רעיונותיו של ויטוריו קוניברטי ותקבע את תכונותיה של ספינת קרב עתידנית שכזו. אי אפשר לומר שהוועדה הייתה אובייקטיבית או נטולת פניות. אפילו להפך. בראש הוועדה עמד ג'ון פישר עצמו והייתה לו אג'נדה ברורה. הוא רצה את אוניית המערכה הגדולה, החזקה והמהירה ביותר שהעולם ידע אי פעם. הוועדה אפילו לא דנה באף הצעה אחרת. רן לוי 22:16 הנקודה הראשונה שעליה דנה הוועדה הייתה חימושה של הספינה המתוכננת ובפרט הצעתו של פישר לפיה הספינה צריכה לשאת אך ורק תותחים כבדים וארוכי טווח. עד אז החימוש המקובל לאוניית מערכה היה תותחים בקטרים מעורבים: מ-6 אינץ' (152 מ'מ) לטווח קצר ועד 12 אינץ' (305 מ'מ) לטווח ארוך. החימוש הזה התאים לתורת הלחימה הימית המקובלת, לפיה קרב ימי מתחיל בחילופי אש מטווח רחוק באמצעות תותחי ה-12 אינץ' הכבדים, אך כיוון שתותחים הללו אינם מדויקים וקשה מאוד לפגוע בספינה אחרת מטווח רחוק, שני הצדדים ישאפו לסגור את המרחק שביניהם ואז להמשיך את הלחימה באמצעות התותחים הקטנים יותר שיתרונם היה קצב האש הגבוה שלהם. אך בסוף המאה ה-19 החלה מופיעה מגמה חדשה באופן שבו התנהלו הקרבות הימיים. אם בתחילת המאה ה-19 המרחק שבו פתחו שני הצדדים באש זה על זה היה מייל עד שני מייל בממוצע (2 עד 4 קילומטרים), הרי שעם השנים הלך המרחק הזה וגדל בהתמדה, ובקרבות מול הרוסים פתחו היפנים בירי תותחים כבר מטווח של 8 מייל (15 קילומטרים). דיוק הירי, חשוב לציין, היה עדיין גרוע מאוד בטווחים שכאלה. רק פגז אחד מתוך מאה פגע במטרתו בדרך כלל. אבל ההתפתחויות הטכנולוגיות המשמעותיות שחלו מאז שלהי המאה ה-19 טמנו בחובן הבטחה לשיפור משמעותי בתחום הזה. ציוד אופטי חדשני עבור כוונות, מחשבים מכניים וחשמליים לטובת חישובי מסלול ושיטות אימון מודרניות הלכו ושיפרו בהתמדה את דיוק הפגיעות של תותחים בקטרים נמוכים. רבים האמינו, וביניהם גם חברי הוועדה של פישר, שתהיה זו רק שאלה של זמן עד שגם דיוק פגיעת התותחים הכבדים וארוכי הטווח ישתפר בהתאם. דיוק גבוה מבטל את הצורך להתקרב לספינת היריב, וספינה בעלת תותחים כבדים בלבד תוכל להטביע את יריבותיה מבלי לסכן את עצמה בהתקרבות שלא לצורך. שיקול נוסף בשאלת בחירת החימוש היה עלייתו לגדולה של הטורפדו. הטורפדו היה כלי נשק בעל פוטנציאל לשנות לחלוטין את מאזן הכוחות בים. מדובר במעין טיל תת ימי שמרגע שיגורו נע בקו ישר עד שפגע במטרתו. בניגוד לפגזים, הטורפדו היה מצויד במנוע משלו, כך שלא היה צורך בתותח כבד וקנה ארוך כדי לירות אותו וניתן היה לשגר אותו גם מסירות קטנות ומהירות מאוד. במילים אחרות, הטורפדו איפשר לסירות קטנות וזולות להתמודד בהצלחה ולהכות מכות כואבות גם אוניות מערכה גדולות ויקרות. טווח הפעולה של טורפדות היה כ-2 עד 3 קילומטרים והעובדה הזו הגבירה עוד יותר את רצון חברי הוועדה לאפשר לאוניית המערכה לשמור על מרחק רב יחסית משדה הקרב. השיקול השלישי והאחרון היה לוגיסטי. ככל שיש סוגי תותחים רבים יותר על ספינה, כך צריך סוגי פגזים שונים שיתאימו לכל תותח וימאים מיומנים ורבים שיתמחו בתפעול כל תותח שכזה. אם מבטלים את כל סוגי התותחים השונים ונשארים עם סוג אחד ויחיד של תותחי 12 אינץ', אפשר לצמצם את כוח האדם העודף ונפטרים גם מהכורח לרכוש את כל סוגי הפגזים השונים והמשונים בקטרים שונים. לאור יתרונות אלה בחרה הוועדה לצייד את הספינה החדשה בחמישה צריחים בעלי שני קנים של תותחי 12 אינץ' בכל צריח. שלושה מהצריחים היו ממוקמים לאורך הציר המרכזי של הספינה ושניים בצדדים. פישר התעקש ששניים מהצריחים יהיו בקדמת הספינה, שכן הוא האמין שבקרב מול ספינות בריטיות האויב תמיד ינסה לברוח. אבל לצד היתרונות לחימוש כבד היו חסרונות כמובן. תותחי ה-12 אינץ' היו מפלצות כבדות ומסורבלות באופן יוצא מן הכלל. לשם השוואה, תותח הדוהר של חיל התותחנים בצה'ל, התותח הסטנדרטי של החיל, הוא בקוטר של 155 מילימטרים בלבד, זאת אומרת קטן בחצי מתותחי ה-12 אינץ'. כל תותח ענק שכזה היה צריך צריח גדול שיהיה מסוגל להסתובב לכל הכיוונים ומערכת מכנית מתוחכמת שתסיע את הפגזים, שכל אחד מהם שוקל כ-400 קילוגרם, ממחסני התחמושת שבבטן האונייה ואל הצריח עצמו. נוסף על כך יש לקחת בחשבון את כוחות הרתע האדירים שנוצרים כשמספר תותחים כאלה יורים יחד בקרב, כוחות שמפעילים לחץ מסיבי על גוף הספינה ומנסים לעוות אותו. כדי להתמודד עם לחצים כאלה גוף הספינה צריך להיות גדול ומכאן גם כבד יחסית. אל משקל הצריחים והפגזים צריך להוסיף את משקל השריון של הספינה. חברי הוועדה הניחו ובצדק שגם ספינות האויב ירו פגזים כבדים וארוכי טווח ולפגז כבד יש כוח חדירה גדול יותר מאשר פגז קל. כדי להתמודד מול איום הפגזים הכבדים ואיום הטורפדו יש לעבות את דופן הספינה באזורים פגיעים במיוחד, למשל האזור שבגובה פני הים שבו חור שיוצר פגז עשוי להטביע אותה. וכשאני אומר לעבות, אני מתכוון לעבות. עובי הדופן של הספינה באזור החגורה שבגובה פני הים היה 11 אינץ' או קצת פחות מ-30 סנטימטרים של פלדה. עובי בר השוואה לשריון שמקובל בטנקים מודרניים למשל. שריון רב שווה לפלדה רבה ופלדה רבה פירושה משקל רב. בצד החיובי הוועדה החליטה לוותר באופן סופי ומוחלט על הרעיון של הטבעת ספינות אויב באמצעות ניגוח, ולכן לא היה צורך לעבות באופן יוצא דופן את החרטום. רן לוי 28:38 השאלה הגדולה הייתה אם כן כיצד ניתן לבנות ספינה שתהיה גדולה וכבדה מספיק כדי לשאת תותחים גדולים ושריון עבה, אבל בוא בזמן תהיה מסוגלת להפליג מהר מספיק כדי להתמודד מול ספינות קטנות וזריזות יותר בדומה לאלו שהפעילו הצרפתים בזירות הקרב של נתיבי הסחר הבינלאומיים. שיטת ההנעה המקובלת באותם הימים הייתה מנוע קיטור מבוסס בוכנות. אבל למנועים האלה לא היו חזקים ואמינים מספיק כדי לעמוד במשימה. כדי לעמוד בדרישות שהעמיד ג'ון פישר על חברי הוועדה היה לפנות אל טכנולוגיה חדשנית שמעולם לא נוסתה בספינות בקנה מידה כה גדול. אני רוצה להראות לכם משהו. בואו נבקש מניר העורך שלנו להקפיץ אותנו לאנגליה. הו, מעולה ניר. תודה. אנחנו נמצאים כעת במוזיאון דיסקברי שבניוקאסל. סליחה, סליחה, אני אזוז קצת. אנחנו עומדים כעת בתוך אולם גדול לצד ספינה ייחודית ובעלת מבנה לא שגרתי כלל. אורכה של הספינה כ-30 מטרים אך רוחבה בסך הכל פחות מ-3 מטרים, כך שהמבנה העקרוני שמתקבל הוא כעין חץ ארוך ודק. גם החרטום שלידו אני עומד כעת הוא חד ודק כמו סכין שחותך את המים. צורת הסירה מעידה על אובססיה לדבר אחד ויחיד: מהירות. שמה של הספינה הוא טורביניה והיא תוכננה ונבנתה על ידי מהנדס וממציא בשם צ'ארלס פארסונס. כאמור המנועים המקובלים באותה התקופה היו מנועי קיטור מבוססי בוכנות. בתוך המנוע יש צילינדרים מעין חללים בצורת גליל, בתוך הצילינדר ישנה בוכנה שמסוגלת לנוע פנימה והחוצה בתוך חלל הצילינדר. יש לי אנלוגיה מצוינת לסידור הזה, אבל אנחנו אתם יודעים תוכנית לכל המשפחה. קיטור לוהט שמחומם בתוך דודים גדולים מוזרם בצינורות אל הצילינדרים. הנטייה הטבעית של הקיטור החם היא להתפשט, וכשהוא בתוך הצילינדר לחץ ההתפשטות של האדים דוחף את הבוכנה החוצה. תנועת הבוכנה דוחפת בתורה את הציר שעליו יושבת המדחף ומסובבת אותו. אבל מהירות הסיבוב של מנועי הבוכנות הייתה מוגבלת והם גם לא היו יעילים במיוחד. זאת אומרת מכל קילוגרם של פחם שנשרף כדי לחמם את המים שבדודים רק חלק קטן יחסית של האנרגיה הופנה בסופו של דבר לסיבוב המדחף. פארסונס הגה סוג חדש ושונה לחלוטין של מנוע בשם מנוע טורבינה. בדומה למנוע בוכנות גם מנוע הטורבינה היה מבוסס על קיטור, אבל עשה באדים הלוהטים שימוש אחר בתכלית. הטורבינה הייתה מורכבת מציר שעליו יושבים אלפי כנפונים קטנים. אדי הקיטור שהגיעו אל המנוע מהדודים לא התרחבו במקום באופן סטטי כמו במנוע בוכנות, אלא זרמו במהירות אדירה על הכנפונים וגרמו להם להסתובב. הכנפונים דחפו את ציר הטורבינה שהסתובב במהירות אדירה וסובב את ציר המדחף. המנועים הראשונים שפיתח פארסונס היו יבשתיים, עבור גנרטורים לייצור חשמל למשל, אבל חיש מהר הוא הבין שיש להם פוטנציאל גדול מאוד דווקא בעולם התחבורה הימית. מנועי טורבינה היו קטנים וקלים יותר ממנועי בוכנה וגם יעילים מהם, ולכן ספינה שמצוידת במנוע טורבינה תוכל להיות קטנה יותר ולהפליג רחוק יותר מספינה בעלת מנוע בוכנה. פארסונס הקים בית מלאכה שם עמל על פיתוח הגרסה הימית של מנוע הטורבינה שלו. לפארסון לא היה ניסיון בימאות או בתכנון ספינות, אך לאחר כארבע שנות עבודה הפיק תחת ידיו את הסירה הזו, הטורביניה, שבה היה מותקן מנוע הטורבינה החדשני. סליחה, סליחה, רגע... תודה. העבודה על המנוע לא הייתה פשוטה. ציר מדחף שהיה מחובר לציר הטורבינה הסתובב מהר כל כך עד שהמים סביב המדחף החלו לרתוח, תופעה שמכונה קוויטציה, ובועות הקיטור מנעו מהמדחף לדחוף את הסירה קדימה ביעילות. אני נמצא כעת בירכתי הטורביניה, שם אפשר לראות או במקרה שלכם לראות בעיני רוחכם את הפתרון שמצא פארסונס. הוא צייד את הסירה בשלושה צירים נפרדים במקום אחד, ועל כל ציר הוא התקין שלושה מדחפים במקום אחד. התוצאה הייתה סירת מרוץ שבניסויים הגיעה למהירות של 34 קשרים או 60 קילומטרים בשעה, מה שהפך אותה ללא שום צל של ספק לסירה המהירה ביותר בעולם מכל סוג שהוא. רן לוי 34:49 נציגי הצי עקבו אחר התקדמות העבודה בבית המלאכה בעניין, אבל פארסונס ידע שאם הוא רוצה לשכנע את הצי להתקין את מנועי הטורבינה החדשים שלו בספינות מלחמה, הוא צריך להוכיח את עליונותו של המנוע החדש על פני קודמיו. כדי להדגים, לא להשוויץ, בהמצאה החדשה שלו, בחר צ'ארלס פארסונס באירוע נוצץ במיוחד: חגיגות 60 השנה למלכותה של המלכה ויקטוריה, ה-Diamond Jubilee. ביוני 1886 ערך הצי הבריטי משט הצדעה חגיגי בהשתתפות מיטב הספינות לעיני נסיך הכתר וכל מפקדי חיל הים. תוך כדי משט ההצדעה בעוד הספינות הגדולות חולפות אל מול במת המכובדים, פרצה לפתע הטורביניה הקטנה דוהרת אל תוך הנמל ומזגזגת בין ספינות המלחמה. בעקבותיה דלקה סירת משמר של חיל הים שביקשה לסלק את האורחת המביכה והבלתי קרויה, אבל הטורביניה על תשעה מדחפיה והמנוע הייחודי שלה הייתה מהירה כל כך עד לסירת חיל הים לא היה שום סיכוי לתפוס אותה ולמעשה היא כמעט טבעה כתוצאה מגלי הירכתיים של הטורביניה. קיימות טענות סותרות לגבי התרגיל המבריק של פארסונס. יש מי שטוענים שבאמת זו הייתה הפתעה בלתי מתוכננת, ואחרים אומרים שפארסונס כנראה תיאם את כל הסיפור מראש עם קציני הצבא והמרדף כולו היה הצגה. לאור הקשרים של פארסונס עם הצי אני נוטה להאמין לטענה השנייה. אך כך או כך להדגמה במשט ההצדעה הייתה השפעה אדירה על דעת הקהל. מנוע הטורבינה הותקן בכמה ספינות סוחר ולאחר מכן גם במספר כלי שיט של הצי והוכיח את עצמו. ב-1904 כשניגשה הוועדה של ג'ון פישר לבחור את המנוע לאוניית המערכה העתידית, חבריה התלבטו בין מנוע הבוכנה הוותיק והמוכר ומנוע הטורבינה המרשים אבל לא מוכר. בסופו של דבר למרות שעד אז לא הותקן מנוע הטורבינה בכלי שיט בסדר גודל של אוניית מערכה, החליטה הוועדה להמר על המנוע של פארסונס. ב-1905 הגישה הוועדה את מסקנותיה לצי ולממשלה, ועל אף שהיה ברור שמדובר בוועדה מטעמו של ג'ון פישר, העובדה שמדובר היה בוועדה מקצועית שחבריה מומחים מנוסים נתנה תוקף מקצועי חזק להמלצותיה ופישר קיבל אור ירוק ותקציב לבניית הספינה. הקורות הראשונות הונחו באוקטובר 1905 וכשנה וקצת לאחר מכן שבר המלך אדוארד השביעי את בקבוק היין המסורתי על חרטומה של הדרדנוט כשהושקה למים. רן לוי 36:40 כדי להבין מה חלף במוחם של הצופים בטקס ההשקה של הדרדנוט ושל שאר העולם כשקרא את הדיווחים בעיתונים, צריך לקחת צעד אחורה ולהביט בתמונה גדולה יותר. כשמנסים להעריך את עוצמתה של מדינה כלשהי יש מגוון דרכים לעשות כן, בין אם במספרים אודות התוצר הלאומי הגולמי או חישובים סטטיסטיים אחרים. אבל במציאות אנחנו נוטים להסתמך על סממנים מופגנים וברורים יותר לעין. כשברית המועצות משגרת לוויין או אסטרונאוט ראשון לחלל, זו עוצמה. כשנושאת מטוסים אמריקאית עוגנת באמצע מפרץ חיפה בגודל של כל הצי הישראלי ועוד כמה כאלה, זו עוצמה. לא בכדי שואפות איראן וצפון קוריאה להשיג נשק גרעיני. פצצת האטום היא כלי נשק שמקרין עוצמה גם אם לא משתמשים בו. ספינת המלחמה הייתה פצצת האטום במירכאות של המאה ה-19, כלי הנשק שגילם יותר טוב מכל סטטיסטיקה כלכלית את דמותה של המדינה ועוצמתה. ספינות המלחמה היו פסגת הטכנולוגיה, שילוב של מכניקה, מטלורגיה, חשמל, כימיה ואינספור דיסציפלינות אחרות. לא פלא אם כן שכוחה של מדינה נמדד על פי הצי שלה. הבריטים היו גאים בצי האדיר שלהם שהטיל מורא על אויביהם יותר מכל זרוע אחרת של הצבא. הדרדנוט שקלה 18,000 טון, גדולה יותר מכל ספינת מלחמה אחרת עד אז. לשם השוואה, ספינת סער 5, ספינת הדגל של חיל הים הישראלי, שוקלת כ-1,000 טון בלבד. על סיפונה נשאה הדרדנוט לא שניים, לא ארבעה, לא שישה, עשרה תותחים של 12 אינץ', יותר מכל ספינה אחרת בעולם עד אז. כל תותח שכזה היה מסוגל להעיף שני פגזים במשקל של 400 קילוגרם, משקל של מכונית קטנה, למרחק של 22 קילומטרים או 12 מייל בכל דקה. המכונה האדירה הזו חתכה את הגלים במהירות של 21 קשרים, כמעט 40 קילומטר בשעה, מהר יותר מכל ספינת מערכה עד אז. רן לוי 38:53 אין פלא שברגע שהושקה הפכה הדרדנוט את כל אוניות המערכה האחרות ללא רלוונטיות. בכל הציים עצרו המספנות את עבודתן ומדינות ביטלו חוזים לבניית ספינות מלחמה. מהנדסים חזרו לשולחן השרטוטים. לכולם היה ברור שאף אחת מהספינות שקדמו לדרדנוט אינה מסוגלת להתמודד עימה בקרב ימי. הדרדנוט הייתה מפלצת אדירה של ברזל ופלדה שגימדה את כל מה שעמד מולה. לא פחות מהעוצמה הצבאית של הספינה נדהם העולם מהמהירות שבה נבנתה. 14 חודשים בלבד, שיא בניית אוניית מערכה שלא נשבר מאז. לשם השוואה, כשהחלו האמריקאים שנה מאוחר יותר לבנות ספינה בסדר גודל של הדרדנוט, ספינות מדגם South Carolina class, לקח להם שנה רק לנסח את החוזים מול קבלני המשנה. מהעובדה שבריטניה הצליחה לבנות מפלצת שכזו בתוך זמן כה קצר הייתה עדות מוחשית ודרמטית מאוד לעוצמתה התעשייתית של האימפריה. היו רבים בצי הבריטי שלא היו מאושרים מיוזמתו המהפכנית של ג'ון פישר. עיקר הביקורת עליו הייתה שבנייתה של הדרדנוט תעורר מרוץ חימוש חדש בין שאר המעצמות וכל אחת תמהר לבנות ספינות דרדנוט משלה. למרוץ חימוש שכזה יהיו שתי השלכות שליליות. הראשונה היא שתכריח את הבריטים להשקיע כסף רב בבניית ספינות גדולות נוספות, מה שיבטל את החיסכון שניסה פישר להשיג בתקציב הצי. השנייה היא שהשקת הדרדנוט תביא בסופו של דבר לערעור הדומיננטיות הצבאית של בריטניה בים למרבה האירוניה. כיצד? באותו הזמן נזכור היה לבריטניה יתרון של 2 ל-1 במספר הספינות בים כנגד כל מעצמה אחרת. ברגע שייכנסו ספינות דרדנוט לשירות בציים השונים, שאר ספינות הקרב יהפכו ללא רלוונטיות. וכיוון שקשה להאמין שבריטניה תוכל להרשות לעצמה לבנות ספינות כה גדולות ויקרות בכמות גדולה, לא תהיה לה ברירה אלא לוותר על היחס הרצוי של 2 ל-1 לכל ספינת אויב. אחד האדמירלים ביקר את החלטתו של פישר כך, ציטוט: 'כל הצי הבריטי הפך בין לילה למיושן וללא רלוונטי, בדיוק ברגע שבו היה בשיא יעילותו ושווה בעוצמתו לא רק לשני ציים, אלא באופן מעשי לכל שאר הציים בעולם יחד. הצי הרוסי חדל להתקיים, הצרפתים נמצאים בשפל, הגרמנים וארצות הברית לא עושים שום דבר יוצא דופן. ודווקא ברגע הזה בחרה האדמירליות הבריטית לפתוח במרוץ חימוש בינלאומי שסופו איש לא יכול לחזות'. סוף ציטוט. רן לוי 42:00 לג'ון פישר עם זאת לא היו ספקות לגבי החלטתו. הוא האמין שאם בריטניה לא תהיה הראשונה לבנות ספינות דרדנוט, מדינה אחרת תקדים אותה. והוא צדק לחלוטין. מסמכים היסטוריים מראים בבירור שכמעט כל הציים הגדולים בעולם בחנו לעומק תכנונים של ספינות בסדר הגודל ובעוצמה של הדרדנוט. היפנים בפרט היו על סף בניית ספינה ראשונה שכזו. כך או כך ברגע שהושקה הדרדנוט לא הייתה דרך חזרה. אוניית המערכה החדשה חוללה בשדה הקרב הימי מהפכה בסדר הגודל של המהפכה שחולל הטנק בשדה הקרב היבשתי. כל המעצמות מיהרו לתכנן ולבנות אוניות מערכה גדולות, מהירות וגדולות תותחים משלהן. בכל שנה הושקו ספינות גדולות יותר ויותר. ב-1914 למשל הושקה אוניית המערכה קווין אליזבת שקונתה ה-Super Dreadnought. משקלה היה 27,000 טון, פעם וחצי מזה של הדרדנוט. רוחב השריון שלה כמעט 40 סנטימטר, היא נשאה תותחים בקוטר 15 אינץ' והפליגה במהירות של 25 קשרים לעומת 21 של הדרדנוט. הקווין אליזבת גם הונעה בכוח נפט במקום פחם. עד מלחמת העולם השנייה הושקו ספינות דרדנוט יפניות, גרמניות, איטלקיות, צרפתיות, אמריקאיות ובריטיות במשקלים של עד 50,000 טון במקרים מסוימים. מהרגע שהושלמה הדרדנוט ניקרה שאלה אחת במוחותיהם של כל הימאים, הקצינים והאדמירלים: האם היא שווה את זה? האם אוניות המערכה הגדולות והאדירות האלה שכל כך יקר לבנות אותן אכן מסוגלות למחות ציים שלמים ממרחק של קילומטרים? ההזדמנות הראשונה לענות על השאלות הטורדניות האלה הגיעה סוף סוף כעבור 10 שנים, ב-1916. מלחמת העולם הראשונה הייתה שיא של תהליך בן כמה עשרות שנים שבו גברה בהתמדה המתיחות שבין בריטניה וגרמניה. הגרמנים, שרק לפני זמן לא רב במונחים היסטוריים התאחדו והפכו מאוסף של נסיכויות למדינה אחת, היו בדרכם להיות מעצמה. לגרמנים הייתה האוכלוסייה המשכילה ביותר באירופה, אוניברסיטאות מהטובות בעולם ומסורת מפוארת של מצוינות טכנולוגית שמוכרת לנו גם היום. הרוסים והצרפתים, מי שפעם היו יריבותיה של אנגליה, הבינו חיש מהר ממי הן באמת צריכות לפחד וכרתו ברית עם הבריטים כנגד הגרמנים. רן לוי 45:01 כפי שחששו הבריטים, מרגע השקת הדרדנוט נכנסו גרמניה ובריטניה למרוץ חימוש ימי היקר ביותר בהיסטוריה. הגרמנים ידעו שצי חזק הוא אבן בניין חיונית בדרך לסטטוס של מעצמה גלובלית והם היו מוכנים להשקיע תקציבי עתק בהקמת צי של ספינות דרדנוט. הספינות הגרמניות היו בדרך כלל קטנות יותר ממקבילותיהן הבריטיות, אך מתקדמות יותר טכנולוגית. הן היו בעלות משקפות וכוונות טובות יותר, שריון עמיד יותר וגופים יציבים יותר במים. לבריטים לא הייתה כל ברירה וכדי לשמר את העליונות האימפריאלית שלהם היו מוכרחים לבנות ספינות דרדנוט שתעלה על זו של הגרמנים. מפרוץ המלחמה היו לבריטים 49 אוניות מערכה לעומת 29 לגרמנים. עליונות ימית ברורה, אך ללא היחס של 2 ל-1 שהבריטים התרגלו אליו בשנים הקודמות. עם תחילת המלחמה ב-1914 הטילו הבריטים מצור ימי על גרמניה וחסמו את המסחר הימי אליה. אפשר היה לצפות לאחר ההשקעה הפיננסית המסיבית של שתי המעצמות בבניית הציים שלהם, שהגרמנים והבריטים יסוסו אלי קרב וישלחו את אוניות המערכה שלהם להתנגח אלו באלו, אבל למרבה האירוניה דווקא העלות הגבוהה של הדרדנוטס היא זו שהשאירה אותן מחוץ למשחק. הגרמנים פרסו שדות מוקשים ימיים וסירות טורפדו מהירות בקרבת החוף, כך שהבריטים לא ססו להכניס את אוניות המערכה היקרות שלהם לגוב אריות מסוכן שכזה. הגרמנים מצידם ידעו שהתנגשות ישירה עם הצי הבריטי האדיר תסתיים סביר להניח בהשמדתו של הצי היקר שלהם, ולכן העדיפו להכות בבריטים בעזרת ספינות טורפדו זולות וצוללות שהיו חשאיות יותר ופגיעות פחות מהאוניות הגדולות והכבדות. התוצאה הייתה שבמשך שנתיים תמימות, בעוד הצבאות היבשתיים מקיזים זה דמו של זה לאורך קווי החפירות ושני הצדדים סופגים מיליוני אבידות, דווקא הציים היקרים והיוקרתיים ישבו בחוסר מעש ולא תרמו דבר למאמץ המלחמתי. חוסר המעש הזה הוביל לתסכול אדיר בשני הצדדים. המלחים והקצינים הגרמנים היו מתוסכלים מכך שהם לא עושים שום דבר כדי להסיר את המצור הימי שחנק את כלכלת גרמניה והרעיב את אזרחיה. ועמיתיהם הבריטים הביטו בעיניים כלות על חיילי צבא היבשה שלחמו בעוז וגנבו במירכאות את כל התהילה. התסכול בצד הבריטי גבר עוד יותר בעקבות שורה של הצלחות גרמניות שגבו מהבריטים מחיר כבד. צוללות גרמניות הטביעו שלוש ספינות בריטיות בצפון, וספינות גרמניות הצליחו להטביע שתיים נוספות בצידו השני של כדור הארץ, בדרום אמריקה. לא היה די בהצלחות אלה כדי לערער את העליונות הימית של הבריטים, אבל הציבור הבריטי לא אהב לראות את הצי היקר והמפואר כושל פעם אחר פעם. המצור הימי היה יעיל מאוד, אבל הרעבה איטית של מיליוני גרמנים היא הרבה פחות דרמטית ומספקת ממראה של ספינת אויב שוקעת במים. רן לוי 47:53 ג'ון פישר היה בשלב זה אזרח. הוא פרש מהצבא ב-1910 וכאות תודה על שירותו זכה בתואר אצולה: הברון הראשון פישר. על פי המסורת לכל בית אצולה יש מוטו משלו והמוטו שבחר פישר לעצמו היה 'Fear God and Dread Nought' או בתרגום חופשי 'פחד מאלוהים ופחד מכלום'. וינסטון צ'רצ'יל, שבמלחמה העולם היה ראש האדמירליות - הגוף הממשלתי שמפקח על הצי - קרא לפישר אל הדגל בתקווה שיסייע להחזיר לצי את כבודו האבוד. פישר, אז כבר כבן 70, הסכים וחזר להיות מפקד הצי. תחת פישר שלחו הבריטים אל דרום אמריקה שייטת של מספר סיירות מערכה. סיירת המערכה, Battlecruiser, הייתה סוג נוסף של ספינה שיזם ג'ון פישר במקביל לבנייתן של הדרדנוטס. לסיירת המערכה היו פחות תותחים מלה-דרדנוט והשריון שלה היה קל יותר, אבל היא הייתה מהירה יותר ובעלת טווח פעולה גדול. סיירות המערכה הבריטיות מיהרו דרומה, פגשו את הצי הגרמני וכפי שקיווה פישר, הכו אותו שוק על ירך. זו הייתה הצלחה מעודדת, אבל אפשר לראות בה רק כמתאבן למנה העיקרית שכולם ציפו לה: קרב שבו ישתתפו הדרדנוטס עצמן. ובמאי 1916 הוגשה סוף סוף המנה העיקרית לשולחן. הגרמנים החליפו את מפקד הצי שלהם והאדמירל הגרמני החדש היה נועז הרבה יותר מקודמו. הוא החליט ליטול יוזמה ולהוציא את הדרדנוטס הגרמניות מהנמל. כיוון שידע היטב שלבריטים יתרון מספרי באוניות מערכה, החליט שלא לתקוף את הדרדנוטס הבריטיות אלא רק את סיירות המערכה שלהן. וכיוון שדרדנוט חזקה בהרבה מסיירת מערכה, הדרדנוטס הגרמניות יוכלו להשמיד את סיירות המערכה הבריטיות ללא קושי. אך מה שמפקד הצי הגרמני לא ידע הוא שהבריטים פיצחו זה מכבר את צפני התקשורת הגרמניים. כשה-High Seas Fleet הגרמני יצא מהנמל אל הים הצפוני, כבר חיכה לו שם ה-Grand Fleet הבריטי במלוא עוצמתו. המבנה העקרוני של שני הכוחות היה זהה. אוניות המערכה הגדולות והחזקות הפליגו יחד בקבוצה אחת שהיוותה את עיקר כוח ההשמדה של הצי, ושייטת סיירות מערכה קלות ומהירות הפליגה לפני הכוח העיקרי כדי לגלות את מיקום האויב ולהכווין את אוניות המערכה. ב-31 במאי נתקלו הכוחות הקדמיים של הבריטים והגרמנים זה בזה, לא הרחק מחצי האי יוטלנד שלחופי דנמרק. כשהבחינו הסיירות הגרמניות בבריטיות הן פנו לאחור והחלו בורחות דרומה כדי למשוך את סיירות המערכה הבריטיות ולפתות אותן לעימות חזיתי עם הכוח העיקרי של הדרדנוטס הגרמניות שארב להן שם. הסיירות הבריטיות דלקו אחר הספינות הגרמניות, אך כשהבחינו באוניות המערכה הגרמניות העדיפות הסתובבו וברחו צפונה. מבחינת הגרמנים זה היה צפוי לחלוטין כמובן, אבל מה שהם לא ידעו זה שהסיירות הבריטיות מנסות למעשה לפתות אותם להתקרב אל אגרוף הברזל של הגרנד פליט. הגרמנים בלעו את הפיתיון ורדפו אחר הסיירות החלשות בשעה שהם מצליחים להטביע שתיים מהן. ואז לקראת הערב התנגשו הציים הגדולים זה בזה. אנחנו נמצאים כעת במרכז הקרב הימי הגדול ביותר בהיסטוריה. מסביבנו שואטות 250 מפלצות ברזל משוריינות, מחליפות מהלומות אמתניות באמצעות תותחיהן הענקיים. פגזים נופלים לכל עבר, מרימים סילונים אדירים של מים אל השמיים. הבריטים הצליחו להכות בכוח הגרמני והטביעו כמה וכמה סיירות. שם, לא רחוק מאיתנו, אפשר לראות את אחת הסיירות הגרמניות הטבועות. היא ארוכה כל כך עד שהחרטום שלה נעוץ בקרקעית הים והירכתיים שלה בוקעות מתוך המים לגובה של יותר מ-10 מטרים. הגרמנים הבינו חיש מהר לאיזו מלכודת הם נפלו והחליטו לברוח, אבל בכל ההמולה, עשן התותחים והסנוור של השמש השוקעת, שני הצדדים התקשו לנהל קרב מסודר. זכרו שבמלחמת העולם הראשונה הרדיו היה בחיתוליו ומרבית התקשורת בין הספינות עדיין נעשתה באמצעות הבהוב פנסים וסימון בעזרת דגלים. גם התותחנות שהפגינו שני הצדדים לא הייתה מספיק טובה עדיין ואחוז הפגיעות מסך הפגזים שנורו היה מזערי. סדרה של טעויות ולא מעט מזל רע לבריטים הביאו לכך שהגרמנים הצליחו להשיג ספינותיהם דרומה ולחזור לנמל בשלום. רן לוי 53:23 קרב יוטלנד אם כן הסתיים באנטי קליימקס. שני הצדדים הכריזו על ניצחון כמובן, אבל במציאות זה היה תיקו מאכזב לשניהם. שני הצדדים ספגו אבידות קשות. 14 ספינות ו-6,000 הרוגים לבריטים, ו-11 ספינות וכ-2,500 הרוגים לגרמנים. שני הצדדים לא איבדו ספינות דרדנוט, אלא רק סיירות ומשחתות קטנות יותר. הבריטים קיוו לניצחון היסטורי ומכריע בסגנון קרב טרפלגר, אבל לא הצליחו לטאטא את הים. למרות שהם שמרו על עליונות ימית מובהקת, הם נותרו כשחצי מתאוותם בידם. הגרמנים המאוכזבים חזרו אל המצור הימי המחניק, אבל היו יכולים להתנחם בכך שהתמודדו בכבוד כנגד הצי החזק ביותר בעולם ושרדו. בשורה התחתונה, קרב יוטלנד לא שינה את המצב הטקטי באזור. הגרמנים עדיין היו שרויים במצור והבריטים עדיין היו חייבים לשמור מפני האיום הפוטנציאלי של הצי הגרמני ולהקדיש לו את המשאבים המתאימים. מכאן ועד סוף המלחמה לא התחולל עוד אף קרב ימי משמעותי בסגנון קרב יוטלנד בין הגרמנים והבריטים. למעשה, קרב יוטלנד הוא הקרב הימי המשמעותי היחיד בהיסטוריה שבו השתתפו דרדנוטס. זה אנטי קליימקס אדיר. הדרדנוטס מעולם לא הוכיחו את עצמן בקרב. הן היו אקדח שהופיע במערכה הראשונה ולא ירה במערכה השלישית. למעשה המעבר לספינות פלדה גדולות אפילו הרע בבאופן ניכר את סיכויי ההישרדות של אנשי הצוות במקרה של פגיעה קטסטרופלית בספינה. אם ספינת עץ נפגעה מאש תותחים היא הייתה נשרפת ומתפרקת, אבל נדרשו לה עשרות דקות כדי לטבוע. כשספינת מתכת נפגעת באופן קריטי היא מתפרקת וטובעת בתוך דקות. המלחים אינם מסוגלים לברוח. הנה עדותו של קצין בריטי זוטר ששירת על סיפונה של סיירת המערכה קווין מרי בקרב יוטלנד. הקווין מרי ספגה פגיעות קשות והחלה נוטה על צידה, ציטוט: 'עליתי אל הסיפון וכשהגעתי לדופן הספינה היה שם קהל גדול של חיילים שלא נראו נלהבים במיוחד לקפוץ למים. קראתי להם 'קדימה חבר'ה, מי בא לשחות?'. מישהו צעק לי 'היא לא תצוף הרבה זמן'. אבל משהו ואין לי מושג מה דרבן אותי לברוח. טיפסתי מעל הדופן וקפצתי למים כשיותר חמישה חיילים בעקבותיי. התרחקתי מהספינה בשחייה הכי מהר שיכולתי והצלחתי להגיע למרחק של אולי 30 מטרים כששמעתי רעש אדיר. הסתובבתי והבטתי סביב. האוויר היה מלא ברסיסים ובשברי מתכת'. סוף ציטוט. הקצין הזוטר בדומה לשאר החיילים על הסיפון לא ידע שפגז גרמני שפגע במאגרי התחמושת של הספינה הבער אותם והפיצוץ שהתחולל כתוצאה מכך קרע את הספינה לשניים, ציטוט: 'רסיס גדול חלף ממש ליד ראשי ובתגובה אינסטינקטיבית צללתי אל תוך המים כדי שלא להיפגע. נשארתי מתחת למים כמה זמן שרק יכולתי ואז הרמתי את ראשי שוב. מאחוריי שמעתי רעש של מים רבים כמו גלים המתנפצים אל החוף והבנתי שזו מערבולת היניקה שהשאירה מאחוריה הספינה שנעלמה לגמרי. בקושי הספקתי למלא את ריאותיי באוויר לפני שנשאבתי אל תוך המערבולת. הרגשתי שאין טעם להילחם בה. אמרתי לעצמי 'מה הטעם להיאבק, אתה גמור'. כמעט שנכנעתי אבל קול קטן בראשי המשיך לקרוא לי 'אל תיכנע, תמשיך לשחות'. סוף ציטוט. הקצין הזוטר ועוד 19 חיילים היו הבודדים מתוך 1,266 אנשי הצוות של הקווין מרי ששרדו ועם אלה מצולות בתוך שניות ספורות בלבד. המקרה הזה לא היה יוצא דופן. כמעט בכל פעם שטבעה ספינה חיילים ספורים הצליחו לשרוד במזל גדול. לימאי ששירת בחדר המכונות או באחד הסיפונים התחתונים לא היה שום סיכוי מעשי להינצל. ברגע שהספינה נפגעה החשמל כבה ובאפילה לא היה אפשר למצוא את הדרך החוצה בתוך כמה עשרות השניות שעמדו לרשות החיילים. וגם אם הצלחת לקפוץ למים מהספינה השוקעת, כפי שמלמדת עדותו של הקצין מהקווין מרי, סיכויי ההישרדות אינם גבוהים במיוחד. במקרים רבים פני המים היו מכוסים בשמן בוער וסמיך, לא היו פיסות עץ מספיקות שאפשר להיאחז בהן. פגזים שנחתו במים הרגו ניצולים רבים ואחרים נדרסו על ידי ספינות חולפות במהלך הקרב. בשורה התחתונה הסיכויים היו לרעתך. מאוד. ואם בקרבות כנגד נפוליאון איבדו הבריטים 3 עד 4 אחוזים מהימאים שלהם בקרב, הרוסים בצושימה למשל איבדו 60 אחוזים מהימאים. רן לוי 58:37 אחרי מלחמת העולם הראשונה המשיכו המעצמות לבנות אוניות מערכה גדולות יותר ויותר, אבל במלחמת העולם השנייה עלתה לגדולה ספינת מלחמה מסוג אחר לגמרי: נושאת המטוסים. המטוס הוכיח את עצמו ככלי נשק יעיל בהרבה מהתותח הכבד ונושאות המטוסים החליפו את אוניות המערכה כליבת עוצמתו של הצי. אוניות המערכה ירדו מגדולתן והופנו למשימות סיור, הגנה על נושאות מטוסים והפגזת חופים. כשהופיע הטיל המונחה במחצית השנייה של המאה ה-20 הפכו אוניות המערכה ללא רלוונטיות לגמרי. ספינות קטנות בהרבה צוידו בעוצמת אש קטלנית ומדויקת יותר מכל תותח וכבר לא הייתה סיבה טובה להחזיק באוניות המערכה היקרות. הן פורקו ונגרסו וכיום אין צי שמחזיק בדרדנוטס בשירות פעיל. סיירות המערכה שהיו האחיות הקטנות של הדרדנוטס הן כיום ספינות המלחמה הגדולות ביותר בשימוש סדיר. מהו אם כן פסק הדין של ההיסטוריה? האם היו ספינות הדרדנוט לא יותר מאשר רעיון מגלומני שגרר את המעצמות למרוץ חימוש יקר ומעולם לא מימש את כל ההבטחות הגרנדיוזיות שהיו גלומות בו? לא. למרות שנעלמו ואינן עוד וגם כשהפליגו בימים לא הכריעו קרבות בנוקאאוט כפי שציפו מהן, הדרדנוטס מילאו תפקיד מכריע בהיסטוריה. הן הכריחו את הציים בכל רחבי העולם לעבור תהליך מודרניזציה עמוק וכואב ששלף אותם מהמאה ה-19 והזניק אותם בכמה עשרות שנים ספורות אל מציאות חדשה לגמרי, כמו למשל שינויים במבנה ובאיכות כוח האדם ששירתו על הספינות. בעבר האנשים שאיישו את הספינות היו צריכים להיות מוכשרים ובעלי נכונות לעבודה קשה, אבל לאו דווקא משכילים במיוחד. כתוצאה מכך הבדלי המעמדות בין הקצינים והחיילים היו ברורים וחדים מאוד. הקצינים המשכילים שהגיעו ממשפחות עשירות ומיוחסות לא נהגו להתערבב עם המלחים הפשוטים שלפעמים אפילו לא ידעו קרוא וכתוב. היחס אל המלחים הפשוטים מצד הקצונה התאים למצב: זלזול, תנאי מגורים נוראיים, אוכל גרוע ודרישות משמעת נוקשות שלעומתן גם הטירונות של גולני נראית כמו מצעד הגאווה בתל אביב. הדרדנוטס לעומת זאת דרשו כוח אדם מסוג שונה לחלוטין. הספינות המתוחכמות הללו על שלל מערכות הנשק והמנועים המודרניים שלהן היו זקוקות למפעילים מומחים, אנשים שלמדו את המערכות וידעו איך להתמודד מולן. במילים אחרות, אנשים משכילים ובעלי מקצוע: טכנאים, מכונאים, מהנדסים. בספינות מדור המפרש רק אחוזים ספורים מאנשי הצוות היו בעלי כישורים מקצועיים. לעומת זאת בספינות דרדנוט כ-3/4 מהצוות היה מורכב מאנשים שהוכשרו באופן ספציפי לתפקיד שאותו היו אמורים למלא. דרישות כוח האדם החדשות הביאו לכך שכעת התמודד הצי הבריטי על ליבם של מלחים פוטנציאליים בשוק העבודה שהיה שונה לגמרי לעומת מספר שנים קודם לכן. לאנשים משכילים ומוכשרים היו אלטרנטיבות ביבשה, הם הצליחו למצוא לעצמם תעסוקה מכובדת ולא בהכרח היו מוכנים להתגייס לצי שבו הקצינים מתייחסים אליהם כמו אל פראים בספארי שבאפריקה. אדמירל ג'ון פישר היה מבין הראשונים להבין שכוח האדם של הצי הוא הנכס הגדול ביותר שלו, חשוב יותר אפילו מהספינות עצמן. אחרי הכל לבנות דרדנוט לוקח שנה או שנתיים, אך כדי להכשיר איש צוות לתפקידו בצורה טובה נדרשות 5 או 6 שנים. פישר הכניס שיפורים משמעותיים בתנאי המחיה של המלחים. הוא העלה את השכר, שיפר את תנאי המגורים והמזון והכניס לספינות מכשירי חשמל מודרניים כגון מקררים, תנורים וכדומה. המשמעת הפכה להיות הגיונית ונוחה יותר. בסיסי הכשרה הוקמו על היבשה ובהם הוכשרו החיילים עוד לפני שיצאו לים. בתוך הספינות עצמן אנשי צוות מומחים הפכו להיות חשובים וחיוניים לתפקודה של הספינה לא פחות ולפעמים אפילו יותר מקצינים זוטרים, והבדלי המעמדות בין הקצינים והחיילים הפשוטים הטשטשו באופן ניכר. במילים אחרות כשאנחנו מתבוננים על חיל ים מודרני, שלנו ושל שאר הציים, על קצינים שעוברים הכשרה ממושכת ואפילו לומדים לתארים אקדמיים, על נגדים ותיקים ומנוסים שנושאים על גביהם מחלקות בספינה לאורך שנים ועל בתי ספר לאלקטרוניקה ומכונאות ושאר מתקני הכשרה שהם היום לא פחות חשובים לצי מאשר הספינות שלו, אנחנו מתבוננים על צי שהוא תולדה ישירה של המהפכה שחוללו הדרדנוטס. זו מהפכה שהביאה לכך למשל שכבר לא מגייסים יותר לשירות ילדים בני 13 שלא הספיקו אפילו ללמוד בתיכון, ילדים כמו ג'ון פישר עצמו. שירות על אוניית מערכה לעידן הדרדנוט היה מקור לגאווה אדירה עבור המלחים שהרגישו שהם מגלמים בדמותם או בספינות האדירות עליהן שירתו את עוצמתה של ארצם. אפשר לחוש בגאווה הזו בתיאור של מלח בריטי את יציאתו של הגרנד פליט אל הקרב ביוטלנד, ציטוט: 'לכל כיוון שבו הסתכלת היו ספינות עד אל מעבר לאופק. ואז לפסוף הגיעה הארמדה הענקית של 30 אוניות מערכה מתקדמות בחמישה טורים או יותר מוקפות במסך צפוף של משחתות. זה היה מחזה שדוגמתו לא ייראה עוד לעולם'. סוף ציטוט. האם נזכה לחזות שוב ביום מן הימים במכונות הענקיות המפלצתיות ומעוררות ההשתאות האלה, הדרדנוטס? קשה לי להאמין. הטכנולוגיה המודרנית נותנת יתרון לתחכום, זריזות ויעילות על פני עוצמת אש פראית ועשרות אלפי טונות של פלדה מחוסנת. אבל אם יצא לכם לראות שוב את הסרט מלחמת הכוכבים או כל סרט מדע בדיוני אחר שבו חוצה חללית ענקית את המסך בכבדות עטורה בתותחים כבדים, תוכלו אולי לחוש בהד של ההתפעמות שאחזה באנשי תחילת המאה ה-20 כשצפו בדרדנוטס יוצאות מהנמל. רן לוי 66:35 ניר... מה זה... אלוהים אדירים... הכנסת לי דרדנוט לחדר העבודה? בחייך, הרסת לי את הבית! תראה, כל הקיר התמוטט, הגג הלך. אתה יודע כמה זמן ייקח לי לנקות את האבק? נו, ניר, באמת... אויש. להתראות בפרק הבא.
        ]]></content:encoded>
    </item>
    
    <item>
        <title>452: משחק החיים של קונווי [עושים היסטוריה]</title>
        <link>https://mat-mo.github.io/podtext/episodes/vshym-hystvryh/452-mshkhq-hkhyym-shl-qvnvvy-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/452-mshkhq-hkhyym-shl-qvnvvy-vshym-hystvryh.html</guid>
        <pubDate>15 בספטמבר 2025</pubDate>
        <description>Transcript for 452: משחק החיים של קונווי [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>453: תמ"ק עוזי - עלייתו ונפילתו של אייקון ישראלי (ש.ח.)</title>
        <link>https://mat-mo.github.io/podtext/episodes/vshym-hystvryh/453-tm-q-vzy-lyytv-vnpyltv-shl-yyqvn-yshrly-sh-kh.html</link>
        <guid>https://mat-mo.github.io/podtext/episodes/vshym-hystvryh/453-tm-q-vzy-lyytv-vnpyltv-shl-yyqvn-yshrly-sh-kh.html</guid>
        <pubDate>29 בספטמבר 2025</pubDate>
        <description>Transcript for 453: תמ"ק עוזי - עלייתו ונפילתו של אייקון ישראלי (ש.ח.) from עושים היסטוריה</description>
        <content:encoded><![CDATA[
            שני 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע אבל אם הוא עשה ככה'. תקשיבו לזה: יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי הפרסומת הזאת נועדה לכם. רן לוי 01:40 חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 שלום וברוכים הבאים לעושים היסטוריה, פרק 453: עוזי, עלייתו ונפילתו של אייקון ישראלי. שידור חוזר. את הפרק שתשמעו מיד הקלטתי אי שם בסביבות 2012, אני חושב. במקור הוא הוקלט בשני חלקים שלצורך השידור הזה איחדתי אותם לפרק אחד. אז איפשהו באמצע אתם תשמעו אותי מדבר על 'בפרק הבא כך וכך', אבל אין בפרק הבא, זה הכל בפרק הזה. מה שיותר מעניין לדעתי זה שמאיזושהי סיבה אני כבר לא ממש זוכר, אולי מכיוון שזה היה לקראת חגיגות הפרק ה-200 של עושים היסטוריה, החלטתי לעשות אותו אז כמעין פרק אולסטאר של עולם הפודקאסטים הישראלי והזמנתי את כמעט כל הפודקאסטרים המובילים של אותה התקופה להשתתף בו. שאגב, כיף לראות שחלק לא מבוטל מהם, כמוני, עדיין פעילים גם היום, בערך 13 שנה מאוחר יותר. אז ללא כל סדר מיוחד, תשמעו בפרק הזה את אילנה בקסיס מהפודקאסט 'דברי הימים', יפתח מזור מ'פה ושם בארץ ישראל', יובל מלחי מ'קטעים', רם שרמן ודורון ניר מ'גיקונומי', אבי וולר מ'היסטוריה של האימפריה הרומית', עידן כהן שהיה אז העורך הראשי של 'סיפור משפחתי', ועוד שני פודקאסטרים אמריקנים שהכרתי, ג'ונתן אוקס ופיליפ ווליקה. אם אתם חובבי נוסטלגיה של פודקאסטים, אני בטוח שהפרק הזה יעשה לכם קצת נעים בלב. בסוף הפרק אני אתן כמה תיקונים לשגיאות שנפלו בפרק, כולל טעות שהיא כנראה הטעות שקיבלתי עליה הכי הרבה הערות אי פעם בהיסטוריה של עושים היסטוריה. גם עוד כמה תוספות מעניינות ששלחו לי מאזינים לאורך השנים. זהו, האזנה נעימה. אלי אשד 06:41 עוזי היה ילד יקה, מוצא גרמני, כלומר השם המקורי שלו היה גרהארד, משהו כזה. הוא נולד בגרמניה. אבא שלו אגב דמות מעניינת בפני עצמו. הוא היה צלם אווירי אחד הראשונים במלחמת העולם הראשונה בתקופה שהתחילה הלחימה באוויר, ואז התחילו גם הנושא של הצילום מהאוויר בצבא הגרמני. ואביו של עוזי היה אחד הראשונים הראשונים, אולי אפילו הראשון בכלל. כשהוא עלה לארץ ישראל, הוא עלה בלי משפחתו. הוא התגרש אז מאשתו, הסיבות לא ברורות, מן הסתם לא בהכרח קשור לזה, אבל הוא עלה כגרוש לבד. אשתו נשארה בגרמניה עם הילדים, עם הבן גרהארד. ואז כשהסתיימה המלחמה הוא הפך להיות צייר, צייר די ידוע, עד שבאיזשהו שלב בראשית שנות ה-30 כנראה קלט מה הולך להיות בגרמניה ופשוט עשה עלייה לארץ ישראל, התיישב שם בקיבוץ. ושם קודם כל הוא הפך להיות מורה לאמנות, אבל לפי אחת הגרסאות יש על זה קצת ויכוח, הוא גם לימד את אנשי ההגנה את הנושא של הצילום האווירי והיה צלם אווירי ראשון של מה שהפך להיות צה"ל. כלומר, אדם בולט וחשוב בפני עצמו. האבא, כשהוא עוד היה בגרמניה, היה לו אוסף גדול של כלי נשק. עוזי היה רואה אותם על הקירות, מתעניין, בודק, שואל. אני לא יודע אם האבא המשיך להתעניין בכלי נשק גם בארץ, אבל עוזי בהחלט כן. אמא של עוזי גרה עם ידידה שלה, לאותה ידידה היה אח נאצי, קצין ב-SS. עכשיו אנחנו לא יודעים בדיוק מה קרה עם הקצין הנאצי מה בדיוק קרה במשפחה, אבל כנראה שבאיזשהו שלב הוא הזהיר אותם או שהוא איים עליהם 'תסתלקו מכאן אחרת יהיה לכם רע מאוד'. עוזי גרהארד קודם כל נשלח לבית ספר באנגליה, ואחר כך הוא עלה לארץ והתיישב בקיבוץ של אבא שלו. רן לוי 09:33 גרהארד מצא את עצמו בקיבוץ יגור, לא רחוק מחיפה. את השם עוזיאל או בקיצור עוזי שאל גרהארד מהתנ"ך, שם הוא מסמל כוח, עוצמה וחוסן. 'אדוני עוזי ומעוזי ומנוסי ביום צרה. אליך גויים יבואו מאפסי ארץ ויאמרו, אך שקר נחלו אבותינו. הודיעם את ידי ואת גבורתי וידעו כי שמי אדוני'. אלי אשד 10:25 עוזי שם הכי צברי שאתה יכול לחשוב עליו. סופר צברי אם תרצה. עוזי זה גם היה שם של סדרת הסאטירות של בנימין תמוז ועמוס קינן, של הצבר שלועג לכל הירחמיאלים האלה מהמפלגה. עוזי, למה עוזי? כי זה השם הכי צברי שרק יכול להיות. הוא הפך להיות לארץ-ישראלי, לוחם, נזעם. הוא ידע בדיוק כמובן מה קרה בגרמניה והוא התחיל להתעניין מאוד בנושא של הנשק. אנחנו מדברים כבר על שנות ה-40. אז כבר כולם היו מאוד מודעים לנושא של ביטחון, של הגנה, המאבק נגד הערבים, הנאצים שנמצאים בשער. אז כן, עוזי הצעיר בן ה-20 התחיל להתעניין בכלי נשק, באקדחים וברובים. הוא היה בודק אותם, הוא היה נוסע לחיפה ובאיזשהו שלב הוא קיבל אקדח מחבר שלו. ויום אחד הוא נתפס בידי המורה שלו כשהוא משחק עם אקדח והמורה ישר נתן לו סטירת לחי ושאל אותו 'מה זה? מה אתה מתעסק עם דברים כאלה?'. כי מילדים עוד לא ציפו. אחר כך אבל הוא המשיך, כי בחברה שהוא היה, חברה קיבוצית, כן ציפו מאנשים שיתעסקו בדברים כאלה. כן רצו, אולי לא בבית הספר אבל בהחלט כן בהמשך. בשנת 1943 עמד לעבור לקיבוץ עין חרוד. באותם הימים החלו הבריטים לערוך את חיפושיהם אחרי כלי נשק בקיבוצים, ועוזי היה צריך לעבור עם מחלקתו למקום אחר. הוא ארז את שרטוטיו ואת הכלי לדוגמה שבנה והסתירם במכונית בין קופסאות של ירקות וקיווה כי הכל ילך כשורה. אך ליד חיפה נעצרה המכונית ונערך חיפוש והכלים שהוחבאו נמצאו. הם כנראה גילו שהוא אחראי על הנשקייה בקיבוץ שלו, מה שנקרא היום 'סליקים' וכל הדברים האלה איפה שהם היו מחביאים את כלי הנשק של ההגנה, והכניסו אותו הבריטים לכלא למשך כמה שנים טובות. אז הוא היה כמה שנים בכלא במהלך שנות ה-40, ניצל את השהות שלו בכלא היטב. הוא קרא כל מה שהוא יכול היה על נשק, כלי נשק, אקדחים, רובים, וככל הנראה הוא חשב כל הזמן איך אפשר לשפר. רן לוי 13:42 והיה הרבה מה לשפר. כלי הנשק שהיו בשימוש לוחמי המחתרות כדוגמת הסטן הבריטי היו זולים ופשוטים לייצור, אבל גרועים מכל בחינה אחרת. הם סבלו ממעצורים רבים ואי-דיוק ניכר. אלי אשד 14:15 הבעיות עם כלי הנשק האחרים, הטומיגאן, השמייסר, שפשוט הם היו איטיים. היו יורים בהם ולא תמיד... היית צריך משהו מהיר, קל ונוח להפעיל אותו במצב של מבצע, של מתקפה או הגנה. בדרך כלל מבצעי התקפה על הצד השני, על הערבים. צריך משהו קל מאוד, נוח מאוד ויעיל מאוד, ועוזי עמד על הסטנדרטים האלה. כשהוקמה מדינת ישראל התגייס עוזי גל לצה"ל, השתתף במספר פעולות קרביות והתנדב לקורס קצינים. הוא עבר קורס מיוחד בצה"ל, והוא תוך כדי המשיך לפתח ולשכלל את הרעיון שלו שזה מה שהפך להיות העוזי. ואז הוא פנה למפקד הקורס, מאיר זורע, והראה לו את מה שהוא יצר שזה בעצם התת-מקלע מה שאנחנו קוראים לו. מאיר זורע קצת הופתע. אתה לא מצפה שאיזה חייל שלך פתאום מגיע אליך עם דבר כזה. אז הוא בדק, מרשים מאוד. מיד רץ ושלח מכתב לרמטכ"ל דאז של צה"ל, נדמה לי שזה היה יעקב דורי, אמר לו 'תשמע, יש כאן איזה בחור מוכשר מאוד שיצר כלי נשק. שמע, זה ממש אני בדקתי אותו, הוא עושה עליי רושם משהו יוצא מן הכלל. בוא ננסה את זה'. פשוט משהו מרשים. חיים לסקוב 14:39 אל ראש מחלקת ההדרכה במטכ"ל חיים לסקוב. הנדון: תת מקלע חדש. רצוף בזה דוגמה של תת מקלע המיוצר אישית על ידי סגן חניך עוזיאל גל. בדקתי אישית את הכלי ולהלן מסקנותיי: א. החזקה מצוינת, מונח ביד להפליא. ב. כיוון אינסטינקטיבי מהמותן עולה על זה של כל כלי שאני מכיר. ג. דיוק רב. ד. אין מעצורים פרט למעצורים בגלל תחמושת לקויה. אלי אשד 15:12 אז במקרה או שלא במקרה בדיוק אז צה"ל חשב בעצמו באמת רצה כלי נשק חדש. יכול להיות שזה היה מקרי, יכול להיות שבדיוק אז הם קיבלו שתי הצעות בלי קשר והחליטו אז להקים ועדה כזאת. אבל מה שקרה שבאמת היו להם פתאום שתי הצעות. ההצעה של עוזי לגבי מה שהפך להיות העוזי, והצעה נוספת מתנגדת של רובה אחר. הרובה האחר היה תת מקלע בשם קארה שפותח על ידי רב סרן חיים קארה מהמחלקה לנשק קל ונשק אווירי בחיל המדע. החיל שהפך ברבות הימים לרשות לפיתוח אמצעי לחימה, רפאל. לכאורה יש כאן שני ממציאים, שני כלי נשק שמתחרים זה בזה ישירות. אבל האמת מורכבת יותר. במדינה הקטנה והצעירה לא היו הרבה בתי מלאכה מתאימים לפיתוח כלי נשק. קארה וגל מצאו את עצמם עובדים זה לצד זה, שולחן לצד שולחן. טענות על העתקות לא איחרו לבוא. במכתב שכתבו שניים מאנשי המחלקה לנשק קל ונשק אווירי למנכ"ל רפאל שנים רבות לאחר מכן, הם אומרים: 'אנו מוצאים לנכון להעמיד את העובדות על דיוקן. במסגרת עבודתנו במכון 1 של חיל המדע בתל אביב הוחל כבר בשנת 48-49 בפיתוח תת מקלע עבור צה"ל בפיקודו של רב סרן במילואים קארה חיים. באותה תקופה הועבר מר עוזי גל מצה"ל לעבוד במחלקת התכנון של בית המלאכה במכון 1. מר גל שהה במחלקתנו כמה חודשים ולאחר זאת עבר לתע"ש. בפיתוח הנ"ל שעסקו בו בתע"ש לאחר בואו של מר גל הועתקו כל השכלולים מהדגם שלנו. השוני בין שני הכלים שעבדו על אותו פרינציפ שפותח אצלנו הוא בזה שהסדן של תע"ש הוא מרובע ושלנו היה עגול. אין אנו מוצאים כהוגן שכל המוניטין והפרסום ייפלו בחלקם של תע"ש ועוזי גל'. שפשוט אנשים מקצועיים יותר מעוזי. עוזי הוא היה חייל פשוט. אבל אלה היו ממש קשורים לחמ"ד, שזה מין מחלקת הפיתוח של צה"ל. הם יצרו רובה משל עצמם, הביאו אותו אמרו 'רבותיי, הנה!'. אז הם בחרו ועדה מיוחדת שבראשה עמד אחד בשם יצחק רבין שהם היו צריכים להחליט מי בין שתי כלי הנשק יתקבל בידי צה"ל. החלטה לא פשוטה. בשניהם היה צריך להשקיע הרבה כסף, אז אין ברירה, צריך לבחור רק אחד. יצחק רבין 18:01 כתוצאה מדו"ח הניסויים שנעשו על ידי בסיס ההדרכה מספר 3 הגיעה הוועדה פה אחד למסקנה שאין אפשרות לקבוע מבחינה טקטית כלי אחד כעולה על משנהו באופן בולט. אולם אצל חברי ועדה שונים נתגלו נטיות לכלי זה או אחר. נטייה לתת מקלע ק-12 י. הררי. נטייה לתת מקלע עוזי אלוף י. רבין, סגן אלוף י. לבקין, סגן אלוף ד. דגן. אלי אשד 18:28 אז במי בחרו? הם בדקו את שניהם, את שני כלי הנשק ובסוף ההחלטה הסופית מהניסוח שלה ברור שמה שבעצם הכריע את הכף היה המחיר. העוזי פשוט היה זול יותר לייצור מאשר כלי הנשק השני. 14 לירות לעומת 17 לירות, אם נדייק. זה בעצם היה הדבר המכריע. לא ברור שהיו כאלה הבדלים באיכות. לך תדע, אם היו מנסים כלי הנשק השני יכול להיות שגם הוא בדיעבד מתגלה כלא פחות אולי אפילו יותר טוב מהעוזי. אנחנו כבר לא יכולים לדעת את זה כי זה כבר התיישן לחלוטין. מאיר פלד 19:08 חשוב לי רק שאנשים יבינו שאנחנו לא רוצים את הקרדיט של עוזי. הוא היה ממציא ובחור מוכשר מאוד, ההישגים שלו עומדים לזכותו. אבל לאורך הדרך במשך כמה חודשים הוא ישב בחיל המדע וניזון מן הרעיונות שהסתובבו שם. אחר כך הוא הוזמן על ידי התע"ש לעבוד אצלם והמשיך לפתח את התת מקלע שלו שבסופו של דבר נבחר על ידי צה"ל. היום בדיעבד אני יכול להעריך שהפיתוח בתע"ש היה באמת מקצועי יותר, אולם אמצעים, מכונות, ואנחנו עבדנו בידיים. אלי אשד 19:44 האיש שהכריע היה דוד בן גוריון. הוא היה שר הביטחון, הוא היה סמכות עליונה. הביאו לו את העוזי, כנראה, אני לא יודע אם הוא ניסה אותו בעצמו, אבל כנראה ראה ובסוף אישר. הוא אמר 'צריך לתת למוח היהודי ליצור כלי נשק כאלה'. זה מצא חן בעיניו. רן לוי 20:12 לאחר תהליך פיתוח שארך מספר שנים, נכנס העוזי לשימוש ביחידות המובחרות של צה"ל. והתזמון לא יכול היה להיות מוצלח יותר. באזור קלקיליה נדמו הפעם התותחים. עם בוקר נתגלו תוצאות המבצע הנועז של צה"ל אשר מחק מעל פני האדמה את תחנת המשטרה הגדולה של קלקיליה ואת כל מוצבי האויב בסביבה, כתגמול לשורת רציחות שנעשו על ידי ירדנים מזוינים בתחומי ישראל. אז התחילו להשתמש בו בפעולות. התחילו אז הפעולות כנגד המסתננים וכל פעולות התגמול של יחידה 101 וכל הדברים האלה. אז הם התחילו להשתמש בעוזי. בראש ובראשונה הצנחנים. בשנת 1955, למעשה לפני בדיוק לפני 60 שנה. משה דיין 21:12 לא היה בידינו להבטיח כל צינור מים מפיצוץ וכל עץ מהקירה. לא היה בידינו למנוע רצח עובדים בפרדס ומשפחות בשנתן. אך היה בכוחנו לקבוע מחיר גבוה לדמנו, מחיר יקר מכדי שכדאי יהיה ליישוב הערבי, לצבא הערבי, לממשלות הערביות לשלמו. משמעות פעולת התגמול היא כי ישראל רואה בהסתננות פעולת איבה בלתי נסבלת והיא מורה את כוחותיה לעבור את הגבול ולפגוע בארץ הערבים. הפגיעה אינה פעולת נקם, זו פעולת עונש והרתעה, שאם אותה ממשלה לא תשתלט על תושביה ולא תבנה את הגבולות שלהם בישראל, יעשו הכוחות הישראלים שמות בארצה. רן לוי 22:16 מדוע היה תזמון כניסתו לשירות של העוזי בדיוק עם פרוץ פעולות התגמול כה מוצלח? בואו נחזור צעד אחד אחורה אל שורשיו של התת-מקלע המיתולוגי. המקלעים הראשונים נכנסו לשימוש צבאי במאה ה-19. מקלע, מכונה גם מכונת ירייה, הוא כלי נשק שיורה מאות כדורים בכל שנייה ומסוגל לחסל מספר רב של אויבים במכת אש אחת. ירי מהיר ורצוף שכזה גורם להתחממות מהירה של כלי הנשק, ולכן מקלעים הם בעלי מבנה גוף כבד ומסיבי מאוד. תתי מקלע הם האלטרנטיבה הקלה והניידת למקלעים הכבדים. הם משמרים את היכולת לירות צרורות מהירים של כדורים וגם יריות בודדות אם צריך, אבל הם קטנים יותר וקלי משקל מהמקלעים. גם הכדורים שבהם עושים שימוש קטנים יותר ומכילים פחות אבק שריפה, אבל כדי לפצות על כך הם גם בעלי קוטר גדול יותר. 9 מילימטר לעומת למשל 7.62 מילימטר כמו במקלע מאג. הקוטר הגדול מעניק לפגיעה של כדורי התת מקלע עוצמה מספקת, למרות שהם נעים במהירות נמוכה יחסית. הקלות והניידות של תת המקלע הופכת אותו לאטרקטיבי מאוד עבור יחידות קומנדו שלרוב לוחמות בשטח בנוי וצפוף ובטווחים קצרים. כמו התנאים ששררו בפעולות התגמול כנגד כנופיות מחבלים בתוך כפרים. כמו מרבית תתי המקלע, גם מנגנון הפעולה של העוזי פשוט למדי. היורה אוחז בידית קטנה בחלקו העליון של הנשק ומושך אותה אחורנית עד שהמנגנון הפנימי של הנשק ננעל במצב האחורי, מעוך כנגד קפיץ חזק. זו דריכה, והנשק נשאר במצב הזה עד שהיורה לוחץ על ההדק. שבו בנפשכם שחקן גולף שמירים את המחבט לאוויר מאחורי גבו ועכשיו נשאר בתנועה הזו, שריריו מתוחים עד שהוא מחליט להכות בכדור. לחיצה על ההדק משחררת את המנגנון והקפיץ דוחף אותו קדימה במהירות. במהלך התנועה קדימה המנגנון גורף כדור מראש המחסנית, דוחף אותו לתוך הקנה ויורה אותו החוצה. דמיינו את שחקן הגולף מבצע את הסווינג עם המחבט, גורף את הכדור שהיה על הדשא וחובט בו קדימה. זה אותו העיקרון. ההדף שנוצר עקב פיצוץ אבק השריפה דוחף את המנגנון בחזרה אחורה כנגד הקפיץ, ואם ההדק עדיין לחוץ, כל התהליך חוזר על עצמו שוב מהתחלה. עיקרון פעולה זה מכונה 'מכנס פתוח'. ברמה הטכנית לא היו בעוזי חידושים עוצרי נשימה שלא נראו בעולם הנשק עד אז. עוזי גל נטל לא מעט רעיונות מתתי מקלעים אחרים שבהם נתקל לאורך השנים, ובמיוחד תת מקלע צ'כי מדגם M23. ייחודו של העוזי הוא בעובדה שהוא הכיל המון רעיונות טובים ותכונות חיוביות ועדיין הצליח להישאר זול מאוד וקל לייצור. ראשית, חלקי העוזי מיוצרים באמצעות חיתוך יריעות מתכת מתוך תבניות. זו שיטה שמזכירה קצת חיתוך של עוגיות מתוך בצק שטוח בעזרת תבניות, כמו שילדים אוהבים. זו שיטה מהירה וזולה בהרבה מהאלטרנטיבה המקובלת אז של כרסום החלק מתוך גוש מתכת מוצק, שהיא דרך ייצור מורכבת בהרבה. בנוסף, לעוזי היו רק שבעה חלקים בלבד. חצי מהמקובל לתתי מקלע בתקופתו. מכיוון שכך, הוא לא היה רק קל יותר לייצור, אלא גם קל יותר לפירוק והרכבה. המחסנית נטענת לתוך ידית האחיזה כמו באקדח, עובדה שהקלה מאוד על תפעול הנשק בלילה. היד שאוחזת במחסנית מוצאת את היד שאוחזת בידית במה שמכונה תנועת 'אגרוף מוצא אגרוף', וזו תנועה טבעית מאוד שחייל מסוגל לבצע גם בחשיכה מוחלטת. ולבסוף, מרכז המסה של העוזי נמצא ממש מעל לידית האחיזה, ולכן ניתן לכוון ולירות בו גם ביד אחת. אוסף היתרונות הללו, יחד עם העובדה שהעוזי היה אמין מאוד ביחס לכלי הנשק שהיו עד אז ברשות צה"ל, הפך את העוזי לנשק המועדף על כוחות הצנחנים שביצעו את פעולות התגמול. צורי שגיא 26:55 את פעולות התגמול שהיינו מבצעים, זה שינה מן היסוד. בפעולות התגמול העוזי היה אפקטיבי ביותר. לראשונה ידענו שהנשק יפעל כמו שצריך ויירה כמו שד וישאיר סוף סוף כמה גופות של מסתננים בשטח. מרגע שהיה לנו עוזי, זה היה סיפור אחר. העוזי שם בכיס הקטן את כל הכלים שהיו לפניו. הוא היה קל, הרבה כוח אש, ושימש אותנו היטב בלוחמת לילה. נשק קצר, טוב למלחמה בתעלות. אפשר להחזיק אותו ביד אחת, לירות מעבר לפינה עם מעט מאוד מעצורים, גם במחסנית וגם בכלי. אלי אשד 27:36 העוזי בפעולות התגמול, ופתאום הלוחמים אומרים 'וואלה, באמת דבר יוצא מן הכלל'. עד עכשיו היינו משתמשים בשמייסרים, בברטו... הם לא באמת היו משהו. אבל העוזי הזה, וזה עוד שימו לב, זה עוד דבר ישראלי. כחול לבן, שלנו. הוא פועל יותר טוב מהם. זה היה כבוד, זה גאווה להשתמש בעוזי. אנשים גם אהבו להצטלם עם העוזי. זה כאילו הוסיף להם משהו למעמד שלהם. את העוזי חשפו לראשונה איפה? כלומר, הייתה גם כתבה בעיתון שכתבו 'הנה, נשק כחול לבן', אבל חשפו אותו ממש ביום בעצם במצעד יום העצמאות של 1955 שהחיילים הלכו בגאווה עם העוזי. זה כבוד, הנה הנשק הישראלי הראשון, כחול לבן, הנשק שלנו. נשק שהוא יותר טוב משל כולם, וזה באמת היה יותר טוב משל כולם כי הנציגים מארצות אחרות השתמשו בו בהתפעלות בו. שלחו אותו לתערוכה של כלי נשק בעולם, הציגו אותו... עשו איתו תחרות עם כלי נשק אחרים, הוא פשוט יצא הכי טוב. זה היה כבוד גדול להיראות עם עוזי. היו כל מיני צילומים באלבומים של צה"ל, אתה זוכר את הדברים האלה? של החיילים הגאים האלה עם רובה עוזי. היו אפילו צילומים של ילדים שמתייחסים ומסתכלים בהערצה על חיילים עם עוזי. אתה רואה שממש הנה, עוזי זה הדבר. כלומר אתה מחזיק בעוזי אז אתה משכמה ומעלה, זה ברור. וגם החיילים כמובן שמחזיקים בעוזי הם יודעים את זה. היו פזמונים, 'הלכנו למילואים, החזקנו בעוזי, החזקנו בזוזי'. רן לוי 29:30 השמועה על התת מקלע המופלא פרשה כנפיים. אלי אשד 29:47 העולם ראו את זה, התפעלו, מיד הזמינו, הזמינו מיד בשביל עצמם. עוד ארצות הזמינו. ואז באיזשהו שלב הגרמנים הזמינו, אמרו 'אנחנו רוצים עוזים בשביל עצמנו'. בראשית ינואר 52' נפתח בכנסת הדיון על השילומים מגרמניה. כ-50 אלף איש שומעים את בגין מאיים להכריז מלחמה לחיים ולמוות במאבק נגד השילומים. אבל כאן יש בעיה, בעיה גדולה. מה? אתה תיתן את הנשק הכחול לבן שכולם כל כך גאים בו לנאצים האלה? לאלה שהיו בוורמאכט? 'וידרגוטמאכונג' (Wiedergutmachung), מה שנקרא שילומים. כשאני שומע את המילה הגרמנית הזאת, אתם יודעים מה פירושה בעברית? תיקון העוול. הגרמנים תיקנו את העוול שעשו לנו בשל שנתנו לנו 800 מיליון דולר וזה נקרא 'וידרגוטמאכונג', תיקון העוול בהיסטוריה שאתם עשיתם לעם היהודי. והכסף שלכם הוא דרוש לנו. יש פה ברוך השם יהודים גאים שיכולים לקבל את הפיצויים. הם זרו! איננו רוצים כסף גרמני. זאת הייתה בעיה איומה ונוראה. אבל מה? הגרמנים הציעו הרבה כסף. אז מכרו להם עוזי, אבל עשו את זה בסודיות מוחלטת. כי אם היו שומעים על זה, לפחות אז בשנות ה-50, הייתה השתוללות. אז כשהיו את כל הצרות עם השילומים והפגנות, אז אם היו שומעים שאת העוזי שלנו, את הכחול לבן, אנחנו נותנים לנאצים האלה, לוורמאכט וכל אלה, הייתה ללא ספק הפגנות נסערות ברחובות. אבל זה היה כסף. רן לוי 31:48 התעשייה הצבאית ייצרה מיליוני יחידות של העוזי, והנשק הפנומנלי הזה נמכר בעשרות ארצות בכל רחבי העולם. מיוון, פורטוגל ואוסטרליה ועד אנגולה, אתיופיה ואינדונזיה. מספר גרסאות שלו פותחו ובהן המיני והמיקרו עוזי. ליחסי הציבור הטובים ביותר שלו כנראה זכה העוזי ב-1981. מתנקש בשם ג'ון הינקלי ירה ופצע את נשיא ארצות הברית רונלד רייגן. ביום שלמחרת התנוססה בדפים הראשונים של העיתונים הגדולים תמונתו של הסוכן החשאי רוברט וונקו עומד על המשמר מעל שני סוכנים פצועים, מיקרו עוזי שלוף בידו, בעוד הנשיא המדמם מפונה בבהילות לתוך הלימוזינה הנשיאותית. התמונה הדרמטית הזו נצרבה בזיכרונם של אמריקנים רבים והוליווד מיהרה לאמץ את העוזי כנשק החצי-רשמי של עולם סרטי הפעולה. אלי אשד 32:34 הוליווד אכן, הוליווד גם כן קפצה על העוזי. למה? כי העוזי הוא נורא פוטוגני. כלומר זה נעים לראות כל מיני שחקני אקשן, צ'ארלס ברונסון נגיד, סילבסטר סטאלון, מחזיקים בעוזי ויורים בו. כלומר יש בזה משהו שהמצלמה אוהבת, משהו שהקהל אוהב לראות. זה כמו שאתה מחזיק נגיד במערבונים את אקדח הקולט, יש בזה משהו פוטוגני. העוזי זכה לתהילת עולם והפך לאייקון של מדינת ישראל הצעירה, ממסד את התדמית שלה כמעצמה אזורית בעלת צבא קטן אך רב עוצמה. היו מי שאמרו שהצללית של העוזי מוכרת ברחבי העולם לא פחות מהצללית של בקבוק קוקה-קולה והשפן של פלייבוי. פרשן צבאי בארצות הברית שאל: 'הנשק הישראלי נבנה מוקדם יותר בשנות ה-50 על ידי מדינה מתפתחת עם כלכלה רעועה ותעשיית נשק קטנה. איך הישראלים הצליחו לעשות את זה?'. עוזי גל זכה בצל"ש הרמטכ"ל ב-1955 ולפרס ביטחון ישראל ב-1958. שנות ה-50 וה-60 של המאה ה-20 היו שנות הזוהר של העוזי. רן לוי 33:50 אך מלחמת יום הכיפורים שחוללה כל כך הרבה שינויים בחברה הישראלית בכלל, סימנה גם את נקודת המפנה בסיפורו של העוזי, כשתת המקלע הזה פגש לראשונה בשדה הקרב בכלי נשק מיתולוגי אחר, הקלצ'ניקוב. לפני זמן קצר הודיע הרדיו בשם אחד הכתבים כי כוחותינו ממגרים את שריון האויב. כתבכם זה רוצה להכחיש את הידיעה. אלי אשד 34:53 תקופת השיא של העוזי בצה"ל זה בערך מ-55' עד 67'. למה? כי מלחמת ששת הימים כבר התברר שהוא לא עונה כל כך על הצרכים, ובמלחמת יום הכיפורים הוא כבר בכלל לא ענה על הצרכים. עוזי טוב בשביל בוא נאמר בשביל מאבקים בנופיות, בקבוצות קטנות, לא בשביל לחימה צבאית ממש במלחמה. זה לא מתאים לזה. הדרך כולה רצופה דקלים, משמאל תעלת המים המתוקים שמימיה התרוקנו והם זורמים בשצף קצף רק על התחתית אבל, ומימין שדות מעובדים, כרוב, דקלים, קזוארינות, אזדרכת ושאר עצים. אזור יפה. באוויר ריח של גוויות, אין ספק. פה מתחוללת מלחמה. במלחמת ששת הימים נתקלו חיילי צה"ל לראשונה בחיילי צבאות ערב חמושים ברובי סער. קלצ'ניקובים! קלצ'ניקובים אחד אחד! פמבינו! פמבינו איפה? פמבינו, תרד אחורה! מה? את היד הגוברת לי, בוא! כמו התת מקלע, גם רובה סער מסוגל לירות צרורות מהירים של כדורים, אבל שלא כמו העוזי הקטן, לקלצ'ניקובים של החיילים הערבים היו קנים ארוכים וכדורים שהיו אמנם קטנים יותר, קוטר של 5.56 מילימטר לעומת 9 מילימטר בעוזי, אבל היה להם חומר נפץ רב יותר בתרמיל ולכן הם גם היו מהירים יותר. לקלצ'ניקוב היה טווח גדול ועוצמת אש אדירה שהעוזי לא היה מסוגל להתמודד איתה. שוב התקלות! המצרים מנהלים קרב השהיה באמצעות חוליות קומנדו שמשאירים לאורך הדרך וגורמים לנו נפגעים. אחד הכותבים בפורום צבא וביטחון באתר פרש סיפר את הדברים הבאים: 'לראשונה השתמשתי מבצעית בעוזי בזמן מלחמת ששת הימים כאשר היינו על הציר ליד אל-עריש וכמו כל ג'ובניק היה לנו עוזי. היינו בגל השני-שלישי לאחר כוחות הלוחמים שפרצו את הדרך. מסביב הכל בער וריח של מוות מסביב. פתאום ניתכה עלינו אש וכדורים עברו בשריקה מעלינו, זיהינו קבוצה של חיילי קומנדו מצריים שידענו שיש באזור, ישר תפסנו את העוזי והתחלנו להשיב באש וראינו פתאום איך הכדורים נופלים לפניהם, לא מגיעים אליהם. אחרי כמה רגעים הקומנדו המצרי הבין עם מי יש להם עסק והורידו את המכנסיים שלהם ועשו כל מיני תנועות מגונות לכיווננו והצחוק שלהם נשמע מסביב'. התמונה הזו חזרה על עצמה גם במלחמת יום הכיפורים וחיילים רבים זנחו את העוזי לטובת קלצ'ניקובים שנלקחו שלל מהמצרים הנסוגים. צה"ל החל לחפש תחליף לעוזי. רן לוי 36:46 וגם שם היה עוזי גל. מה שקרה זה בראשית שנות ה-70, עוזי גל מצא את עצמו בדיוק באותו מצב שהוא מצא את עצמו בסוף שנות ה-40 כשהוא יצר נשק שבדיוק באותו זמן מישהו אחר יצר נשק מקביל, וכל אחד מהם רצה שהנשק שלו יתקבל בידי צה"ל. כי צה"ל עם כל הכבוד לא יכול היה להרשות לעצמו את שני כלי הנשק. היו חייבים להשקיע רק באחד מהם. מה לעשות? הכסף של ההשקעה והפיתוח... אי אפשר להשקיע בשניים, חייבים רק אחד. רובה הסער שתכנן עוזי גל כונה ה'גל', והרובה שמולו התמודד היה ה'גליל' שפותח על ידי צוות של התעשייה הצבאית בראשות ישראל גלילי. כמו בסוף שנות ה-40, גם כאן מצא את עצמו עוזי גל במצב מורכב ורגיש. הוא היה איש קבע שקיבל את המשכורת שלו מהצבא, אבל עבד בפועל בתעשייה הצבאית שם היו המשאבים והידע הדרושים לשם פיתוח כלי נשק. במילים אחרות, הוא עבד בתוך אותו הארגון שנגדו התמודד במסגרת התחרות הצה"לית לבחירת רובה הסער העתידי של ישראל. עמית 41:20 אין פלא שבתעשייה הצבאית לא שסו לשתף פעולה עם עוזי גל. לכך יש גם להוסיף את אופיו הייקי והמופנם של עוזי גל שלא היה אדם קל. עוזי היה יוצר אמן, גאון אמיתי, יחיד בדורו. כשהוא בא לבנות חלק מסוים זה היה אחרי שהוא כבר ראה את החלק הזה בעיני רוחו בתלת ממד ואחר כך שרטט אותו באופן מושלם. עוזי היה אדם בודד, מופנם, שאהב לעבוד לבד וסלד מוועדות פיתוח גדולות. הוא לא היה איש רעים להתרועע ובהחלט נחשב לאדם עקשן וקשה לפעמים. בדברים הללו אפשר למצוא את זרע הפורענות בינו לבין תע"ש. אלי אשד 41:48 ההתמודדות בין הגל והגליל בתחילת שנות ה-70 תירשם בדברי ימי ההיסטוריה כאחת מנקודות השפל של צה"ל. אז חייבים לבחור איזה הכי איזה טוב מהם. אבל כאן פתאום נכנסו דברים אחרים לדיון. המתחרה של עוזי גל, שכנראה לא היה איש יחסי ציבור, לא ידע כל כך ליחצן את עצמו, חשב 'מה? אני עוזי גל המפורסם, היוצר של העוזי, זה מספיק. מה? אני גיבור לא בדיוק גיבור ישראל, אני קיבלתי צל"ש, מה? פרס ישראל, מה? ודאי שכולם מה? מי שיש מישהו שלא מכיר את העוזי?'. אז יפה, תכירו עכשיו את הגל, הרובה החדש שלי. אבל לא. המתחרים שלו שהבינו את העניין הזה טוב מאוד ורצו שהרובה שלהם יתקבל, הם התחילו להשתמש בשיטות שעד אז לא היו כל כך ידועות של הפעלת לחץ, של יחסי ציבור לעצמם, של שיחות בלתי פוסקות עם הקובע מדיניות, עם הרמטכ"ל בר-לב, כל אלה. אולי גם יש טענות אפילו שיחוד, יש טענות כאלה. רונן ברגמן 44:53 העיתונאי רונן ברגמן פרסם בשנת 2002 תחקיר מעמיק שערך על תהליך הבחירה בין הגליל והגל. על פי התחקיר של ברגמן, הגל הוכיח את עצמו כמוצלח בהרבה מהגליל בכל הבדיקות שנערכו בצה"ל ואפילו מוצלח יותר מה-M16 והקלצ'ניקוב. הוא היה מדויק יותר, נוח יותר לתפעול וסבל מהכי פחות תקלות. היו מבין אלה שבחנו אותו שחשבו שמדובר ברובה הסער הטוב ביותר בעולם. אבל אף אחת מהתוצאות האלה לא עזרה לגל. הגל לא נבחר להוביל את צה"ל למלחמות הבאות, למרות שהיה עדיף בהרבה על כל סוגי כלי הנשק האחרים, כתוצאה ממערכת של לחצים, יחסי ציבור משומנים, הכפשות וסילוף נתונים מצד גורמים בתעשייה הצבאית. רפאל איתן 45:13 רפול עצמו דחה את הטענות הללו מכול וכול. בתגובה לתחקיר של ברגמן הסביר רפול שהגליל היה מבוסס על הקלצ'ניקוב שנחשב אז ואפילו היום לרובה האמין ביותר בעולם. הגל של עוזי גל לעומת זאת היה נעלם גמור. הייתה תחרות בין שתי חלופות ואנחנו הלכנו על החלופה של הגליל כי החלופה של עוזי נשענה על כלי נשק הולנדי שלא התקבל עד אותה תקופה. ובעצם העולם לא יוצר ככלי נשק סטנדרטי. כל הניסיון להטיל בי דופי כאילו קיבלתי שוחד הוא מכוער ומופרך. אנחנו חילקנו כמה דגמים בגולני ועקבנו אחרי ההתנהגות של הכלים ואחרי חוות דעתם של החיילים. התחילו ניסויים השוואתיים וזה מה שיצא. רן לוי 45:55 קשה להפריד בין עובדות ושמועות בסיפור בחירתו של הגליל על פני הגל. חלק מהסיבה היא הסודיות שבה התנהל הפיתוח והזמן שחלף מאז. אבל חלק לא מבוטל נעוץ בכך שעבור חובבי נשק רבים, לסיפור הזה יש אלמנטים רגשיים רבים. הם נעלבים בשמו של עוזי גל שמייצג עבורם פילוסופיה טהורה במירכאות שבה הדבר החשוב ביותר בנשק היא האיכות הטכנית שלו. העיצוב, האמינות, הדיוק וכדומה. בפורומים ברחבי האינטרנט אפשר למצוא לא מעט תגובות כמו זו: 'לראות איך בגלל פוליטיקה מסריחה צה"ל ויתר על רובה הסער הטוב ביותר בעולם, פשוט טיפשות'. יש רבים שאינם מסכימים עם הטענות שלפיהן הגליל היה רובה סער נחות ביחס לגל. אמנם הגליל היה כבד יותר ממנו ואולי פחות מדויק, אבל היו לו יתרונות אחרים והוא גם עבר שיפורים מהותיים לאורך השנים עד שהוחלף ב-M16 הקל והזול יותר. מצד שני, חלק מהרעיונות שהכניס עוזי גל ברובה הסער גל צצו אחרי הרבה שנים ברובה הסער תבור של התעשייה הצבאית, ויש מי שרואים בכך סוג של הודאה בא' בעליונות הטכנולוגית של הגל על פני הגליל. כנראה שהוויכוח על העליונות של הגל מול הגליל או להפך לא יוכרע לעולם. עוזי גל עצמו מעולם לא הגיב או התבטא על מה שאירע או לא אירע במסגרת אותה התמודדות מול הגליל. ההפך הוא הנכון. אלי אשד 48:51 התבוסה במכרז הצה"לי סימנה מפנה לרעה ביחסיו של הממציא עם המערכת הצבאית. הוא החליט לעזוב את צה"ל ולנסות את מזלו בשוק האזרחי. תשמע, הם הרוויחו הרבה כסף. עכשיו הממציא שלו הוא לא קיבל כנראה כסף, הוא קיבל משכורת ופנסיה מהצבא. לא משהו... הבן אדם הזה הביא המון המון כסף למדינת ישראל, אבל הוא לא ראה הרבה מזה. עוד פעם, העריכו אותו, הנה זה עוזי גל. אבל תשמע, באותה מידה זה היה הדבר המקובל אז. היום זה לא יעלה יותר על הדעת שאתה תמציא משהו ואתה לא תראה מזה שום דבר. רן לוי 49:22 עוזי גל היה פטריוט גמור. אפילו את הפרס בגובה 1000 לירות על זכייתו בפרס ישראל סירב לקבל באומרו שבסך הכל עשה את חובתו. את השם עוזי לתת המקלע שלו אגב לא הוא בחר, הוא אפילו התנגד לכך בתחילה. אלי אשד 49:41 באיזשהו שלב הוא עזב את המדינה, עבר לארצות הברית. עכשיו הסבירו שזה בגלל המחלה של הבת שלו שהייתה צריכה טיפול רפואי בארצות הברית, אבל זה כנראה לא היה רק זה. זה גם הוא היה מורגז מאוד מהיחס אליו מצד המערכת הביטחונית כאן במדינת ישראל. הוא הרגיש שזה לא מגיע לו איך שמתייחסים אליו. רן לוי 50:12 בארצות הברית התקבל עוזי גל בזרועות פתוחות. שמו הלך לפניו והוא ייעץ לכמה מהחברות הגדולות והחשובות בתחום כדוגמת קולט המפורסמת. הוא פתח חברה מקומית בשם גלטק והחל לפתח אקדחים ותתי מקלע חדשים. המשמעותי שביניהם היה תת מקלע בשם MP9 שפיתח גל ב-1995 עבור חברת רוגר שהייתה מוכרת באקדחים המעולים שלה ובקשה להיכנס לשווקים חדשים. ה-MP9 היה גרסה משופרת של העוזי המקורי. הוא דומה לו מאוד מבחינה חיצונית אבל יש לו מנגנון פנימי משופר והחומרים שמהם הוא עשוי מייצגים את ההתקדמות במדע חומרים מאז ימי מלחמת העולם השנייה. למרות שנחשב לעוזי משופר, ה-MP9 היה כישלון מסחרי וייצורו הופסק בתוך זמן קצר. קשה לשים את האצבע על הסיבות לכישלון הזה, אבל ייתכן ויש קשר לעובדה שבתקופה הזו החל גם לדאוך זוהרו של העוזי המקורי. אלי אשד 51:27 כל מיני ארצות קנו מאיתנו. גם ארצות שאתה לא בדיוק מתלהב מהקשר שלהן. כל מיני ארצות באסיה, באפריקה, באמריקה הדרומית, כל מיני רודנויות כאלה שבדרך כלל המשטר קנה בשביל הצבא שלו, בשביל השומרי ראש שלו. אנשים שאתה לא היית גאה לראות שיש להם עוזי ביד, ואתה לא היית גאה לדעת מה הם בדיוק עושים עם העוזי הזה. אתה ממש לא היית גאה. ובאיזשהו שלב העוזים הגיעו גם לכל מיני טרוריסטים, לוחמי מחתרת, מה שאתה רוצה באותם ארצות וזה גם כן לא היה כבוד גדול ולא שמחה גדולה לדעת שהם שמו יד על העוזים ומה הם בדיוק עושים איתם. כל מיני קבוצות מאוד יעילות, נגיד שומרי הראש של הנשיא, הנשיא ארצות הברית השתמשו בעוזי. אבל לא רק הם. כנופיות רחוב התחילו להשתמש בעוזים כי זה היה נורא נוח לצרכים שלהם. אז לא רק הטובים השתמשו בעוזים, זה גם הרעים. סוחרי הסמים, הכנופיות, כולם השתמשו בעוזים. זאת הייתה הוכחה שזה נשק שמגיע לכולם, גם לטובים אבל גם לרעים. אנחנו יודעים שכל מיני מדינות העתיקו את המודל של העוזי, השתמשו בו, השתמשו בדברים דומים לו מאוד. מה לעשות שכל כלי נשק אתה לעולם לא יכול לדעת למי זה יגיע, וזה פגע קשות בסופו של דבר בהילה של העוזי. הוא הופיע בהרבה סרטים בהוליווד, אבל ברגע שכולם משתמשים בו גם הרעים, אז זה כבר לא כבוד גדול כל כך להיות עם עוזי. רן לוי 53:08 בישראל המשיך העוזי לשמש בצבא גם בשנות ה-80 וה-90, אבל ביחס לרובי הסער החדשים והמודרניים הוא כבר נחשב למיושן ולא אמין. עניין סביר בהחלט עבור נשק שפותח יותר מ-50 שנה קודם לכן. אני לא אשכח מה אמר לנו המ"כ בטירונות כשלימד אותנו לירות בעוזי: 'העוזי כל כך מסוכן', הוא אמר, 'שאם תזרוק אותו למערה ואחר כך תזרוק אחריו עוד כמה מחסניות, הוא יתחיל לפלוט בצרורות'. אלי אשד 53:38 אגב, מה שהיה בשבילם אבל מתקבל על הדעת, אחרי שנים כבר לא היה מתקבל על הדעת. עם העוזי תמיד היו בעיות שכדורים היו עלולים להיפלט וזה... תמיד הייתה הבעיה הזאת. אבל אוקיי, זה היה סיכון מתקבל על הדעת מבחינתם. בראשית המאה ה-21 כשהוציאו אותו מהשימוש זאת הייתה הבעיה שכבר לא היו מוכנים לעבור עליה על סדר היום. אבל זה תמיד היה ככה. העוזי בשנות ה-90, 2000 כבר הפך לרובה אתה יודע בשביל חיילות. היו משתמשים בו רק באימונים של חיילות. ואז התחילו להתלונן בשנות ה-2000, 'מה זה? הוא יותר מדי פליטות כדורים? מה? איך אפשר להחזיק נשק כזה?'. החזיקו אותו גם קצת בגלל נוסטלגיה. 'מה? העוזי? מה? המותג של צה"ל? מה? אנחנו לא נשתמש בו? אנחנו... זה צה"ל ועוזי אי אפשר זה אי אפשר אחד בלי השני'. אבל התחילו לצעוק 'מה זה? הוא פולט כדורים? מה?'. אף פעם הוא תמיד פלט כדורים העוזי. זה היה הסיכון שידעו ולקחו אותו, כלומר זה בתחום הסביר. עכשיו בראשית שנות ה-2000 זה כבר לא היו מוכנים לקחת יותר את הסיכון הזה. אמרו כבר יש כלי נשק יותר טובים והוציאו אותו לחלוטין מהמחזור. והיום כבר לא משתמשים יותר בעוזי. רן לוי 54:51 באופן אישי אני לא יכול לומר שאני מתגעגע לעוזי. כמעט ואיבדתי כמה וכמה אצבעות כשבדקתי את הנשק של חיילות צעירות בעליות משמר. אבל אין ספק שהעוזי היה אחד מכלי הנשק האיקוניים של המאה ה-20, ועד היום יש לו מעריצים רבים ברחבי העולם. בשנת 2011 אגב נכנסה לשימוש בפיקוד מרכז גרסה מחודשת של העוזי בשם מיקרו עוזי פולימר, כך שאולי התת מקלע המופלא הזה עדיין לא אמר את המילה האחרונה, או אולי נכון יותר לומר לא פלט את הכדור האחרון שלו. עוזי גל המשיך לעבוד בארצות הברית במשך 25 שנה. הפרויקט האחרון הגדול שעליו עבד היה אקדח חדש לשוק האזרחי בשיתוף פעולה עם יצרנית נשק אמריקנית גדולה. מטרתו השאפתנית של גל הייתה ליצור אקדח שיהיה נוח וקל לתפעול גם ללא אימונים ממושכים כמו אלה שעובר חייל בטירונות, ומאידך שיעמוד בתקני האמינות המחמירים של משרד ההגנה האמריקני. עוזי גל חשש מאוד מריגול תעשייתי. חלק מחלקי האב-טיפוס יוצרו בשלבים על ידי שתי חברות שונות, כך שאף אחת מהן לא תוכל לדעת כיצד נראה הדגם הסופי. גם את קובצי התכנון האלקטרוניים סירב לשלוח במייל והתעקש לתת ליצרניות אך ורק שרטוטים מודפסים. פיתוחו של האקדח החדש נעצר כשלקתה עוזי במחלת הסרטן. שני אבות טיפוס בלבד יוצרו לפני שהלך לעולמו הממציא בשנת 2002. הוא נטמן בבית העלמין של קיבוץ יגור לצד אשתו שנפטרה לפניו. הספדים לזכרו של עוזי גל הופיעו בכל כלי התקשורת, לא רק בישראל אלא גם בניו-יורק טיימס, בוושינגטון פוסט, ב-BBC ועוד. טרנט וורנקה 56:40 Uzi was truly one of the most influential people I've ever worked with, both as a small arms designer and as a person. I was fortunate enough to train under him for a year, but I was blessed to have been his friend. He possessed tremendous knowledge of small arms and his days of service in the IDF taught him a lot of interesting things. He was always making comments that were in contrast to current opinions and he could back up his claims with actual combat test data from IDF soldiers. Besides having tremendous knowledge about small arms, Uzi was always patient and respectful with everyone. There were many challenges in the pistol program that would have made many people lose their temper. Uzi never once lost his temper or raised his voice. Even when he was disappointed by people he had an attitude that would always make the best of the bad situation. He was also compassionate for all people. When he was telling war stories it was clear that he respected the enemy as human beings. It was a real honor to work with Uzi on his last project and I will never forget the time I spent with him. אלי אשד 57:54 וזה הסיפור של העוזי שבאמת הפך למוצר מספר אחת של מדינת ישראל, אבל גם במידה מסוימת פגע בתדמית שלנו גם בגלל שהוא הגיע להרבה מאוד ידיים לא נכונות, וגם גרם לשברון לב אצל היוצר שלו בסופו של דבר. רן לוי 58:27 עד כאן לפרק הזה. תודה רבה לאלי אשד מהבלוג 'המולטי יקום של אלי אשד'. אחד האתרים האהובים עליי בשפה העברית. אוצר בלום של היסטוריה של התרבות הישראלית. ממש מומלץ בחום. כמו שהבטחתי, כמה תיקונים. ראשית, מקלעים יורים כמה מאות כדורים בדקה ולא כמה מאות בשנייה. פה זה לא סרט הוליוודי. ושנית, הטעות שקיבלתי עליה כנראה הכי הרבה תיקונים אי פעם: אמרתי בפרק שקוטר הקליעים של הקלצ'ניקוב הוא 5.56 מילימטרים, ובערך 380 מיליון איש, או כך זה מרגיש בכל אופן, כתבו לי שהקוטר הוא בעצם 7.62 מילימטרים. כנראה שככה זה כשעושים פודקאסט על נושא צבאי במדינה שבה כמעט כולם משרתים בצבא. יהודה ווב שעבד עם עוזי גל בארצות הברית סיפר לי שבין השנים 1977 ו-1988 עוזי גל עבד בחברת Action Arms האמריקאית בפילדלפיה, שם הוא תכנן גרסה אזרחית של העוזי בעלת קנה ארוך. במקביל הוא פיתח תת מקלע חדש בעל תחמושת ייחודית בעלת רתע נמוך מחד אך יכולת חדירה גבוהה מאידך. הפיתוח הזה לא הוביל למוצר מסחרי. ולבסוף, ישראל אהרוני, לא השף, נראה לי, אולי בעצם כן אין לי מושג, כתב לי על רובה הגליל שציטוט: 'הגליל יוצר בתעשייה הצבאית בכמויות וסופק לכל יחידות החי"ר והשריון מסוף שנות ה-70 ועד סוף שנות ה-80 במספר דגמים, ואף נמכר בחו"ל למספר צבאות זרים. הגליל שירת בצה"ל במקביל ל-M16 עד שהוא יצא משירות בעיקר בגלל משקלו הגבוה ומהירות הלוע הנמוכה שלו. בניסוי שערכנו במלחמת שלום הגליל, מצאנו שירי מהגליל לא חדר דופן של נגמ"ש ממרחק של עשרה מטרים. ירי של אותו תחמושת מרובה סער M16 מאותו מרחק ובאותה זווית חדר בקלות את הדופן שהייתה עשויה מסגסוגת אלומיניום בעובי של כ-4 סנטימטרים'. סוף ציטוט. אני יכול להוסיף שאת הטירונות שלי בחיל הים עשיתי עם הגליל. אני לא יודע לגבי כושר החדירה שלו, אבל אני יכול להגיד שבחיים לא ראיתי משהו שמחליד כל כך מהר. זהו, אז תודה רבה לכל המגיבים ולכל מי שהשתתפו בפרק. כתמיד, אם אתם אוהבים את עושים היסטוריה ומעוניינים לתמוך בה, אתם מוזמנים לרכוש מספרי שזמינים באתר שלי ranlevi.co.il. ואתם יכולים גם להזמין אותי להרצאות בארגון שלכם. ההרצאות הפופולריות ביותר שלי היום הן ההרצאות על בינה מלאכותית, אבטחת מידע וחקר החלל, אבל יש עוד רשימה מלאה באתר הבית. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>454: התשתית של הקפיטליזם - על הנהלת חשבונות כפולה [עושים היסטוריה]</title>
        <link>https://mat-mo.github.io/podtext/episodes/vshym-hystvryh/454-htshtyt-shl-hqpytlyzm-l-hnhlt-khshbvnvt-kpvlh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/454-htshtyt-shl-hqpytlyzm-l-hnhlt-khshbvnvt-kpvlh-vshym-hystvryh.html</guid>
        <pubDate>19 באוקטובר 2025</pubDate>
        <description>Transcript for 454: התשתית של הקפיטליזם - על הנהלת חשבונות כפולה [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 454: התשתית של הקפיטליזם – על הנהלת חשבונות כפולה. הפרק בחסות Invoice4U: חשבוניות, סליקה, גבייה, ניהול מלאי, ניהול הוצאות, הנהלת חשבונות כפולה עם מערכת AccountBox, בנקאות פתוחה וכל מה שצריך לניהול עסק צומח. פרטים בסוף הפרק. רן לוי 00:23 [ג'ינגל רשת עושים היסטוריה] רן לוי 00:32 לפני כמה שבועות נסעתי באוטו עם שחר, הבן המתבגר שלי, והשיחה התגלגלה אל מפיק מוזיקלי בשם בני בלנקו. שחר שמע ריאיון איתו והופתע לגלות שבלנקו עומד מאחורי לא מעט שירים של אומנים מאוד מצליחים, כמו Maroon 5, קייטי פרי ואד שירן. לומר את האמת, גם אני לא הכרתי את בלנקו, אבל הפעם זה לא מכיוון שאני טרח זקן, אלא מכיוון שמפיקים מוזיקליים, למרות שיש להם תפקיד חשוב בתהליך היצירה, בדרך כלל עובדים מאחורי הקלעים. רן לוי 00:58 למעשה, יש לא מעט אנשי מקצוע שממלאים תפקידים חיוניים מאוד בעולם שלנו, אבל אנחנו כמעט ולא שומעים עליהם. למשל מפיקי קולנוע, עורכים של ספרים ושל פודקאסטים ואפילו פועלי ניקיון שאנחנו נזכרים בחשיבות שלהם רק כשיש שביתה והאשפה מתחילה להירדם ברחובות. גם מנהלי חשבונות ממלאים תפקיד חיוני שכזה. על פניו, הנהלת חשבונות עושה רושם של מקצוע אפרורי, משעמם וטכני מאוד, אבל אל תתנו לאפרוריות הזו להטעות אתכם. מנהלי חשבונות הם הדבק שמחזיק את העולם הקפיטליסטי המודרני. הם האנשים שבזכותם ארגוני ענק מצליחים לתפקד ועסקים בכל רחבי העולם מסוגלים לשתף פעולה כדי ליצור את המארג הכלכלי של הכפר הגלובלי שלנו. וכמו שלבני בלנקו יש את הקונסולה איתה הוא עושה את הקסם שלו באולפן, לקסם של מנהלי החשבונות קוראים הנהלת חשבונות כפולה. רן לוי 02:41 בשנת 1670 הוקמה באנגליה חברה בשם חברת מפרץ הדסון (HBC בקיצור), שקיבלה זיכיון בלעדי מהמלך צ'ארלס השני על ציד ומסחר בפרוות באזור מפרץ הדסון שבצפון אמריקה – קנדה של ימינו. אנשי החברה הקימו תחנות מסחר בפתחי הנהרות שנשפכים למפרץ, ושם הם סחרו עם האינדיאנים המקומיים שהביאו פרוות של בונים, מצרך מבוקש מאוד באירופה באותם הימים. האיום המרכזי על תחנות המסחר של HBC היה מצד מתיישבים צרפתים, כחלק ממאבקי השליטה שניהלו הבריטים והצרפתים באותו האזור. אבל ב-1713 חתמו הבריטים והצרפתים על הסכם שלום, והשקט התעשייתי איפשר לחברה לשגשג ולהרוויח. רן לוי 04:36 אבל לא להרבה זמן. ב-1783 הקימה קבוצת סוחרים מאזור מונטריאול חברה מתחרה ל-HBC, החברה הצפון-מערבית (NWC). לכאורה, שתי החברות לא הפריעו זו לזו. NWC פעלה בעומק היבשת, הרחק מתחנות המסחר של HBC. אבל בפועל, האינדיאנים שהגיעו ממערב העדיפו למכור את הפרוות שלהם לאנשי NWC במקום להמשיך כל הדרך מזרחה אל מפרץ הדסון. העובדה הזו שמטה את הקרקע מתחת לרגליה של HBC. בלית ברירה, החלה HBC להרחיב את פעילותה מערבה אל פנים היבשת, והפלישה לתוך הטריטוריה של ה-NWC הובילה למלחמת כנופיות של ממש, קרבות אלימים בין הסוחרים משתי החברות, שבאחד מהם אפילו נהרגו לא פחות מ-20 איש. הממשלה הבריטית, ששני הצדדים היריבים היו אזרחיה, נאלצה להתערב וב-1823 הכריחה את שתי החברות להתמזג. אתם יכולים לדמיין לעצמכם כמה מוזר זה בטח היה לאותם סוחרים שפעם הרגו אחד את השני, ועכשיו הפכו לקולגות. רן לוי 05:50 החברה המאוחדת, ששמרה על השם HBC, חלשה כעת על פני שטח אדיר: מהאוקיינוס האטלנטי במזרח ועד האוקיינוס השקט במערב. ההתרחבות הפתאומית הזו יצרה אתגר לוגיסטי משמעותי מאוד עבור החברה המאוחדת. רוב השטח הזה היה מכוסה יערות פרא עבותים, ללא רכבות או דרכים מסודרות, וכמעט ללא יישובי קבע של מתיישבים אירופאים. שינוע הפרוות התנהל על נהרות באמצעות סירות קטנות וחלפו בין שנתיים לשלוש שנים מהרגע שפרווה ניצודה בעומק היבשת ועד שהגיעה אל השוק באירופה. הסוחרים שפעם נהנו מאספקה סדירה של בגדים ומזון שהגיעה אליהם לתחנות המסחר על גבי ספינות, נאלצו כעת לכלכל את עצמם ממה שהצליחו למצוא בשטח. אלפי הקילומטרים שהפרידו בין מטה החברה בלונדון והסוחרים בצפון אמריקה יצרו קשיי תקשורת חמורים. איך אפשר לנהל עסק רווחי בתנאים מאתגרים כל כך? הבלגן איים למוטט את HBC, והחברה הייתה בצרות אמיתיות. רן לוי 07:44 HBC לא הייתה הראשונה שנתקלה באתגר הזה. לפני כ-12,000 שנה בערך עברו בני האדם מחיי נדודים של לקט וציד להתיישבות קבע בכפרים קטנים. פעילויות כלכליות חדשות כדוגמת גביית מסים, ניהול של מחסני תבואה ומסחר עם יישובים אחרים, יצרו אתגרים חדשים שאיש לא נתקל בהם קודם. איך לוודא שאתה עומד בהתחייבויות שלך ושסוחרים אחרים עומדים בהתחייבויות שלהם כלפיך? איך לוודא שאף אחד לא מרמה אותך ואיך לקבל החלטות כלכליות בעלות משמעויות ארוכות טווח? לא קל להקים ציוויליזציה. זה היה הרגע שבו באה לעולם הנהלת החשבונות. הנהלת חשבונות במובנה העמוק והבסיסי ביותר היא שפה לרישום של עסקאות פיננסיות ותנועות מלאי, וההיסטוריה של הנהלת החשבונות היא סיפורו של השכלול ההדרגתי של שיטות הרישום הללו כדי לעמוד באתגרים חדשים שצצו ועלו ככל שהתרבות האנושית השתכללה והפכה למורכבת ומתוחכמת יותר. רן לוי 09:04 הרישומים החשבונאיים הראשונים, אם אפשר לקרוא להם כך, הופיעו כבר לפני כ-7,000 שנה במסופוטמיה, אזור עיראק של ימינו, היא ערש הולדתה של התרבות האנושית. אלו היו טוקנים (Tokens), צורות גיאומטריות בסיסיות עשויות מחימר שייצגו עצמים בעולם האמיתי. למשל חרוט שסימל שק תבואה, וגליל שייצג פרה. עם הזמן, ככל שבני האדם למדו לייצר מגוון הולך וגדל של סחורות וכלים, נוספו עוד מאות טוקנים חדשים שייצגו דברים כמו לחם, דבש, בדים וכדומה. רן לוי 10:40 כשהוקמו הערים הראשונות בסביבות 3500 לפני הספירה, עיקר הפעילות הכלכלית בהן, ממסחר ועד איסוף מסים, התרכזה במקדשים. העובדה הזו הובילה לכך שעיקר נטל הרישום של הפעילות הכלכלית נפל על כתפיהם של הכוהנים, שהיו מנהלי החשבונות הראשונים. וסביר להניח שהם אלו שהיו אחראים לשכלול הראשון של שיטת הטוקנים: בולות (Bullae). הבולות היו כדורי חימר חלולים. הכנסה של טוקן לתוך הבולה סימלה קבלה של סחורה, והוצאה של טוקן סימלה – מפתיע, אני יודע – הוצאה של סחורה. רן לוי 12:33 עם הזמן, במקום לפתוח את כדור החימר כדי לראות מה יש בתוכו, החלו הכוהנים להטביע על דפנות הבולות ייצוגים דו-ממדיים של הטוקנים. למשל כדור במקום עיגול, משולש במקום חרוט וכדומה. החוקרים משערים שבשלב מסוים מישהו הבין שאפשר לוותר לגמרי על הטוקנים הפיזיים ולהסתפק ברישום של אותם ייצוגים סמליים על גבי לוחות חרס שטוחים. במילים אחרות, יכול להיות שמנהלי החשבונות הם אלו שהמציאו את הכתב. ספרו את זה לרואה החשבון שלכם בפעם הבאה שתפגשו אותו או אותה, אני בטוח שהם יהיו גאים מאוד לגלות את העובדה הזו, רק אל תצפו להנחה על שכר הטרחה. רן לוי 13:11 הסוחרים האירופאים של ימי הביניים ירשו את המתמטיקה ואת שיטות החשבונאות שלהם מהרומאים. זו הייתה ירושה בעייתית. שיטת הספירה הרומית הייתה שיטה מאוד לא נוחה עבור חישובים מתמטיים. אם אתם לא מאמינים לי, נסו לחשב בראש כמה זה XXV פחות VII. מאידך, הפעילות הכלכלית באירופה באותם הימים הייתה קשורה בעיקר בחקלאות הפיאודלית, ומכאן שהייתה מוגבלת בהיקפה ובשטחים הגיאוגרפיים שעליהם היא התנהלה. מכיוון שכך, המסחר היה מועט יחסית ורוב הסוחרים לא נדרשו לחישובים מורכבים מדי. באותו האופן, גם שיטת הרישום החשבונאית המקובלת הייתה פשוטה ובסיסית למדי. זו הייתה שיטה שאנחנו מכנים היום בשם הנהלת חשבונות חד-צידית, והיא אותה שיטה שבה אני ואתם משתמשים כדי לנהל את ההוצאות וההכנסות של משק הבית שלנו. רן לוי 14:56 נאמר לצורך ההסבר שסוחר החליט לפתוח עסק חדש, ולשם כך הוא נטל הלוואה על סך 500 מטבעות. בספר הנהלת החשבונות של העסק, העסקה הזו תירשם כך: הלוואה – 500 מטבעות. בהמשך, הסוחר החליט לרכוש שק תבואה, אז הרישום יהיה: קניית סחורה – מינוס 100 מטבעות. כפי שאפשר להבין, הנהלת חשבונות חד-צידית היא בסך הכול רישום בסיסי של ההכנסות וההוצאות של העסק. למרות זאת, אם מדובר בפעילות עסקית מצומצמת יחסית כמו זו של עסק קטן או משק בית, היא בדרך כלל עושה עבודה טובה. אבל באיטליה סביב המאות ה-13 וה-14, התחולל שינוי משמעותי בהיקף הפעילות העסקית של הסוחרים. רן לוי 16:15 איטליה הייתה מחולקת אז לערי מדינה קטנות, שמיקומן האסטרטגי לחופי הים התיכון הפך אותן למעצמות מסחר. פירנצה, גנואה, פיזה ואחרות ניהלו קשרי מסחר ענפים עם הודו, סין והעולם הערבי באמצעות דרך המשי ודרכי מסחר אחרות, והן ייבאו מהן מוצרים מבוקשים כדוגמת משי ותבלינים. כמו במקרה של חברת מפרץ הדסון מאות שנים לאחר מכן, השטח הגיאוגרפי העצום שעליו נפרשו רשתות המסחר הללו יצר אתגרים חדשים לסוחרים האיטלקיים. רן לוי 17:03 הנה דוגמה מוחשית. משפחת מדיצ'י הייתה משפחה של סוחרים ובנקאים מפירנצה שב-1397 הקימו את אחד הבנקים הגדולים הראשונים באירופה. הבנק של המדיצ'ים העניק הלוואות לאנשי עסקים ובני אצולה, והיו לו סניפים בכל רחבי היבשת, מוונציה ועד לונדון. סוחר צרפתי יכול היה להפקיד 1,000 מטבעות בסניף בפריז, לקבל תמורתן שטר חליפין ולמשוך את הכסף מהסניף ברומא. כפי שאתם יכולים לדמיין לעצמכם, ניהול של רשת עסקית כלל-אירופית שכזו בעידן הסוס והעגלה היה אתגר עצום. איך אפשר לעקוב אחר כל ההפקדות והמשיכות? איך אפשר לוודא שהבנק מרוויח כסף מכל העסקאות הללו ואיך מחשבים את הרווח הזה כדי לחלק את הכסף בין השותפים? ברור למדי שהרישום הפשוט של הנהלת חשבונות חד-צידית כבר לא מספיק כדי לעקוב אחר כל מה שמתרחש בעסק מורכב כזה. יורם שיפר 18:31 הנהלת חשבונות חד-צידית, אתה רושם הוצאות, רושם הכנסות, שלום על ישראל. טעית, התבלבלת, עשית – אין שום מנגנון בקרה שיודע לבדוק אם אתה למשל החסרת הוצאה שהחסרת. אין מנגנון בקרה. וזהו יורם שיפר, רואה חשבון ותיק ויזם טכנולוגי, מומחה במיסוי וביישומים חשבונאיים באמצעות מיחשוב ואינטרנט. אנחנו עוד נכיר את יורם ופועלו בהמשך הפרק, אבל כרגע הוא יהיה המדריך שלנו בעולם הנהלת החשבונות. יורם שיפר 19:04 נחזור לצורך ההסבר אל אותו סוחר מימי הביניים שהקים עסק חדש. נניח שהסוחר שכח לתעד את ההלוואה שלקח בספר הנהלת החשבונות שלו, או שאולי הוא רשם בטעות 400 מטבעות במקום 500. בהנהלת חשבונות חד-צידית, אין שום מנגנון מובנה שיעזור לסוחר להימנע מטעות שכזו. כל עסקה היא בסך הכול שורה בספר הנהלת החשבונות, ואם השורה לא נכונה או לא קיימת, אין לו שום דרך לדעת את זה. קרוב לוודאי שהסוחר יגלה את טעותו רק כשהמלווה ידרוש את כספו בחזרה. לא נעים, אבל ברוב המקרים הנזק כתוצאה מטעות שכזו יהיה מוגבל יחסית. מאותה סיבה שאם אני או אתם נשכח לרשום באקסל המשפחתי איזו קנייה בסופר שעשינו, שום דבר רע באמת לא יקרה. בסופו של דבר מדובר בסכומים קטנים יחסית. רן לוי 20:29 אבל מה לגבי הבנק של המדיצ'ים? סכומי הכסף שהחליפו ידיים בסניפים השונים היו כה גדולים, עד שטעויות ברישומי העסקאות היו עלולות להצטבר חיש מהר לסכומי עתק שהיו מאיימים על יציבותו של הבנק כולו. המדיצ'ים, כמו סוחרים ובנקאים איטלקיים רבים בעידן ראשית הרנסאנס, נאלצו אם כן לשדרג את שיטת הנהלת החשבונות שלהם. את ההשראה לשדרוג הזה הם קיבלו מהמוסלמים וההודים, שהמתמטיקה ושיטות הנהלת החשבונות שלהם היו מתקדמות בהרבה מאלו של האירופאים. הרעיונות שספגו האירופאים מהמוסלמים התגבשו במרוצת הזמן לכדי שיטה שמכונה הנהלת חשבונות דו-צידית, או בשמה המקובל הנהלת חשבונות כפולה (Double-Entry Bookkeeping). יורם שיפר 21:30 הנהלת חשבונות כפולה באה לפתור את הדבר הזה. היא באה לסגור מעגל. אתה יודע מה זה שלייקס? שלייקס, מי שיודע מהמאזינים שלנו, זה מזכרת מגיל 10. אם אתה יודע מה זה שלייקס, אז אולי נסביר גם למאזינים ששלייקס זה שמים את זה על המכנסיים עם כאלה רצועות, וזה בא להחזיק את המכנסיים חוץ מהמכנסיים עצמם שיושבים עליך. כלומר, אבטחה כפולה. זאת אומרת שהנהלת חשבונות כפולה היא השלייקס של הנהלת החשבונות. היא באה להבטיח את הרישומים, את הדיוק שלהם, היא באה לגלות אם יש חוסרים או אין חוסרים, היא באה להבטיח את כל הנכונות של כל הרישומים. רן לוי 22:42 מהי אם כן הנהלת חשבונות כפולה? כזכור, בהנהלת חשבונות חד-צידית יש לנו ספר הנהלת חשבונות אחד שבו נרשמות כל העסקאות זו תחת זו. בהנהלת חשבונות כפולה, אנחנו מפצלים את הספר הזה לכמה כרטיסיות או חשבונות שונים, כשכל כרטיסייה מוקדשת לקטגוריה ספציפית של פעילות עסקית. למשל הוצאות, מכירות או קופת מזומנים. המטרה הבסיסית של הפיצול הזה היא ליצור מנגנון שמאפשר שמירה על איזון. רן לוי 23:28 למה הכוונה? נניח לצורך ההסבר שיש לי שני דליים ואני רוצה שבשניהם תהיה בדיוק אותה כמות מים. אני יכול למדוד את גובה המים בכל דלי, אבל זו שיטה מסורבלת ולא תמיד מדויקת. אפשרות טובה יותר היא להציב את שני הדליים בצדדים מנוגדים של נדנדה, כמו זו של גן משחקים. אם הנדנדה מאוזנת, זה סימן בדוק שכמות המים בדליים זהה. יתרה מזו, אם הוספתי מים או רוקנתי מים מהדליים ועכשיו כמות המים לא זהה ביניהם, הנדנדה תצא מאיזון והיא תיטה לאחד הכיוונים. כך אני יכול לראות מיד שכמות המים לא זהה. רן לוי 24:40 זה הרעיון הבסיסי מאחורי הנהלת חשבונות כפולה. הכלל הבסיסי של הנהלת חשבונות כפולה, הכלל שממנו נגזר שמה של שיטת הרישום הזו, הוא שכל עסקה שנעשית בעסק משפיעה על לפחות שתי כרטיסיות כדי לשמור על איזון פיננסי. לצורך ההסבר בואו נחזור אל הסוחר שפתח עסק חדש ולשם כך נטל הלוואה של 500 מטבעות. בהנהלת חשבונות כפולה, העובדה הזו תירשם בשתי כרטיסיות: כרטיסיית ההלוואות וכרטיסיית קופת המזומנים. האופן המדויק שבו יתבצע הרישום הוא מעט מבלבל ולא ניכנס אליו כרגע, אבל התוצאה הסופית תהיה שהרישום יציג לנו את העובדה שנלקחה הלוואה של 500 מטבעות ושאותם 500 מטבעות נכנסו לקופת המזומנים של העסק. רן לוי 25:48 כעת הסוחר רכש שק תבואה תמורת 100 מטבעות, וגם העסקה הזו תירשם פעמיים. פעם אחת בכרטיסיית ההוצאות ופעם שנייה בכרטיסיית קופת המזומנים, לציון העובדה שהעסק שילם עבור הסחורה ושהכסף הזה הגיע מקופת המזומנים. נניח כמיקודם שהסוחר טעה ושכח לרשום את ההלוואה שלקח בכרטיסיית ההלוואות. בסוף השנה הוא יעבור על כל הכרטיסיות שלו. כרטיסיית ההלוואות תהיה ריקה, כרטיסיית ההוצאות תראה לו הוצאה של 100 מטבעות וכרטיסיית קופת המזומנים תראה לו 400 מטבעות. אבל רגע, משהו פה לא בסדר, הנדנדה יצאה מאיזון. אם הייתה הוצאה של 100 מטבעות ונותרו 400 מטבעות בקופת המזומנים, זה סימן שאיפשהו בדרך נכנסו לעסק 500 מטבעות. מאיפה הגיעו המטבעות הללו? הסוחר יפתח את המגירות, יפשפש במסמכים ועד מהרה הוא יגלה את פשר הבעיה – הוא שכח לרשום את ההלוואה שקיבל. במילים אחרות, הרישום הכפול מכיל בתוכו מנגנון מובנה לזיהוי שגיאות וטעויות ברישום הנהלת חשבונות. רן לוי 28:10 ברור שבמדגם הפשוט שלנו שיש בו רק שתי עסקאות, הנהלת חשבונות כפולה היא אובר-קיל. אבל עבור הסוחרים האיטלקיים הנהלת חשבונות כפולה הייתה חיונית לחלוטין. הדרך הכמעט יחידה לנהל את העסק מבלי שהוא יקרוס תחת משקלן של טעויות מצטברות. בבנק של משפחת מדיצ'י למשל, כל סניף החזיק כרטיסיות לרישום כפול של כל העסקאות. בסוף כל שנה נאספו כל הכרטיסיות מכל הסניפים ונשלחו למטה הארגון, שם נסכמו העסקאות השונות כדי לוודא שהן מאוזנות. למשל ש-1,000 המטבעות שמישהו הפקיד בסניף בפריז הן אותן 1,000 מטבעות שנמשכו בסניף ברומא. אם בסניף אחד נרשמה הפקדה של 500 מטבעות בלבד ובאחר 1,000 מטבעות, העובדה הזו תתגלה מיד ואפשר יהיה לחקור את מקורה של השגיאה. אולי מישהו טעה ברישום או שאולי מישהו לקח 500 מטבעות לכיסו. השפה החשבונאית המשותפת שנוצרה בין הסניפים השונים והבקרה המשוכללת על העסקאות הפיננסיות היא זו שאיפשרה למדיצ'ים לנהל את הבנק שלהם ביעילות חסרת תקדים והפכה אותם לאחת המשפחות העשירות והמשפיעות ביותר באיטליה של המאה ה-15. יורם שיפר 29:38 המנגנון המובנה לזיהוי שגיאות הוא רק אחד מהיתרונות הרבים שמעניקה שיטת הנהלת החשבונות הכפולה לעסקים גדולים ומורכבים. אנחנו לוקחים את פקודות היומן ורושמים כל פעולה עם העסק עושה 1,000 פעולות ביום, אז יש 1,000 שורות יומן ביום. ואם 20,000 פעולות בחודש, 20,000 פעולות כאלה נרשמות כל יום. אבל מה אני אעשה עם כל הפעולות האלה? אני רואה 20,000 פעולות, מה אני אמור להבין מזה? אז לכל נושא יש כרטיס, ואת כל הפעולות שאני עושה בנושא, נגיד נושא זה ספק, אם יש ספק בשם משה, אז כל הפעולות מאותן 20,000 פעולות שקשורות למשה נרשמות באותו כרטיס. אני מפצל את כל הפעולות שנרשמות ביומן לכרטיסים הרלוונטיים. מה זה נותן לי? זה אומר שאני יכול לשאוב את המידע לפי נושאים. כלומר, לכל לקוח אני יודע כמה מכרתי לו, כל ספק אני יודע כמה קניתי, אם נגיד יש לי חשבון קניות או חשבון הוצאות פרסום, אז כל הוצאות הפרסום נמצאות באותו כרטיס ושם אני יכול לקבל אינפורמציה לפי כל נושא ונושא. נזכור: נושא זה כרטיס. יורם שיפר 31:38 הרובד השלישי זה הדוחות. כלומר, אחרי שעשיתי את כל הרישומים אני רוצה לקבל תובנות. כמה הרווחתי? אז יש לי דוח רווח והפסד. אני לוקח דוח רווח והפסד שזה הכנסות בצד אחד והוצאות בצד שני וההפרש זה הרווח. ניקח מה שנקרא מאזן בוחן, שזה רשימת כל היתרות של כל הכרטיסים. כי כל כרטיס יש לו פעולות חובה פעולות זכות יש לו גם יתרה. אני לוקח רשימה של כל היתרות, והיתרות האלה יכולות להגיד לי למשל אם אני לוקח את כל היתרות של כל הלקוחות אני יכול לדעת כמה חייבים לי הלקוחות ביום מסוים, כמה קניתי סחורה בתקופה מסוימת וכולי וכולי. אז הדוחות זה התוצר החשוב ביותר של כל העבודה שעשינו לפני הפקת הדוחות. רן לוי 33:18 במילים אחרות, החלוקה לכרטיסיות וההקפדה על איזון באמצעות רישומים כפולים היא כלי שמאפשר לבעלי העסקים להבין טוב יותר מה בדיוק מתרחש בעסק שלהם. מי חייב להם כסף ולמי הם חייבים, כמה כסף הם הרוויחו או הפסידו על כל עסקה, כמה מסים הם צריכים לשלם, כמה כסף יקבל כל אחד מהשותפים וכדומה. תרומתה של הנהלת החשבונות הכפולה לעסקי המסחר שיחקה תפקיד חשוב בעלייתן לגדולה של ערי המדינה האיטלקיות במאות ה-14 וה-15, אבל בשלב הזה דבר קיומה של השיטה כמעט ולא היה מוכר מחוץ לאיטליה ושאר הסוחרים באירופה המשיכו להשתמש בהנהלת חשבונות חד-צידית. מי שהפיץ את בשורת החשבונאות החדשה היה מתמטיקאי איטלקי בשם לוקה פאצ'ולי. רן לוי 34:15 פאצ'ולי נולד ב-1445 בעיירה קטנה בשם סן ספולקרו למשפחה מהמעמד הנמוך. הוא גילה כישרון מתמטי ניכר מגיל צעיר, אבל כנראה שהוא היה נידון לאלמוניות ולעוני אלמלא רצה הגורל ואחד האומנים הגדולים של התקופה, פיירו דלה פרנצ'סקה, בחר להקים את הסטודיו שלו באותה עיירה קטנה. פרנצ'סקה פרס את חסותו על פאצ'ולי הצעיר, העניק לו גישה לספריות שהרחיבו את הידע המתמטי שלו ובהמשך הוא גם עזר לו למצוא עבודה בוונציה כמורה פרטי לשלושת ילדיו של סוחר עשיר. רן לוי 35:39 השנים שבילה פאצ'ולי במחיצתם של הסוחרים בוונציה חשפו אותו לשיטת החשבונאות הכפולה, אותה הוא תיעד בספר שכתב ב-1494 בשם 'סומה דה ארטימטיקה' (או 'סומה' בקיצור). סומה הכיל סיכום מסודר של כל הידע המתמטי שהיה באיטליה באותה התקופה, ואחד הפרקים הוקדש להסבר מפורט לגבי שיטת הנהלת החשבונות הכפולה ויתרונותיה. למרות שכאמור המידע שהציג פאצ'ולי בספרו לא היה מידע מקורי אלא סיכום של רעיונות קיימים, סומה הפך כמעט מיד לרב מכר היסטרי. זאת אומרת לפחות בקנה מידה של ספרי מתמטיקה, שזה קצת כמו לשים את בני גורן בשורה אחת עם עמוס עוז. רן לוי 37:00 את ההצלחה של סומה אפשר לזקוף לזכותן של שתי החלטות מוצלחות במיוחד של פאצ'ולי. הראשונה – הוא כתב אותו באיטלקית ולא בלטינית כפי שהיה מקובל אז בחוגי המלומדים, וזה איפשר גם לסוחרים ואנשי עסקים שלא ידעו לטינית לקרוא אותו. שנית, סומה היה מבין הספרים הראשונים שהודפסו במכונת הדפוס של גוטנברג שהומצאה רק 25 שנה קודם לכן. הטכנולוגיה החדשה הוזילה מאוד את עלות ההדפסה ואיפשרה לפאצ'ולי להדפיס את הספר ב-1,000 עותקים, כמות משמעותית במונחים של אותם ימים. אגב, כ-120 עותקים מאותה הדפסה ראשונית שרדו עד ימינו, ואחד מהם נמכר לפני מספר שנים במכירה פומבית תמורת יותר ממיליון ו-200 אלף דולר. רן לוי 38:17 לוקה פאצ'ולי הפך לסוג של סלבריטי. לודוביקו ספורצה, בנו של הדוכס של מילאנו ופטרון ידוע של האומנויות, הזמין אותו להתארח בחצרו, ושם הכיר המתמטיקאי אומן צעיר ומבטיח שגם כן פעל תחת חסותו של הדוכס: לאונרדו דה וינצ'י. פאצ'ולי ודה וינצ'י הפכו עד מהרה לחברים טובים. פאצ'ולי לימד את דה וינצ'י מתמטיקה וחשף אותו לרעיונות מתקדמים כמו פרספקטיבה בציורים, ואלו איפשרו לדה וינצ'י להוציא לפועל את כמה מיצירותיו האיקוניות ביותר כדוגמת הסעודה האחרונה. דה וינצ'י גמל לפאצ'ולי בכך שהוא אייר צורות גיאומטריות מורכבות עבור ספר חשוב נוסף שכתב המתמטיקאי אודות יחס הזהב. השניים המשיכו להיות חברים ולשתף פעולה עד מותו של פאצ'ולי ב-1517. רן לוי 40:01 הצלחת ספרו של פאצ'ולי האיצה את התפשטות הנהלת החשבונות הכפולה בכל רחבי אירופה. השינוי הזה לא התחולל בבת אחת. המורכבות המובנית של הנהלת החשבונות הכפולה הביאה לכך שעסקים רבים העדיפו להמשיך ולעבוד בשיטות פשוטות יותר. הנהלת חשבונות כפולה זה לא עבודה כפולה מחד-צידית. זה פי ארבעה ויותר. כי בהנהלת חשבונות כפולה יש גם את הרישומים, גם את הבדיקה שלהם, גם את ההתאמות וכולי וכולי. זה המון המון עבודה, הרבה יותר מורכב. אבל בסיטואציות שבהן הסביבה העסקית הייתה מורכבת ומאתגרת יותר, הנהלת החשבונות הכפולה הייתה סוג של גלגל הצלה. רן לוי 41:01 דוגמה מאלפת לכך היא חברת מפרץ הדסון. כזכור, המיזוג הכפוי של HBC עם יריבתה הגדולה הרחיב את שטח הפעולה שלה לכימת כל החלק הצפוני של צפון אמריקה, אזור ספר של יערות פרא ללא דרכים מסודרות או אמצעי תקשורת, והחברה מצאה את עצמה מתמודדת עם אתגרים לוגיסטיים ופיננסיים אדירים. רן לוי 41:26 עד אז הנהלת חשבונות כפולה הייתה נהוגה רק במטה החברה בלונדון. נציגי החברה בתחנות המסחר וברחבי צפון אמריקה לא נתבקשו לנהל את הכרטיסיות שלהם בצורה הזו, ולמען האמת רוב הנציגים האלה לא היו משכילים במיוחד וספק אם הם היו מסוגלים לנהל רישום כה מורכב גם אם היו נדרשים לכך. אבל הצורך הבוער אילץ את מנהליה של HBC לארגן מחדש את החברה כדי להטמיע את הנהלת החשבונות הכפולה בכל דרגות הארגון. תחום הפעילות של החברה חולק לאזורים מוגדרים שבכל אחד מהם הוצב מנהל משכיל ומנוסה שקיבל סמכויות נרחבות מצד אחד, ומאידך נדרש לנהל ספרי חשבונות מסודרים, להעביר למטה דיווחים שנתיים ולעמוד בביקורת חיצונית. רן לוי 42:15 וזה עבד. הארגון מחדש וההטמעה של הנהלת החשבונות הכפולה חיזקו את השליטה של המטה בלונדון על מה שקורה בצפון אמריקה ואיפשרו לחברה להביא את הפרוות שלה לשוק בזמן הנכון ובמחיר הנכון. חישובי הרווח המדויקים איפשרו לה להנהיג מדיניות של שיתוף רווחים עם המנהלים בצפון אמריקה, מה שהגביר את המוטיבציה שלהם ואיפשר ל-HBC להתמודד בשוק מול חברות חדשות שהתחרו בה. HBC הצליחה לשרוד את התקופה הקשה שלה ולמעשה רק ממש לאחרונה, במרץ 2025, היא נקלעה לקשיים עסקיים שכנראה יובילו לסגירתה אחרי 355 שנות פעילות. רן לוי 43:42 חשוב לזכור שלמרות שהנהלת חשבונות כפולה מאפשרת גילוי מהיר ויעיל של טעויות ברישום והפקה של דוחות מפורטים, היא לא פתרון קסם לכל החולאים והצרות של העולם העסקי, כפי שידגים לנו הסיפור הבא. אתי אלון החלה את הקריירה שלה בבנק למסחר ב-1990 ובמרוצת השנים היא התקדמה עד שהגיעה להיות סגנית מנהל מחלקת ההשקעות. עופר מקסימוב, אחיה של אתי, היה קצת פחות מוצלח. הוא היה מכור להימורים שבילה שעות ארוכות בבתי קזינו בישראל וברומניה. עם הזמן הוא החל לצבור חובות כבדים אצל העבריינים שניהלו את בתי הקזינו ואצל המלווים בשוק האפור. רן לוי 45:51 מקסימוב פנה לאחותו והתחנן בדמעות שתלווה לו כסף כדי לכסות את חובותיו. גם אביה של אתי הפעיל עליה לחץ רגשי כבד והנה תראו, במשך שנתיים מ-1994 ועד 1996 היא רשמה לאחיה צ'קים מהחשבון הפרטי שלה. בתחילת 1997 כבר הצטברו בחשבון של אתי חובות בסך 800 אלף שקל. מנהליה של אתי הבהירו לה שהיא לא יכולה להמשיך ולהחזיק מינוס כזה בחשבון הבנק שלה, ולכן היא החליטה לעשות מעשה. רן לוי 47:03 הבנק למסחר היה בנק קטנטן, רק 1,300 לקוחות בסך הכול, שאתי הכירה רבים מהם היכרות אישית. היא בחרה שני לקוחות שהיא ידעה שהם לא נוהגים להתעדכן במצב חשבונם ברמה היומיומית וניצלה את ההרשאות המפליגות שלה כמנהלת בכירה בבנק כדי למשוך כמיליון שקל מחשבונותיהם. בכסף שגנבה היא כיסתה את החוב בחשבון שלה ואת היתרה העבירה לאחיה. מקסימוב הבטיח לאתי שאוטוטו הוא משלם את כל החובות שלו, שהוא רק מביא מכה אחת, מחזיר את כל הכסף לבנק וסוגר את הסיפור. בפועל הוא המשיך להמר ולצבור חובות, ואתי שהמשיכה לכסות את החובות האלה נאלצה להרחיב את ההונאה שלה. רן לוי 48:33 היא גנבה מזומן ושברה חיסכונות של לקוחות נוספים וכשזה לא הספיק היא השתמשה בחשבונות האלה כערובה להלוואות על סך מיליוני שקלים שהיא רשמה על שמם של הלקוחות. את כספי ההלוואה היא העבירה למאות חשבונות פיקטיביים שהיא פתחה ומשם העבירה אותו למקסימוב בעזרת צ'קים בנקאיים. כדי להסתיר את הפעילות שלה היא מחקה או שינתה את הכתובות של הלקוחות ברישומי הבנק כדי שהם לא יקבלו דוחות בדואר, ואם לקוח ביקש דוח שכזה היא הייתה מוציאה לו תדפיס מזויף. אם לקוח רצה להוציא כסף מהחשבון היא הייתה מציעה לו הטבות משתלמות במיוחד כמו ריביות גבוהות, ואם הלקוח היה בכל זאת מתעקש היא הייתה לוקחת את הכסף מחשבון של לקוח אחר. אנשי העולם התחתון מצדם הבינו שהם זכו בפיס. צ'ק בנקאי, זאת אומרת צ'ק שהבנק עצמו ערב לו, הוא חלומו הרטוב של כל גובה חובות ובעלי בתי הקזינו דאגו לתדלק את ההתמכרות של מקסימוב ולאפשר לו להמר בכל מקום אפשרי. חובותיו של מקסימוב תפחו והכסף שאתי אלון העבירה כדי לכסות את החובות האלה הביא לשגשוג חסר תקדים אצל משפחות הפשע שהרחיבו את עסקיהן האפלים בארץ ובחו"ל. רן לוי 49:55 רק באפריל 2002 מישהו בבנק ישראל סוף סוף שם לב שמשהו לא בסדר קורה בבנק למסחר. נציגים של בנק ישראל פנו אל הבנק וביקשו לבדוק את פשר ההלוואות החריגות בחשבונות השונים והעקבות הובילו כמובן לאתי אלון. במשך שלושה ימים ניסתה אתי לתעתע בחוקרים ולטשטש את עקבות המעילה, אבל ב-25 באפריל כשהיא הבינה שהרשת נסגרת עליה היא החליטה להתייצב בתחנת המשטרה ולהתוודות על מעשיה. רק אז נחשף מלוא היקף ההונאה – לא פחות מרבע מיליארד שקלים. הפרשה התפוצצה בעיתונות. אתי, אחיה ואביה נעצרו, כמו גם כמה וכמה דמויות בכירות בעולם התחתון. הבנק למסחר קרס ונסגר. רן לוי 51:40 אחד מספיחי הפרשה הזו היה תביעה אזרחית שהגיש אחד מבעלי המניות של הבנק נגד משרד רואה החשבון שהיה אמור לבקר את ספרי החשבונות של הבנק למסחר. הוא טען שרואי החשבון התרשלו בתפקידם. הרי איך יכול להיות שהביקורת לא עלתה על זה שמישהו מתוך הבנק גנב יותר מ-250 מיליון שקל? אבל התביעה הזו נדחתה על ידי בית המשפט. למה? כאמור הנהלת חשבונות כפולה היא כלי מעולה כדי לזהות תקלות ובעיות שיוצרות חוסר איזון בחשבונות השונים. אבל אתי אלון ידעה מה היא עושה והיא ווידאה שלא ייווצר חוסר איזון שכזה. למשל כל שקל שהיא גנבה וכל הלוואה שהיא לקחה מחשבון של לקוח אמיתי עברו לחשבון אחר בתוך הבנק, זאת אומרת חיוב של חשבון אחד וזיכוי של חשבון אחר, כך שעל פניו ההעברה נראית תקינה לגמרי, עוד העברת כספים שגרתית מני רבות שבטח מתרחשות בכל יום. רן לוי 53:08 השופטת שדחתה את התביעה קבעה שהגדרת התפקיד של רואה החשבון היא בדיקה של הדוחות הכספיים של הבנק, ואין לו סמכות או יכולת לתחקר את עובדי הבנק לגבי שאלות כמו למי בדיוק שייך כל חשבון ומה מטרת כל הלוואה. הסמכות הזו שמורה למנהלי הבנק עצמם, שההתרשלות שלהם היא זו שאיפשרה לאתי אלון לעשות ככל העולה על רוחה. למשל הם לא שמו לב שאתי לא יצאה לחופשות במשך שנים כדי שאף עובד אחר של הבנק לא יטפל בלקוחות שלה ויציץ בחשבונות שלהם. ואכן בעלי הבנק, המנכ"ל והדירקטורים הורשעו ברשלנות ונאלצו לשלם קנסות גבוהים מכספם הפרטי. אתי אלון עצמה נידונה ל-17 שנות מאסר ועופר מקסימוב ל-18 שנים. רן לוי 54:15 הלקח מסיפור נפילתו של הבנק למסחר ברור. הנהלת חשבונות כפולה היא כלי מעולה כדי לעזור לעסקים להתנהל בצורה יעילה, אבל היא לא כל יכולה והיא לא חוסכת את הצורך בבקרה הדוקה על העניינים הפיננסיים של העסק. תראה, שום דבר לא סוגר שום דבר ומי שרוצה לגנוב, לרמות – הוא יכול לעשות את זה. קח מנהל עסק שגנב כספים באמצעות מה שנקרא קופה קטנה, הוא הביא חשבוניות פיקטיביות ושילם לאנשים פיקטיביים כאשר הכספים נמשכו לכיסו. קח את אותה חברה שעשו תלושי שכר פיקטיביים לאנשים שלא קיימים והוציאו את הכספים לטובת אנשים שלא קיימים והעבירו את הכספים לכיסם. אין גבול ליצירתיות של הגנבים. רן לוי 55:52 עוד בהקשר הזה, מעניין לציין שלהופעתה של הנהלת החשבונות הכפולה בשלהי ימי הביניים הייתה לא רק חשיבות מעשית בהקשר של ניהול פיננסי, אלא גם חשיבות רטורית, אפשר לומר. באותם ימים הכנסייה הנוצרית ראתה בהלוואה של כספים פעילות לא מוסרית. על נוצרי מאמין נאסר בתכלית האיסור להלוות כסף תמורת ריבית. הגישה הזו בלמה מאוד את ההתפתחות הכלכלית של אירופה שכן השקעות והלוואות הן החמצן של הכלכלה ומאפשרות לעסקים להתרחב ולצמוח. רן לוי 57:29 הנהלת חשבונות כפולה איפשרה בפעם הראשונה שקיפות מלאה לגבי התנהלותו של העסק. למי שייך כל מטבע, מי חייב למי כסף והאם העסק עומד בדרישות החוק. באופן הזה הנהלת החשבונות הכפולה תרמה לשינוי תפיסתי אצל הציבור, שהפך את העיסוק בכסף וברווחים ממשהו טמא לפעילות אנושית לגיטימית ומעוגנת. אפילו לוקה פאצ'ולי עצמו התייחס לאספקטים המוסריים של הנהלת חשבונות כפולה כשהוא כתב בספרו שציטוט 'מטרתו הסופית של כל איש עסקים היא להרוויח באופן הוגן וחוקי. אל לו לאדם ללכת לישון בלילה בטרם כל ספרי החשבון שלו מאוזנים' סוף ציטוט. רן לוי 58:45 הכלכלן הגרמני ורנר סומברט ועמיתו הסוציולוג מקס ובר טענו בתחילת המאה ה-20 שבלעדי הנהלת חשבונות כפולה הקפיטליזם בצורתו המודרנית לא היה בא לעולם. התפיסה המודרנית המקובלת היא מעט מעודנת יותר. קפיטליזם יכול עקרונית לעבוד גם בלעדי הנהלת חשבונות כפולה, אבל היא זו שמאפשרת לקפיטליזם לעבוד בקנה מידה גדול. כפי שראינו, הרחבה של הפעילות הכלכלית של העסק, למשל מסחר על פני אזורים גיאוגרפיים גדולים יותר או בקבועי זמן ארוכים יותר או כל קפיצה אחרת ברמת המורכבות של העסק, הופכת את ניהול העסק לקשה ומורכב יותר. רן לוי 59:28 יש יותר עסקאות שצריך לעקוב אחריהן, יותר התחייבויות שצריך להחזיר, יותר שותפים, יותר משקיעים, יותר בעלי מניות – יותר מהכול. במצבים שכאלה הנהלת חשבונות חד-צידית היא כבר לא הכלי הנכון כדי לעמוד במשימה. הנהלת חשבונות כפולה מעניקה למנהלים את היכולת להבין את מצבו האמיתי של העסק על כל שלל היבטיו השונים ומאפשרת למשקיעים לנתח את הזדמנויות ההשקעה השונות בצורה רציונלית כדי לקבל החלטות חכמות. הסטנדרטיזציה של הרישום החשבונאי יצרה שפה משותפת וקשרים פיננסיים בין ארגונים שונים ברחבי העולם.
        ]]></content:encoded>
    </item>
    
    <item>
        <title>455: ביגפוט ודמויי-אדם מיתולוגיים (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/455-bygpvt-vdmvyy-dm-mytvlvgyym-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/455-bygpvt-vdmvyy-dm-mytvlvgyym-sh-kh-vshym-hystvryh.html</guid>
        <pubDate>5 בנובמבר 2025</pubDate>
        <description>Transcript for 455: ביגפוט ודמויי-אדם מיתולוגיים (ש.ח.) [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 455 על ביגפוט ודמויי אדם מיתולוגיים. שידור חוזר. קריינות 00:10 רשת עושים היסטוריה. עושים היסטוריה עם רן לוי. רן לוי 00:40 שלום. הפרק שתשמעו מיד עלה לאוויר לראשונה ב-2011 כפרק מספר 94 של עושים היסטוריה. למרות שהוא בן 14 שנה, אני חושב שהוא בסך הכל התיישן לא רע, אולי חוץ מהקריינות שלי שלפני שנים שאני מאוד רוצה לקוות שהשתפרה משמעותית בזמן הזה, ואולי גם חוץ מאיזו בדיחה מטופשת שהכנסתי על אביגדור ליברמן בזמנו. אתם תשפטו. רגע לפני שנמשיך אל הפרק, אני רוצה להזמין אתכם לשתי הרצאות קרובות שלי. הראשונה היא הרצאה לילדים שאני אעביר במדעטק, מוזיאון המדע בחיפה, בחנוכה, ב-18 בדצמבר, בשם "מסע במערכת השמש". אני אספר בה על כמה מהתופעות המרתקות והמשונות במערכת השמש שלנו, כמו למשל סופות החול על מאדים, האוקיינוס הענק על אירופה, הרוחות האדירות על נפטון ועוד ועוד. האמת שאני לא עושה המון הרצאות לילדים, אבל מאז שאני מעלה סרטונים לטיקטוק, פתאום יש הרבה יותר ילדים שמכירים אותי, אז אולי אני צריך להתחיל ליזום יותר אירועים שכאלו. ותכלס, לספר לילדים על חלל זה פשוט כיף גדול. ההתלהבות שלהם מהדברים האלה מזכירה לי כמה שאני התלהבתי מחלל ואסטרונומיה כשהייתי ילד. ההרצאה השנייה היא הרצאה למבוגרים, גם כן בחיפה, בשם "עתיד האנושות בעידן הבינה המלאכותית". מה מלמדות אותנו מהפכות טכנולוגיות קודמות, כמו המהפכה התעשייתית של המאה ה-19 ומהפכת המחשוב של המאה ה-20, על מה שצפוי לנו בעידן ה-AI? ההרצאה תתקיים במועדון ה-סליק בחיפה ב-5 בינואר 2026. פרטים מלאים על שתי ההרצאות וקישורים לרכישת כרטיסים תמצאו באתר הבית שלי, ranlevi.co.il. ועכשיו אל הפרק על ביגפוט. האזנה נעימה. רן לוי 02:41 בשנת 1938 קיבלו עורכי המגזין דיסקברי מכתב לא שגרתי. הכותב היה קצין בריטי ששירת על סיפונה של ספינה ששטה מול חופי מזרח אפריקה. במכתבו, הקצין סיפר כי באחד הימים הוא הביט על החוף באמצעות משקפת על קבוצה של כמה עשרות בבונים שצדו סרטנים על החוף. לפתע הוא הבחין בשני אנשים קטנים וחומים שיצאו מתוך השיחים של ליד החוף והתקרבו אל הקופים. אלה לא היו בני אדם רגילים, כתב הקצין. גובהם היה כמטר והיה משהו קופי בתווי פניהם. הבבונים בכלל לא היו מוטרדים מנוכחותם בתוך הלהקה. הקצין היה נרגש מאוד, שכן הוא מעולם לא שמע על חיה כזו באפריקה. רן לוי 03:52 זה לא מפתיע. גם המדענים אינם מכירים בעל חיים שכזה. היצורים הקטנים והאנושיים למחצה שהקצין תיאר הם ככל הנראה 'אגוגואה' (Agogwe). מדובר ביצורים מיתולוגיים שהסיפורים אודותיהם עוברים מפה לאוזן במדינות מזרח אפריקה. על פי התיאור המקובל, האגוגואה הוא סוג של קוף אנושי. גובהו כמטר עד מטר וחצי, הוא שעיר מאוד, יש לו בהונות מנוגדות כמונו, והוא הולך על שתיים. על פי סיפורי הציידים האפריקאים, האגוגואה מסוגלים לחמוק ממלכודות בקלות, הם מפגינים תחכום גבוה באופן יחסי ואפילו מסוגלים להשתמש בכלים. יש להם מוניטין של טראבל-מייקרס; הם גונבים מזון, מפרקים מלכודות וכדומה. רן לוי 04:40 האגוגואה הוא קריפטיד: יצור מיתולוגי שדבר קיומו מתבסס על אנקדוטות וסיפורים בלבד, ואין שום שלד, דגימת DNA או הוכחה מוצקה אחרת לגביו. קריפטוזואולוגיה, בתרגום מילולי "חקר בעלי חיים חבויים", היא התחום במדע שעוסק בחקר היצורים המיתולוגיים והנסתרים. המילה "מדע" היא קצת בעייתית כאן; קשה לבנות דיסציפלינה מדעית רצינית שמבוססת על אגדות עם וסיפורים שעוברים מפה לאוזן. הסיבה שאני מספר לכם על האגוגואה היא לא כדי לגרום לכם לרצות לקום מהכיסא, לתפוס רובה ולצאת לסוואנה האפריקאית כדי לצוד אחד כזה. אני מספר עליו כדי להראות שסיפורים על יצורים דמויי אדם שמסתתרים בכל מיני חבלי ארץ ויערות נידחים נפוצים מאוד ברחבי העולם, ומלווים אותנו עוד משחר ההיסטוריה. יש עשרות מפלצות מיתולוגיות שכאלה, כמו הייטי מטיבט, האורנג-פנדק מסומטרה, ההיבאגון היפני, האלמס הקווקזי, היווי האוסטרלי ואביגדור ליברמן. רן לוי 05:43 בפרק הזה אני אנסה לנתח את תופעת דמויי האדם המיתולוגיים ולענות על השאלה מדוע אנחנו, בני האדם, נמשכים אליהם כל כך. למה היצורים הללו מרתקים אותנו וממשיכים להופיע בסיפורים ובתרבות שלנו גם בעידן המודרני? לצורך הדיון אני איעזר באחד מדמויי האדם המיתולוגיים המפורסמים ביותר: ביגפוט. רן לוי 06:15 בשנת 1958 נכנס נהג בולדוזר בשם ג'רי קרו (Jerry Crew) למשרדיו של עיתון מקומי בקליפורניה. בידיו הוא אחז יציקת גבס של טביעת כף רגל ענקית. ג'רי סיפר לעיתונאים שהוא וחבריו גילו כמה וכמה טביעות רגל ענקיות שכאלה ליד אתר בנייה שבו עבדו, במקום שמכונה בלאף קריק (Bluff Creek). כשהתפרסמה למחרת הכתבה בעיתון, ליצור שהטביע אותן כבר היה שם חצי רשמי: ביגפוט (Bigfoot). רן לוי 06:53 ביגפוט לא היה תופעה חדשה בצפון אמריקה. למי ששכח במה מדובר או שאינו מכיר, הנה תיאור קצר של ביגפוט או סאסקואץ' (Sasquatch): מדובר במעיין קוף גדול, 2.5 עד 3 מטרים גובהו, הולך על שתי רגליים. גופו מכוסה בשיער שחור או אדום כהה, ומבנה פניו דומה לזה של גורילה. הוא יוצא ממחבואו בעיקר בלילות וכנראה שהוא ניחן בראיית לילה טובה. אזור מחייתו הוא צפון-מערב ארצות הברית ומערב קנדה. רן לוי 07:31 בשנת 2002 הלך לעולמו אדם בשם ריי וואלאס (Ray Wallace). וואלאס היה אחיו של מנהל אתר הבנייה שבו עבד ג'רי קרו, נהג הבולדוזר שגילה את ביגפוט. לאחר שנפטר, חשפו בני משפחתו של ריי את הסוד שהוא שמר לטענתם כל חייו: הוא זה שזייף את טביעות הרגליים הענקיות. הוא יצר לוח עץ בצורת כף רגל גדולה ומתח את כל שאר העובדים באתר. בני המשפחה אפילו חשפו בפני התקשורת את כף הרגל המזויפת עצמה שנשמרה מאז במחסן כלשהו. רן לוי 08:10 אבל לא כולם מאמינים להם. יש חוקרים שמציינים שלוח העץ המדובר לא דומה מספיק ליציקת הגבס שיצר ג'רי קרו, ושדיי וואלאס עצמו כנראה לא היה באתר הבנייה באותו היום. כיוון שחלפו עשרות שנים מאז, אף אחד לא יכול לשפוט לטובת צד כזה או אחר בוויכוח. רן לוי 08:35 תשע שנים מאוחר יותר, באותו המקום ממש, צולם סרטון הווידאו המפורסם ביותר בכיכובו של ביגפוט. רוג'ר פטרסון היה אמריקאי שהתמחה בחקר ביגפוט וסאסקואץ' ואפילו כתב את אחד הספרים הראשונים שעסקו בנושא. ב-20 באוקטובר 1967, פטרסון וחבר טוב שלו, אינדיאני בשם רוברט גימלין, יצאו לבלאף קריק. מטרתם המוצהרת הייתה לנסות ולתפוס את ביגפוט בעדשת המצלמה בשביל סרט דוקומנטרי שתכנן פטרסון. בצירוף מקרים מוצלח, ויש מי שיאמרו מוצלח מדי, בדיוק כשפטרסון וגימלין נכנסו לבלאף קריק, הם נתקלו בביגפוט. Robert Gimlin 09:37 Anyway, when we came around that bend in the creek, this creature stood across the creek... It was standing when I saw it. Now it may have been stooped down when Roger first saw it, but I was just a horse length or so behind Roger leading the pack horses. And when I saw it, the creature was standing up looking across the creek the way where we were. But it immediately turned and started walking away, just taking natural steps. I mean, natural looking steps to us, which measured out 42 to 48 inches from heel to toe. Roger was trying to bail off and get his camera at the same time, which he did. Roger was a very agile man... So he bailed off that little horse with his camera and ran across the creek trying to get that camera focused on the creature. רן לוי 11:21 רוג'ר פטרסון החל לרדוף אחרי ביגפוט, או כפי שנחשף מאוחר יותר ביגפוטית נקבה, ובמשך מספר שניות המצלמה רעדה כל כך עד שלא היה ניתן לראות שום דבר. כשהיה במרחק של כ-25 מטרים ממנה, הוא הצליח לייצב את עדשת המצלמה. נקבת הביגפוט התרחקה ממנו בצעדים גדולים. Robert Gimlin 11:43 So there's when it all started going kind of wild and then Roger wanted to relocate because she was moving... Roger had to relocate to get a better view and so he asked me if I would cover him. He told me later that he was kind of concerned about two more being right close to this one. And it was a wooded area on the far side, a really wooded area and you couldn't see up in there... I rode across the creek, stepped off the horse with a rifle in my hand, and that's where you see that famous turn like that, that she turned and looked back at me when I stepped off that horse. רן לוי 13:26 גימלין שלף את הרובה ונקבת הביגפוט הפנתה את ראשה כדי להציץ בו. לאחר מכן היא המשיכה ללכת עד שנעלמה בין העצים. רן לוי 13:44 בשנים שחלפו מאז, הסרטון של פטרסון-גימלין הפך לאייקון של החיפוש אחר ביגפוט ולעדות המוכרת והחזקה ביותר לקיומו של הקוף הגדול. פטרסון הוזמן לעשרות תוכניות אירוח וזכה לפרסום רב. מומחים לצילום, לאנטומיה, לזואולוגיה ולכל תחום אפשרי אחר ניתחו את הסרט מכל זווית אפשרית. כל פרט קטן נבדק לעומקו: החל מצורת הרגל, דרך מבנה השרירים והשיער, ואפילו החזה שלה. רן לוי 14:56 אבל גם במקרה הזה, הזמן החולף חשף עדויות חדשות. בשנת 2002 החליט אדם בשם בוב הירונימוס (Bob Heironimus) לשבור שתיקה בת 30 שנה. הירונימוס, מכר של פטרסון משנות ה-60, סיפר שרוג'ר פטרסון הציע לו 1000 דולר כדי שישים על עצמו חליפה של קוף וישתתף בצילומים. עדותו של בוב הירונימוס חוללה רעידת אדמה של ממש בקרב חוקרי ביגפוט. רן לוי 15:24 רעידת אדמה נוספת התרגשה עליהם כשגיבור אחר של הפרשה החליט לשבור שתיקה ארוכה אף הוא: האמן שייצר את חליפת הגורילה. פיליפ מוריס הוא יצרן תחפושות מוכר בהוליווד, ובראיון רדיופוני הוא גילה שהוא זה שהכין את התחפושת עבור רוג'ר פטרסון, אבל לא ידע לאיזה צורך הוא זקוק לה. מוריס גם ייעץ לפטרסון כשזה שאל אותו איך ניתן לשוות לתחפושת מראה שרירי יותר; הוא הציע לשים לאדם שבתוך החליפה פדים עבים בכתפיים, כמו אלו של חליפת פוטבול. כשפטרסון התלונן שעיניו של השחקן נראות מבעד לחליפה, מוריס הסביר לו שעליו לצבוע את פניו של השחקן בשחור. רן לוי 16:06 מדוע שמרו בוב הירונימוס ופיליפ מוריס על שתיקתם לאורך כל כך הרבה שנים? לכל אחד מהם יש תירוץ מתקבל על הדעת. הירונימוס טען שבהתחלה הוא קיווה שרוג'ר פטרסון ישלם לו את אלף הדולר שהבטיח לו, וכשהבין שלא יראה את הכסף, הסרט כבר היה מפורסם מדי והירונימוס חשש שמישהו אולי יחליט לתבוע אותו באופן אישי על השתתפותו בתרמית. פיליפ מוריס טען שלמרות שידע שמדובר בחליפה שלו מהרגע שראה את הסרטון לראשונה, הוא החליט לשמור על שתיקה מטעמים אתיים. מבחינתו תחפושת היא כמו קסם, וקוסם אינו מגלה את קסמיו. רן לוי 16:53 גם כאן יש חלוקה ברורה בין אלו שמאמינים להירונימוס ולמוריס, ואלו שחושבים שהם שקרנים. כמו במקרה של ג'רי קרו, שום עדות מוצקה שתומכת בצד זה או אחר של הוויכוח לא שרדה את שיני הזמן. אף על פי כן, יש פרט קטן ומרתק שלקוח מתוך הסרטון עצמו, פרט שאפשר להבחין בו רק אם בוחנים את הסרטון של פטרסון בדקדקנות פריים אחרי פריים. רן לוי 17:15 באותו הרגע שביגפוט הנקבה מפנה את מבטה אל המצלמה, מופיע נצנוץ זעיר של אור בעין ימין. יש משהו מוזר בהבזק האור הזה. אם מדובר בהחזרה של אור השמש, אזי אותו הנצנוץ צריך היה להופיע עקרונית גם בעין שמאל. עדותו של הירונימוס פותרת את החידה הזו: עין ימין של הירונימוס היא עין מלאכותית, היא עשויה מזכוכית. רן לוי 17:44 רוג'ר פטרסון בכל אופן כבר לא צריך לחשוש מפגיעה במוניטין שלו, הוא הלך לעולמו עוד בשנת 1972. רוברט גימלין ממשיך לטעון עד עצם היום הזה שהסרטון שהוא ופטרסון צילמו אותנטי ואמיתי לחלוטין. הנה, באותה הרצאה ששמענו קודם, אחד הצופים שאל אותו אם הוא ובוב הירונימוס עדיין חברים, למרות חוסר ההסכמה שביניהם. Robert Gimlin 18:08 Friendship is something that's pretty valuable. I still speak to Bob Heironimus when I see him. I don't consider him a friend. By the way, I also want to say there was only Roger Patterson and I down there at that time. There was no one else down there. רן לוי 18:32 החשיפה שהסרטון המפורסם הזה הוא ככל הנראה זיוף, לא שינתה דבר וחצי דבר ממידת הפופולריות של ביגפוט. גם בימינו יש אינספור חוקרים ומומחים לענייני ביגפוט, ספרים שנכתבים עליו, אתרי אינטרנט שמוקדשים לו. יש לו חשבון טוויטר משלו ואפילו פרופיל פייסבוק עם יותר חברים משיש לי ולכם ביחד. נחזור אם כן לשאלה שהעליתי בפתיחה: מה מקור המשיכה שלנו ליצורים המיתולוגיים האלה? רן לוי 19:05 לאנשים שרודפים ומחפשים אחרי ביגפוט ביערות של צפון מערב ארצות הברית יש מניעים שונים ומגוונים, אבל את רובם אפשר לזקק לשלוש מוטיבציות בסיסיות. הראשונה היא השאיפה לכבוד ולתהילה. יש משהו מסעיר ורומנטי מאוד במרדף אחר המפלצת המסתורית הזו. מי שיצליח ללכוד את היצור המסתורי ולהוכיח את דבר קיומו, יירשם בספרי ההיסטוריה. הספר שהוא יכתוב על התגלית יהיה רב מכר בטוח. אם ביגפוט יילכד חי או מת, זה לא ממש משנה; חי זה נחמד, אבל גם מגופה אפשר להוציא דגימות DNA שיעשו את העבודה. רן לוי 19:46 יש כאן עם זאת שאלה מוסרית שאני באופן אישי מוצא אותה מרתקת: האם זה בסדר להרוג ביגפוט? מצד אחד ברור שעוד סרטון ועוד תמונה של ביגפוט הן חסרי תועלת, יש לנו מספיק מאלה ושום דבר אחר פרט לגופה אותנטית לכל הפחות לא ייחשב כהוכחה ממשית לקיומו. אם תלחץ על ההדק, תוכל לפתור כאן חידה מדעית בת מאות שנים. מצד שני, למה להרוג אותו? הרי ברור שמדובר בבעל חיים נדיר ובסכנת הכחדה. היית יורה בגורילה או באורנג-אוטן? ויש כמובן גם סיכון נוסף: אתה עלול לגלות אחרי שכבר לחצת על ההדק שהביגפוט שהרגת הוא בסך הכל אידיוט בתוך חליפה של קוף. לא נעים. רן לוי 20:34 המניע השני הוא סקרנות מדעית. מרבית המדענים שוללים לחלוטין את אפשרות קיומו של ביגפוט. אם מניחים שביגפוט לא יכול לחיות במשך מאות שנים, אזי כדי להסביר את נוכחותו ארוכת השנים צריכה להיות אוכלוסייה של ביגפוטים, כמה מאות או אלפי פרטים לכל הפחות. קשה להאמין שקבוצה כל כך גדולה של יצורים כאלה מתקיימת לצדנו באחד האזורים המפותחים ביותר בכדור הארץ, ועדיין אין לנו שום הוכחה חותכת לקיומם. רן לוי 21:09 זאת ועוד, עד כמה שידוע לנו היום, קופים גדולים מעולם לא חיו באמריקה הצפונית, שום מאובנים שלהם לא נתגלו עד כה. גם העובדה שמדובר בקוף-אדם מרמזת על כך שמדובר אולי בטעות פסיכולוגית ולא יותר. בריאן ריגל, היסטוריון של המדע, העלה נקודה מעניינת במאמר שכתב לפני מספר שנים. פעם, כותב ריגל, אנשי-זאב היו יצורים מיתולוגיים פופולריים מאוד. החל מסוף המאה ה-19 הם נעלמו ופינו את מקומם לקופי האדם המיתולוגיים כמו ביגפוט וייטי. מדוע? בגלל עלייתה לגדולה של תורת האבולוציה. הקשר ההדוק שנוצר בין האדם והקוף הופך מיתוסים כאלה לסבירים, לפחות על הנייר, ובאותו הזמן הוא הופך את השילוב של כלב ואדם ללא ממש קביל בהקשר הזה. רן לוי 22:00 פה ושם אפשר גם למצוא מדענים שתומכים באפשרות שביגפוט אולי קיים, או לכל הפחות לא שוללים אותו על הסף. הטענה הבסיסית של כל תומכי ביגפוט היא שאנחנו פשוט לא יודעים הכל. והם צודקים, אנחנו באמת לא יודעים הכל. בפרק הקודם של עושים היסטוריה סיפרתי לכם על ארדי, המאובן שהפתיע את הפליאואנתרופולוגים. הנה דוגמה להפתעה נוספת שמאיימת לשנות את האופן שבו אנחנו מבינים את ההתפתחות האנושית. רן לוי 22:35 בשנת 2003 ביצעה קבוצה של חוקרים אוסטרלים חפירה ארכיאולוגית במערה באי פלורס שבאינדונזיה. מטרתם הייתה לחשוף עדויות מאובנות שיאפשרו להם לתארך את הגעתם של בני אדם בפעם הראשונה מאסיה לאוסטרליה דרך אינדונזיה. הממצא הראשון שנחשף היה גולגולת קטנה, כמו זו של ילד. שכבת הקרקע שבה נתגלתה הגולגולת התאימה לתקופה שבין 12 ל-19 אלף שנים לפני הספירה. עקרונית זה לא צריך להפתיע אף אחד; האדם המודרני, ההומו-סאפיינס, הגיע לאי פלורס כבר לפני כ-50 אלף שנה פחות או יותר. אבל להפתעת החוקרים, סימני השחיקה שעל השיניים העידו על כך שמדובר למעשה בגולגולת של מבוגר ולא של ילד. הם המשיכו וחשפו את השלד השלם: זו הייתה אישה כבת 30 שגובהה היה מטר אחד בלבד. רן לוי 23:32 לצורך השוואה, אפילו הפיגמים באפריקה גבוהים ממנה בחצי מטר בערך. מאוחר יותר נתגלו עוד שמונה שלדים נוספים זהים במבנה גופם הזעיר. השם המדעי שניתן ליצורים האלה הוא 'הומו פלורסיינסיס' (Homo floresiensis), אבל עד מהרה הם זכו לכינוי 'הוביטים'. היו להם כפות רגליים גדולות והם הלכו על שתיים. נפח מוחם היה קטן מאוד, קטן אפילו מזה של שימפנזה ממוצעת, אבל על רצפת המערה נתגלו כלי עבודה פשוטים שהתאימו בגודלם לכפות הידיים הקטנות. לצדם נתגלו שלדים של חיות גדולות מהם שעצמותיהן היו מחורצות ושבורות באופן שהעיד על כך שההוביטים ככל הנראה צדו ואכלו אותם. בהתחשב בגודל של הציד ביחס לטרף, סביר להניח שההוביטים צדו בחבורה, כך שאולי אפילו הייתה להם שפה פרימיטיבית כלשהי. רן לוי 24:37 מי הם ההוביטים? מה מקורם? זו אחת התעלומות הגדולות ביותר של המדע בעשור האחרון. הפתרון לתעלומה הזו קשור בקשר הדוק לתשובה לשאלה מסקרנת אחרת: מדוע ההוביטים היו נמוכים כל כך? הממסד המדעי נחלק לשניים לגבי שאלה זו. יש לא מעט מדענים שטוענים שההוביטים שייכים בכל זאת להומו-סאפיינס, ושמדובר בסך הכל בפרטים שלקו במחלה או בתסמונת כלשהי שהביאה לעיוות גופני חריג; רפואה מכירה מקרים פתולוגיים נדירים שכאלה. הדעה הרווחת בקרב החוקרים עם זאת היא שההוביטים הם אכן סוג חדש ונפרד של בני אדם. רן לוי 25:21 אחרי הכל, ההוביטים הקטנים הם לא היצורים היחידים על האי פלורס שהגודל הפיזי שלהם היה בלתי שגרתי. אחד ממיני בעלי החיים שההוביטים צדו היה פיל ננסי שגובהו לא עלה על מטר וחצי. יחד איתם על האי חיו גם עכברושים, צבים ולטאות שצמחו לממדי ענק ביחס למינים שמוכרים לנו כיום. מדובר בתופעות מוכרות היטב ומכונות "ננסות איים" ו"ענקות איים". שטח המחיה המצומצם והשפע הדל יחסית של מזון הכריח את הפילים לצמצם היקפים כדי לשרוד, וכך התקבלו פילים ננסיים. רן לוי 26:01 זהו הסבר אפשרי גם לגודלם הזעיר של ההוביטים. יכול להיות שהם צאצאיו של הומיניד קדום יותר שמצאו את דרכם לאי פלורס, ואותם לחצים סביבתיים ואבולוציוניים שפעלו על שאר יצורי האי פעלו גם עליהם. בסופו של דבר הם נכחדו, אולי כתוצאה מהתפרצות הר געש שחיסלה מינים רבים של בעלי חיים אחרים, או כתוצאה מהתמודדות לא מוצלחת נגד ההומו-סאפיינס הגדול והחזק יותר. רן לוי 26:28 עצם העובדה שלא ידענו ולא הכרנו את קרובי המשפחה האלה עד לפני שנים ספורות מפתיעה כשלעצמה. אבל אולי היא מרמזת על כך שיש עוד ענפים בלתי מוכרים בעץ האבולוציוני של האנושות. ה'גיגנטופיתקוס' (Gigantopithecus) למשל, הוא קרוב לוודאי קוף האדם הגדול ביותר שחי אי פעם. גובהו היה כשלושה מטרים והוא כנראה התהלך זקוף או זקוף למחצה. מעט מאוד מאובנים של הגיגנטופיתקוס נתגלו עד היום ולכן אנחנו לא יודעים עליו הרבה. הוא חי באזור דרום-מזרח אסיה לפני כחצי מיליון שנים, וזהו בערך. רן לוי 27:07 רוב החוקרים מאמינים שכל הגיגנטופיתקוס נכחדו, אם בסיוע אבותינו ואם מסיבות אחרות. בכל זאת, בואו נשחק לרגע ב"מה אם". מה אם חלק מהקופים הענקיים הללו לא נכחדו לפני חצי מיליון שנה אלא המשיכו לשרוד עד לא מכבר כמו ההוביטים, ואולי אפילו עד ימינו? מה אם חלקם הצליחו לשרוד, עברו להתגורר באזורי אקלים קרירים יותר ופיתחו מנגנוני הישרדות שסייעו לו להתמודד עם הטורף הגדול ביותר שלו: אנחנו? למשל העדפה לשטחי מחיה מיוערים בצפיפות, פעילות לילית ונטייה לביישנות והסתלקות מהירה ברגע שהוא רואה דמות אנושית. מזכיר לכם מישהו? רן לוי 27:53 אולי תופתעו לגלות שלא כל החוקרים שמאמינים באפשרות הזו הם תמהוניים והזויים. ג'יין גודול היא קרוב לוודאי חוקרת הקופים המפורסמת ביותר בעולם. היא זכתה לאינספור פרסים, מדליות ועיטורים מכל גוף אפשרי כמעט. זה מה שהיה לה לומר על ביגפוט. Jane Goodall 28:14 Well now, you'll be amazed when I tell you that I'm sure that they exist. I've talked to so many Native Americans who've all described the same sounds, two who've seen them. I've probably got about 30 books that have come from different parts of the world, from China, from all over the place. Well, I'm a romantic, so I always wanted them to exist. רן לוי 28:44 סיבה אפשרית נוספת לעובדה שביגפוט ממשיך להוות מעין אייקון תרבותי היא העובדה שהוא שווה הרבה מאוד כסף להרבה מאוד אנשים. במקומות רבים שמהם נצפה ביגפוט לאורך השנים התפתחה "תיירות ביגפוט": חנויות מזכרות שמוכרות חולצות ופוסטרים, מדריכים שלוקחים את התיירים לסיבוב באתרים השונים, ערים שמארחות את הכנסים השנתיים של חוקרי ביגפוט ועוד ועוד ועוד. רן לוי 29:10 התיירות הזו מכניסה מספיק כסף לכיסם של התושבים המקומיים עד שבחלק מהמקומות הרשויות המקומיות משתפות פעולה באופן אקטיבי עם ההצגה הזו. מחוז וואטקום (Whatcom) שבוושינגטון למשל הכריז על שטח השיפוט שלו כשמורת טבע לסאסקואצ'ים, עם כל הגבלות הציד והנהלים שמתלווים להגדרה הזו. גם במגזר העסקי מנצלים היטב את העובדה שביגפוט הוא דמות מפורסמת. יש פיצה ביגפוט, רכב שטח ביגפוט, תחנות דלק, בירה ועוד מוצרים רבים ומגוונים שנושאים את השם הזה. רן לוי 29:46 ביגפוט מופיע בפרסומות רבות, והוא גם עשה הופעות אורח בלא מעט סדרות טלוויזיה. סטיב אוסטין, האיש ששווה שישה מיליון דולר, נלחם בו יותר מפעם אחת, ואפילו מקגייוור, גיבור הילדות שלי, הלך איתו מכות. הציבור נחשף שוב ושוב למותג הזה, ביגפוט, והוא ממש נצרב לנו בתודעה. רן לוי 30:12 ראינו אם כן שלוש סיבות אפשריות לכך שהמיתולוגיה המודרנית של קוף האדם המסתורי עדיין מלווה אותנו: המרדף אחר הכסף והתהילה, הסקרנות המדעית והאינטרסים העסקיים. כל השלוש הן סיבות מצוינות ללא ספק, אבל חסר כאן הסבר נוסף. הסבר שלדעתי הוא החשוב והמשמעותי מכולם: ביגפוט הוא סיפור טוב. רן לוי 30:38 המוח האנושי, כפי שיעידו כל הפסיכולוגים והסוציולוגים, מפגין רגישות מיוחדת לסיפורים. כולנו אוהבים לשמוע סיפור טוב בכל גיל. אחד הטריקים המקובלים של אמני הזיכרון הוא להפוך רשימה אקראית של חפצים לסיפור; המוח זוכר טוב יותר עובדות כשהן בצורת סיפור. הסיפורים נדבקים, במרכאות, לתאים האפורים שלנו בצורה יעילה יותר. בסיפורים אודות ביגפוט יש את כל המרכיבים שנדרשים לסיפור טוב: יש דמות חזקה ודומיננטית, מסתורין אפוף בערפל, סכנה. קשה לנו כבני אדם להתנתק ולשכוח סיפור מוצלח כל כך. לכן הוא ממשיך להופיע בכותרות העיתונים, בתוכניות הטלוויזיה ובפרקים של פודקאסט כמו זה שאתם מאזינים לו עכשיו. רן לוי 31:28 הנה דוגמה שתדגיש את הנקודה הזו. ב-1966 נסעו שני זוגות צעירים בכביש צדדי וחשוכים לא רחוק מהעיירה פוינט פלזנט (Point Pleasant) שבמדינת וירג'יניה בארצות הברית. הם חלפו ליד בית חרושת ישן כשפתאום הם הבחינו בזוג נקודות אדומות ובוהקות לא הרחק משער הכניסה. הם ידעו שהמפעל נטוש עוד מימי מלחמת העולם השנייה, ולכן הם החליטו לעצור ולבדוק את פשר האורות האדומים. רן לוי 32:05 כשם התקרבו אל השער הם הבינו שמה שהם רואים הוא למעשה זוג עיניים אדומות וגדולות שהציצו עליהם מתוך האפלה. לנגד עיניהם התרוממה דמות אנושית גבוהה מאחורי השיחים, פרסה זוג כנפיים ענקיות ונסקה לאוויר. כמובן שכל הארבעה נכנסו מיד לרכב וברחו משם כל עוד נפשם בם. הם טענו שהיצור המסתורי, או אולי אחד אחר זהה לו, המשיך לעוף לידם עוד כמה מאות מטרים עד שנעלם. כשחזרו שני הזוגות לפוינט פלזנט הם דיווחו על המקרה למשטרה המקומית, ומשם הדיווח הגיע גם אל העיתונאים. השם שניתן ליצור נלקח מאחת הדמויות בקומיקס באטמן: איש העש (Mothman). רן לוי 32:55 במשך השנה וחצי הבאות התקבלו עוד כמה עשרות דיווחים ממגוון אנשים אודות איש העש. חמישה גברים שעבדו בסמוך למפעל סיפרו על דמות מכונפת שחלפה מעל ראשיהם. אישה שהלכה עם ילדיה סיפרה שראתה אותו מתרומם מאחורי מכונית. העדויות השונות תיארו יצור בעל חזות אנושית כללית, אבל עם פרצוף שונה ומעוות, פרווה אפורה-כחלחלה שמכסה את גופו וזוג כנפיים ענקיות. לקראת סוף שנת 1967 התמעטו הדיווחים עד שהפסיקו כליל. רן לוי 33:41 כיום איש העש הוא הרבה פחות פופולרי מביגפוט. הוא לא מושך אליו ציידים רבים כל כך שמחפשים אותו ביערות. הוא לא מעורר שום סקרנות מדעית, מכיוון שהכלאה בין אדם ועש היא באמת רעיון שאפילו המדענים התמהוניים ביותר מתקשים לקבל. גם המותג "איש העש" לא כל כך מוכר. פרט לאזור הקטן של פוינט פלזנט אי אפשר למצוא פיצות ורכבי שטח ובירות על שמו. ובכל זאת, האגדה על איש העש ממשיכה לחיות. בעיירה פוינט פלזנט יש מוזיאון קטן ופסל שמוקדשים לו, יש פסטיבל שנתי שמושך אליו תיירים, נכתבו עליו ספרים ובשנת 2002 אפילו עשו עליו סרט בכיכובו של ריצ'רד גיר, "נבואות איש העש". הסיבה להצלחה הזו אם כן היא העובדה שהסיפור על איש העש הוא פשוט סיפור טוב. רן לוי 34:33 אנחנו, אנשים רציונליים וספקניים, יכולים לנצל את העובדה שביגפוט ושאר חבריו המיתולוגיים הם סיפורים חזקים ורבי עוצמה, גם אם בסופו של דבר כנראה שמדובר בלא יותר משורה של תרמיות וטעויות בזיהוי. היוונים הקדמונים השתמשו במיתולוגיה שלהם כדי להעביר לדורות הבאים את עקרונות המוסר שלהם; כך מותר להתנהג, כך אסור להתנהג. אנחנו יכולים לנצל את המיתולוגיות המודרניות שלנו כדי להעביר לציבור הרחב ידע מדעי ותיאורטי שקשה מאוד להעביר אותו בכל דרך אחרת. בפרק הזה למשל שמעתם על ההוביטים מפלורס ועל קופי הענק שחיו בדרום-מזרח אסיה. כמה אנשים היו מאזינים לפרק אם הכותרת שלו הייתה "על ההומו פלורסיינסיס והגיגנטופיתקוס"? אני חושב שהנקודה ברורה.
        ]]></content:encoded>
    </item>
    
    <item>
        <title>456: הונאות באמצעות בינה מלאכותית [עושים היסטוריה]</title>
        <link>https://mat-mo.github.io/podtext/episodes/vshym-hystvryh/456-hvnvt-bmts-vt-bynh-mlkvtyt-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/456-hvnvt-bmts-vt-bynh-mlkvtyt-vshym-hystvryh.html</guid>
        <pubDate>29 בנובמבר 2025</pubDate>
        <description>Transcript for 456: הונאות באמצעות בינה מלאכותית [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>457: U-2, מטוס הריגול של המלחמה הקרה (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/457-u-2-mtvs-hrygvl-shl-hmlkhmh-hqrh-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/457-u-2-mtvs-hrygvl-shl-hmlkhmh-hqrh-sh-kh-vshym-hystvryh.html</guid>
        <pubDate>16 בדצמבר 2025</pubDate>
        <description>Transcript for 457: U-2, מטוס הריגול של המלחמה הקרה (ש.ח.) [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>458: טלסקופ החלל ג'יימס ווב, חלק א' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/458-tlsqvp-hkhll-g-yyms-vvb-khlq-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/458-tlsqvp-hkhll-g-yyms-vvb-khlq-vshym-hystvryh.html</guid>
        <pubDate>4 בינואר 2026</pubDate>
        <description>Transcript for 458: טלסקופ החלל ג'יימס ווב, חלק א' [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 458: טלסקופ החלל ג'יימס וב, חלק א'. רן לוי 00:08 רשת עושים היסטוריה. רן לוי 00:24 אי שם מאחורי הירח, במרחק של מיליון וחצי קילומטרים מכדור הארץ, מרחף לו אחד המכשירים המדעיים המתוחכמים והיקרים ביותר שאי פעם יצרה האנושות - טלסקופ החלל ג'יימס וב. פיתוחו של וב היה מסע חתחתים קשה במיוחד. רק כדי לסבר את האוזן, פיתוחו של וב התעכב בלא פחות מ-15 שנה. הוא היה אמור להיות משוגר ב-2007, ובסוף שיגרו אותו רק בשלהי 2021, ועלות הפיתוח שלו נאמדת בכ-12 מיליארד דולר. היום, אחרי כמעט ארבע שנות פעילות, אנחנו יכולים לנסות ולהתחיל לענות על השאלה האם כל המאמץ הזה באמת השתלם? והתשובה, עושה רושם, היא כן מהדהד. כבר מהתמונות הראשונות שהחזיר לנו ג'יימס וב, היה ברור שנצטרך לעדכן לפחות חלק מהתאוריות שלנו לגבי ראשית היקום, האופן שבו נוצרות גלקסיות וחורים שחורים, ואולי גם רעיונות קוסמולוגיים עקרוניים יותר. אז כדי להבין מה בדיוק גילה לנו טלסקופ החלל ג'יימס וב על היקום, נמצאת איתי האסטרופיזיקאית ד"ר שני דניאלי, מרצה בכירה בבית הספר לפיזיקה ואסטרונומיה באוניברסיטת תל אביב, שמחקריה מתמקדים בתכונותיהן של גלקסיות כדרך להבין מגוון רחב של תופעות פיזיקליות ביקום שלנו. שלום שני, אהלן. תודה שאת מצטרפת אלי. נגיד שלא מזמן חזרת מארצות הברית, יחסית לא מזמן. לפני שאני אצלול לתוך הריאיון, אז בעצה אחת עם שני, אני רוצה להקדיש את הפרק הזה ליובל הלבני, בן דודו של בן זוגה של שני, שהיה מאזין של עושים היסטוריה, ככה שני מספרת לי, ואומרים שהוא מאוד אהב את התוכנית. הוא נפל בקרב ב-9 באוקטובר 2023, יהי זכרו ברוך. רן לוי 04:06 אוקיי, אז לפני שאנחנו נצלול לתוך התגליות של וב, בואי נתחיל קצת ככה באיזה שהוא רקע כללי על הטלסקופ עצמו, כי זה חתיכת מכשיר מרתק. כבר היו וישנם טלסקופי חלל אחרים, כמו למשל טלסקופ החלל האבל המאוד מפורסם, גם עשיתי עליו איזה שני פרקים בעושים היסטוריה. מה מייחד את וב ביחס לטלסקופים אחרים? מה הוא רואה או מסוגל לראות שטלסקופים אחרים לא רואים? דמיינו שיש על הירח אסטרונאוט שמחזיק פנס. בשעה 12:00 בדיוק, האסטרונאוט מדליק את הפנס הזה. האור עושה דרכו לעבר כדור הארץ, ומכיוון שהירח נמצא כ-400 אלף קילומטרים מאיתנו, לוקח לאור בערך שנייה וקצת לחצות את המרחק הזה. זה אומר שאם אני מביט אל הירח, אני אראה את הפנס הזה נדלק ב-12:01 בשעון שלי. בניסוח אחר, כשהזמן בשעון שלי על כדור הארץ היה 12:01, ראיתי משהו שקרה על הירח שנייה קודם לכן, ב-12:00. עכשיו קחו את אותו הרעיון, אבל במקום פנס על הירח, יש לנו פנס על גלקסיה שנמצאת במרחק של מיליארד שנות אור. זאת אומרת, לאור לוקח מיליארד שנה להגיע אלינו. אם אני בכדור הארץ רואה את הפנס הזה נדלק, זה אומר שראיתי משהו שהתרחש באותה הגלקסיה המרוחקת לפני מיליארד שנה. לזה אנחנו מתכוונים כשאנחנו אומרים שהטלסקופ הוא כמו מכונת זמן - הוא רואה דברים שקרו פעם, בעבר הרחוק. ההסבר הזה מעלה שאלה מתבקשת: כמה אחורה בזמן אני יכול לראות? זאת אומרת, אם יש לי טלסקופ ממש ממש טוב, האם אני אוכל לצפות במפץ הגדול עצמו? שני דניאלי 08:51 נכון, אז ג'יימס וב הוא באמת הטלסקופ הכי מורכב, המורכב ביותר, הגדול ביותר והיקר ביותר שאי פעם נשלח לחלל, ויש מספר מאפיינים שממש מייחדים אותו ביחס לטלסקופים אחרים, לא רק האבל. הדבר הראשון זה היכולת של ג'יימס וב לראות רחוק יותר, אוקיי? עמוק יותר אל עומק היקום. מה זה אומר רחוק יותר? אנחנו יכולים לראות גלקסיות ותופעות ואובייקטים שהם אפילו מיליארדי שנות אור מאיתנו. מה שמבדיל את האבל ואת וב בעיקר, אבל לא רק, אחד הדברים זה בעצם אורך הגל שבו אנחנו מצליחים לצפות. האבל צפה בעיקר בתחום האור הנראה, קצת אל תוך האולטרה-סגול וקצת לתוך האינפרה-אדום, אבל בעיקר באור הנראה. מה שג'יימס וב עושה זה ממש מעט מהקצה האדום של האור הנראה אבל בעיקר בתחום האינפרה-אדום. למה אנחנו רוצים לראות באינפרה-אדום ולמה זה עוזר לנו לראות עמוק יותר ואחורה בזמן? היקום שלנו כל הזמן מתרחב, ולכן גם אור שנפלט מאיזו גלקסיה מאוד מאוד מרוחקת, עד שהוא מגיע אלינו גם האור הזה מתרחב ואורך הגל שלו גדל. אז גם אור שנפלט אלינו מאיזושהי גלקסיה באורכי גל שהם כחולים, עד שהאור הזה הגיע אלינו הוא מה שקוראים לו 'הוסח לאדום'. אורך הגל הפך להיות אדום יותר, הוא בתחום האינפרה-אדום. ויש עוד הבדל מהותי, גודל המראה. לג'יימס וב יש מראה בקוטר של שישה וחצי מטרים, לעומת האבל שזה 2.4 מטרים. וככל שהמראה שלי גדולה יותר אני אוספת יותר אור, מהר יותר. זה טוב כי אנחנו מצליחים לראות תופעות חיוורות יותר. רן לוי 12:21 הדיבורים על וב החלו כבר בשנות ה-80 של המאה הקודמת, אבל זו הייתה ההצלחה של האבל שדרבנה את נאס"א להתחיל לפתח בשנות ה-90 את מה שחונך אז ה-Next Generation Space Telescope, וב-2002 קיבל את שמו הרשמי - טלסקופ החלל על שם ג'יימס וב. אלפי מדענים ומהנדסים מלא פחות מ-15 מדינות ו-258 חברות וארגונים השתתפו בפרויקט הגדול הזה. מהרגע הראשון היה ברור שוב יהיה צריך להיות מסוגל לקלוט אור בתדרים נמוכים יותר, זאת אומרת אור אדום יותר. הקאץ' הוא שכמעט כל דבר פולט קרינה אינפרה-אדומה באופן טבעי, כולל גם הטלסקופ עצמו והמכשירים שלו. ולכן, כדי להיות מסוגל לצפות בתדרים שכאלה מבלי לסנוור את עצמו, על וב להיות קר במידה כמעט בלתי נתפסת, לפחות מינוס 223 מעלות צלזיוס. העובדה הזו חייבה את המהנדסים לפתח מגן שיחצוץ בין המראות והמכשירים של וב לבין השמש. רן לוי 15:17 אני זוכר את ההתרגשות לקראת השיגור, כי זה היה נתפס כ... היו המון אנשים שאמרו זה לא יעבוד, כי האופן שבו היה צריך לפרוס את המראה הענקית הזו, למי שראה תמונה של ג'יימס וב זה נראה כמו אוסף של משושים, היה צריך לפרוס את זה קצת כמו פרח שנפתח. המראה של ג'יימס וב, שישה וחצי מטרים, זו מראה גדולה מאוד לשלוח לחלל. ובאמת, יש למעלה מ-300 מה שאנחנו קוראים להם 'נקודות כשל' בפרויקט הזה, שאם כל אחת מהנקודות האלה תיכשל, זאת אומרת אם משהו אחד לא יעבוד, כל הפרויקט ייכשל. ואי אפשר לשלוח אסטרונאוטים כמו שיכולנו לשלוח להאבל. שני דניאלי 16:15 נכון, אז הטלסקופ נמצא בנקודה שאנחנו קוראים לה L2, נקודת לגרנז' 2, שזה בעצם מיליון וחצי קילומטרים מכדור הארץ. רן לוי 16:26 האבל הרבה יותר קרוב, הוא ברמה של 500-600 קילומטר. שני דניאלי 16:30 נכון, אז זה באמת טלסקופ הרבה יותר גדול, וזו מין נקודה מיוחדת כזאת במרחב שבה כל כוחות המשיכה של השמש, כדור הארץ והירח בעצם מתאזנים, והטלסקופ בעצם נע עם כדור הארץ מסביב לשמש. רן לוי 16:44 למה זה חשוב לשים אותו שם? שני דניאלי 16:47 זה חשוב בגלל שבאופן הזה בעצם יש לך את כדור הארץ והשמש בצד אחד ואתה יכול להסתיר את כולם על ידי מגן שמש אחד. שגם המגן שמש בעצמו היה פרויקט מטורף שלא היה ברור אם זה לחלוטין הולך לעבוד. והיו צריכים לפתוח אותן בדיוק מושלם, אחרת התמונה שהיינו מקבלים לא הייתה חדה מספיק. רן לוי 17:40 אז אולי לפני שממש נתחיל לדבר על התגליות, זו שאלה אחת אחרונה ככה מעניינת. יש את הגוף שמפעיל את ג'יימס וב וקובע לצורך העניין לאיפה הוא מצלם, והוא מביא את התמונות. אני מניח שיש אלפי מדענים ברחבי העולם שכל אחד רוצה להסתכל על משהו אחר. איך קובעים מה עכשיו מצלם ג'יימס וב ומי העדיפות, ואיך המידע הזה אחר כך מופץ אל קהילת המדענים? שני דניאלי 18:07 שאלה מצוינת. אז בעצם אנחנו עובדים במודל מאוד דומה למודל שבו עבדנו עם האבל. הוא פתוח לכולם, גם למדענים בישראל ובכלל ברחבי העולם, שזה ממש מדהים. וזה מודל מאוד מצליח, זה גם מזמין תחרות כמובן ומצוינות מדעית. אז בדומה לאיך שזה נעשה עם האבל, בעצם יש מועד אחד בשנה, פעם בשנה, שמדענים מרחבי העולם יכולים להגיש הצעות מחקר לטלסקופ. ובהצעות המחקר האלה אתה מנסה בעצם לשכנע למה הצעת המחקר שלך היא לא רק הכי חשובה וצריך גם לעשות אותה עכשיו, אלא גם למה ג'יימס וב הוא הטלסקופ המתאים ולא טלסקופ אחר. המשאב הזה, ג'יימס וב, אנחנו קוראים לו משאב יקר כי הזמן על הטלסקופ הוא מאוד מוגבל. והצעות המחקר האלה נשלחות בעצם למין פאנלים, שזה קבוצות של אנשים שנבחרו מראש בנושאים השונים. הפאנלים האלה קוראים את כל האנשים שיושבים בפאנל, שזה מדענים למעשה כמוני. וגם אני ישבתי בפאנלים כאלה, אנחנו יושבים וקוראים את הצעות המחקר וממש נותנים ציון לכל קטגוריה ויוצרים איזשהו דירוג. רן לוי 21:10 רק לסבר את האוזן, כמה הצעות מתקבלות לעומת כמה נדחות? שני דניאלי 21:16 אז בדיוק, במחזור הראשון שהאנשים הגישו הצעות זה היה בערך הצעה, אולי היה לך סיכוי של 20-30 אחוז, שזה די גבוה. עכשיו בדיוק היה את הדדליין ל-Cycle 5, גם אני הגשתי הצעה ממש לפני שבועיים, והסיכויים הם הרבה יותר נמוכים. אחוזים בודדים, אחוזים בודדים ונמוך מכך. זאת אומרת זה באמת באמת מאוד מאתגר ואני חושבת שגם צריך הרבה מזל. וזה תלוי איזה הצעות אחרות כמובן הוגשו באותו נושא. רן לוי 22:45 נחזיק אצבעות להצעה שהגשת לא מזמן. מתי את מקבלת תשובה? זה יקח הרבה חודשים עד שנדע. אוקיי, נאחל לך בהצלחה כי זה באמת נשמע כמו איזה שהוא היילייט של הקריירה, שנותנים לך הזדמנות לגשת לכלי כזה ולקבל זמן יקר כזה. שני דניאלי 22:58 כן, אני חושבת שכל הקריירה שלי היילייט, כל יום הוא היילייט כי זה באמת מאוד כיף לעשות אסטרופיזיקה ולצפות על היקום. אני עדיין לא מאמינה שמשלמים לי על זה, להסתכל על השמיים. אבל כן, ג'יימס וב זה בהחלט כלי וטלסקופ מאוד מיוחד והוא לא הולך להישאר איתנו לנצח. רן לוי 23:28 אז יאללה, בואו נצלול אל המדע. המון דברים מגניבים ומרתקים. אז אחת התגליות הראשונות של וב הייתה שביקום המוקדם, כמה מאות מיליוני שנים ספורות בלבד אחרי המפץ הגדול, כבר היו יותר גלקסיות משהמדענים שיערו מלפני כן. ולא רק זה, הן גם היו בהירות יותר, מסיביות יותר ומפותחות יותר מכפי ששיערנו. אז בואי נתחיל לפרק את התגלית הזאת ונבין את המשמעות שלה. נתחיל מהבסיס: לפני וב, מה היה המודל המקובל לגבי איך גלקסיות נוצרו לאחר המפץ הגדול? שני דניאלי 24:06 אז האבל הצליח לראות ככה בלחץ אולי כמה מאות קרוב למיליארד שנים אחרי המפץ הגדול, אבל לא תמונה מלאה ותצפיות שבאמת מאוד מוגבלות. לא יכולנו להסיק מסקנות מרחיקות לכת לגבי הגלקסיות הראשונות ביקום. זו באמת הייתה אחת מהשאלות המרכזיות עבורן בכלל ג'יימס וב תוכנן ונשלח לחלל. וב רואה ממש הרבה יותר קרוב למפץ הגדול, כמה אני חושבת - 300 מיליון שנה. והציפייה הייתה שכן שנראה את הגלקסיות הראשונות האלה, אבל הייתה לנו איזושהי תחזית למה אנחנו כן מצפים לראות. התחזית הזאת אנחנו עושים אותה על סמך גם קצת מה שראינו עם האבל, אבל לא רק אקסטרפולציה, בכל זאת אנחנו מדענים ויש לנו תאוריות ומודלים. אנחנו כן מפתחים איזה שהם מודלים שקשורים לאיך היקום נוצר ואיך נוצרו המבנים הראשונים ביקום. אפשר לחשוב על החומר האפל כמו מין איזה סוג של שלד של היקום. כוכבים וגלקסיות לא נוצרים סתם ככה, הם אנחנו חושבים שהם נוצרים באזורים שבהם החומר האפל הזה הוא נמצא בריכוז גבוה יותר. גז קורס אל תוך האזורים הצפופים אלה בזכות כוח הכובד, ומתחילים להיווצר כוכבים ולאט לאט גם גלקסיות. אז יש לנו איזשהו מודל באיזו יעילות אנחנו יודעים להמיר גז לכוכבים. יכול להיות שאנחנו יכולים להמיר גז לכוכבים ביעילות של 10 אחוז או ביעילות של 100 אחוז. רן לוי 26:42 היקום נולד לפני כשלושה עשר נקודה שמונה מיליארד שנה, ובמשך 380 אלף השנים הראשונות לקיומו הוא הכיל מרק סמיך ולוהט של חלקיקים בסיסיים. אחרי 380 אלף שנה, היקום התקרר מספיק ונוצרו האטומים הראשונים, אטומי מימן, אבל באותו השלב עדיין לא היו כוכבים. אחרי 100 מיליון שנה בערך, הבדלי הצפיפות הזעירים האלה הובילו להתגבשותם של מצבורים או הילות של חומר אפל. ההילות האלה משכו אליהן אטומי מימן ויצרו ענני גז גדולים וצפופים. כוח המשיכה של ענני הגז האלה גרם להם לקרוס תחת משקלם של עצמם, ובמרוצת 500 מיליון השנים הבאות נולדו הכוכבים הראשונים. כוכבים ענקיים, מסיביים וחמים מאוד שמילאו את היקום באור חדש. במקביל, הכוכבים שנוצרו נמשכו אלה לאלה ויצרו גלקסיות ראשוניות. עם הזמן הגלקסיות הראשוניות האלה התמזגו זו עם זו, נעשו גדולות וכבדות יותר וקיבלו מבנה יותר ויותר מסודר של דיסקות או כדורים. וכאן אנחנו מתחברים לשאלה שהצגתי לשני. המודלים הקיימים לפני וב הניחו שאותן גלקסיות מפותחות הופיעו בערך 600 מיליון שנה עד מיליארד שנה לאחר המפץ הגדול. אבל התמונות שהחזיר וב מראות לנו גלקסיות גדולות ומפותחות הרבה יותר מוקדם, כבר כ-300 מיליון שנה אחרי המפץ הגדול. זה אומר לנו שאנחנו כנראה טועים בהערכה שלנו לגבי יעילות של היווצרותם של אותם כוכבים ראשונים מהם נוצרו הגלקסיות. שני דניאלי 29:54 אז עשינו איזושהי תחזית לכמה גלקסיות כאלה נצפה לראות ביקום המוקדם, וגם כמה מפותחות וכמה מסיביות אנחנו מצפים שהן תהיינה הגלקסיות האלו. רן לוי 30:08 כשאת אומרת 'מפותחות', מה זה אומר גלקסיה מפותחת? שני דניאלי 30:11 אז גלקסיה שהיא באמת מסיבית, שהספיקה ככה לייצר הרבה מאוד מסה ואולי במין איזה שיווי משקל כזה, אוקיי? היא לא ככה בשיא ההתפתחות שלה אבל אולי סיימה לייצר את רוב הכוכבים שלה עד היום. אז אולי עכשיו נספר מה חשף וב וזה באמת יעשה קצת יותר היגיון. אז באמת נתונים התחילו להגיע ב-2022, ובבדיקות של הטלסקופ התחילו להגיע התמונות הראשונות וכבר בתמונות הראשונות ראינו בעצם משהו מאוד מאוד מפתיע. מה שהיה מפתיע כמו שאמרת זה כמה מסיביות הן היו הגלקסיות האלה, וכמה הרבה מהן היו מהגלקסיות המסיביות האלה. זאת אומרת זו לא הייתה איזה גלקסיה מסיבית פה ושם, אלא היו הרבה מהן. אז באמת אנחנו מדברים על תקופת זמן שבה היקום היה בין 300 ל-600 מיליון שנים אחרי המפץ הגדול. ציפינו לראות ככה את הגלקסיות הראשונות ושהן יהיו די קטנות, אבל בעצם ראינו שהיקום היה מאוד מפותח מהר מאוד אחרי המפץ הגדול. רן לוי 31:26 אם אני צריך לתת אנלוגיה בשביל המאזינים, זה קצת כמו אני חושב שאתה מסתכל על מבנה שאתה חושב שזו פעוטון לצורך העניין, אתה מצפה לראות שם תינוקות קטנים, אבל כשאתה מסתכל אתה בעצם רואה שם ילדים גדולים ואתה אומר רגע, משהו אני לא מבין את המבנה. שני דניאלי 31:42 נכון, איך התפתחו כל כך מהר בעצם. המסה של הגלקסיות האלה היה בערך 10 עד 100 מיליארד פעמים המסה של השמש שלנו, זו כבר נחשבת גלקסיה מסיבית מאוד. אז הן נוצרו מוקדם משחשבנו, הן היו הרבה יותר מסיביות משחשבנו והיו הרבה יותר מהן ממה שחשבנו. זו הייתה תקופה מאוד מרגשת, התחילו להגיע התמונות הראשונות. רן לוי 32:16 יש כזה פתגם, אני חושב שאולי אייזק אסימוב סופר המדע הבדיוני אמר שהמשפט הכי חשוב במדע זה לא 'אאוריקה!' אלא 'הממ, זה מוזר'. שני דניאלי 32:29 נכון, והתוצאות פשוט קפצו ככה מהתמונות, זו הייתה חוויה מדהימה לפתוח את התמונות האלה על המחשב בפרינסטון ולראות משהו שהחזיר לנו טלסקופ שנמצא מיליון וחצי קילומטרים מאיתנו, תמונה מרהיבה ומדויקת. ואף אחד לא חיכה בסבלנות, זאת אומרת מדענים התחילו לכתוב מאמרים מהר מאוד. ומה שעוד היה כיף זה שגם חלק מהמאמרים סתרו אחד את השני. יש קבוצת מחקר אחת שלוקחת את הנתונים, ובסופו של דבר אנחנו אוספים אור. ואתה לוקח את האור הזה ואתה צריך לנתח אותו באיזשהו אופן. ויכול להיות שיש קבוצת מחקר אחת בהולנד שמנתחת אותו באופן אחד, וקבוצה אחרת בבוסטון או בקליפורניה שמנתחת אותו באופן אחר. שזה גם מאוד חשוב למדע, נכון? אנחנו רוצים שכמה שיותר מדענים וכמה שיותר קבוצות ינתחו את הנתונים האלה, ובאמת התחילו ככה להופיע מאמרים סותרים וממש דיבייט על גבי מאמרים מדעיים. רן לוי 33:53 אוקיי, אז אמרנו ג'יימס וב מסתכל על היקום המוקדם ורואה שם הרבה יותר גלקסיות, הרבה יותר בוגרות במירכאות, יותר בהירות, יותר מסיביות. מה זה אומר? איך זה משנה את תמונת העולם שלנו לגבי היקום? שני דניאלי 34:07 נכון, אז כמו שאמרת, הגלקסיות היו מסיביות מוקדם מאוד. מה המשמעות? אז אפשר להסתכל על זה משתי נקודות מבט, אוקיי? שני דברים שונים יכולים לקרות: או שהתצפיות שלנו שגויות, זה תמיד משהו שצריך לחשוב עליו. עכשיו מה זה אומר התצפיות שגויות? האור שמגיע אלינו מהאובייקט הוא בסדר כנראה, זאת אומרת זה מה שאנחנו רואים. אבל את האור הזה אנחנו לוקחים ואנחנו צריכים לנתח את התצפיות, אנחנו צריכים למשל להגיד כמה מסה יש בגלקסיה. אין לי משקל כמו שיש לי בבית שאני יכולה לשקול את הגלקסיה. אני צריכה לקחת את האור ולעשות המון המון הנחות עד שאני יכולה להמיר את זה או להגיד כמה מסה יש בגלקסיה. רן לוי 34:46 זאת אומרת הפרשנות של מה שאנחנו רואים יכולה להיות אולי שגויה באיזושהי צורה. שני דניאלי 34:52 נכון, גם המרחק של הגלקסיה זה משהו שלא תמיד קל מאוד למדוד. ואם המרחק שגוי, יכול להיות שהגלקסיה היא לא כל כך מסיבית כמו שראינו. אז באמת יש את האספקט הזה. יש עוד אופציה והיא שהמודלים שגויים, נכון? יכול להיות שזה גם זה המצב. זאת אומרת, יכול להיות שנתחיל רגע קודם לדבר על המודל של יצירת כוכבים, יכול להיות שביקום כל כך מוקדם בזמן הזה של היקום אנחנו מייצרים כוכבים ביעילות מדהימה של 100 אחוז. רן לוי 35:34 זאת אומרת אם הייתה כמות מסוימת של גז באותו יקום מוקדם, הרבה יותר מהגז הזה הפך לכוכבים ממה שחשבנו בהתחלה. שני דניאלי 35:46 מה שהנחנו בהתחלה. אנחנו עדיין לא יודעים אם זה נכון, אבל זו אולי באמת אחת האופציות לגשר על הפער. אופציה נוספת מהכיוון של התאוריה ושל המודלים זה שאולי באמת יש יותר מהאזורי חומר אפל הצפופים המסיביים האלה לייצר את הגלקסיות האלה מלכתחילה. אם אתה שואל אותי ואני חושבת שזו גם הדעה הרווחת, סביר להניח שהאופן שבו אנחנו יודעים איך תהליך יצירת הכוכבים קורה בשלבים אלה של היקום הוא לא דומה למה שאנחנו מכירים היום. הכל היה הרבה יותר דחוס ובצפיפות יותר גבוהה וסביר להניח שתהליך יצירת הכוכבים הוא באמת הרבה יותר יעיל. וסביר גם להניח שהמודל הקוסמולוגי שלנו לא נשבר כי הוא באמת עובד עם הרבה מאוד תצפיות אחרות. אז הפתרון הוא כנראה שילוב של האופן שבו אנחנו מחשבים את המסה של גלקסיות ואולי הן באמת קצת פחות מסיביות, עדיין מסיביות, קצת פחות מסיביות, וגם תהליך יצירת הכוכבים ביקום המוקדם הוא כנראה הרבה יותר יעיל ממה שאנחנו רואים היום. רן לוי 37:20 אז המודל של המפץ הגדול עדיין יציב ועומד, לא צריך לדאוג. שני דניאלי 37:25 כן, המפץ הגדול והמודל הקוסמולוגי של איך היקום שלנו נוצר והתפתח והתחיל לייצר באמת את המבנים הראשונים והכוכבים הראשונים והגלקסיות הראשונות מבחינת שוב - השלד, עדיין בסדר. רן לוי 37:39 זהו, הגענו לסוף חלקו הראשון של הריאיון עם שני דניאלי. בפרק הבא אנחנו נדבר על עוד מספר תגליות מרתקות של וב, כמו למשל הנקודות האדומות הקטנות, תגלית שמשפיעה על האופן שבו אנחנו מבינים איך נוצרו חורים שחורים ביקום המוקדם. נדבר על תגלית מרתקת שעשתה שני עצמה - גלקסיות שאין בהן בכלל חומר אפל, משהו שמעולם לא נראה קודם לכן. ונדבר גם על התופעה המשונה של עידוש כבידתי ואיך היא יכולה לעזור לנו להבין מהו החומר האפל. תודה על ההאזנה. אני מזכיר לכם שאתם יכולים לרכוש מספריי שנמצאים כולם באתר הבית שלי - ranlevi.co.il. כמו למשל 'האוניברסיטה הקטנה של המדעים' שהוא ספר שבו אני שוטח את כל הרעיונות והתאוריות החשובים ביותר בכמעט כל תחום במדע, מפיזיקה וביולוגיה ועד גאולוגיה וסוציולוגיה והכל בשפה פשוטה ובביסים קטנים. ספר מתנה נהדר לילדים ובני נוער. אברי גלעד אמר עליו שהוא ספר השירותים המושלם, אבל בינינו אתם יכולים לקרוא אותו גם מחוץ לשירותים. הטכנולוגיה קיימת. כל הספרים שלי מגיעים עם הקדשה אישית ממני אליכם או למי שתרצו להעניק אותם במתנה. ranlevi.co.il. אנחנו נשתמע בפרק הבא. להתראות. רן לוי 39:09 In this house we obey the laws of thermodynamics!
        ]]></content:encoded>
    </item>
    
    <item>
        <title>459: טלסקופ החלל ג'יימס ווב, חלק ב' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/459-tlsqvp-hkhll-g-yyms-vvb-khlq-b-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/459-tlsqvp-hkhll-g-yyms-vvb-khlq-b-vshym-hystvryh.html</guid>
        <pubDate>20 בינואר 2026</pubDate>
        <description>Transcript for 459: טלסקופ החלל ג'יימס ווב, חלק ב' [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 459: טלסקופ החלל ג'יימס וב, חלק ב'. רשת עושים היסטוריה 00:09 רשת עושים היסטוריה. רשת עושים היסטוריה. רשת עושים היסטוריה. רן לוי 00:23 שלום, אנחנו מצטרפים לחלקו השני של הפרק על התגליות של טלסקופ החלל ג'יימס וב, עם האסטרופיזיקאית ד"ר שני דניאלי, חוקרת ומרצה בכירה בבית הספר לפיזיקה ואסטרונומיה באוניברסיטת תל אביב. בפרק הקודם שוחחנו על הטלסקופ עצמו ועל התגלית המשמעותית הראשונה שלו: העובדה שביקום המוקדם, רק מאות מיליוני שנים ספורות אחרי המפץ הגדול, כבר היו גלקסיות גדולות ומפותחות יותר מכפי שחשבנו קודם לכן. תגלית שמאפשרת למדענים לשפר ולעדכן את התיאוריות שלהם לגבי התהליכים השונים ששלטו על מהירות היווצרותם של הכוכבים הראשונים אחרי המפץ הגדול. אנחנו ממשיכים עם תגלית מרתקת נוספת: נקודות אדומות קטנות. האזנה נעימה. רן לוי 01:29 אז עוד תגלית מרתקת נוספת של וב זה סוג חדש של עצמים הייתי אומר, שלא הכרנו קודם, שקראתם להם בעולם שלכם Little Red Dots, שזה כבר נחמד, זה כאילו... נקודות אדומות קטנות. אז קודם כל מה הכוונה? מה זה Little Red Dots? כאילו מה רואים בתכלס? שני דניאלי 01:50 אז כשוב התחיל לשלוח את התמונות העמוקות האלה של אזורים בשמיים, פתאום ראינו באמת כמו שאתה אומר משהו שלא ראינו קודם: אובייקטים מאוד מאוד קטנים, מאוד קומפקטיים, אבל מעל הכל מאוד מאוד אדומים. הם כל כך אדומים, הם אדומים בצורה קיצונית שגלקסיות באותו מרחק הן לא כל כך אדומות. אז ככה כבר התחילה איזה השערה שזה משהו שהוא אחר, שהוא לא גלקסיות. וזה היה בערך מתקופות זמן של בערך 600 מיליון עד מיליארד וחצי אחרי המפץ הגדול. שבדרך כלל שאנחנו רואים משהו אדום ביקום, אנחנו חושבים שאולי יש לאבק קשר לעניין. אז אם יש לי אבק קוסמי, שזה גרגירים זעירים של חומר מוצק, בעיקר פחמן וברזל, אז כשיש לי אבק, האבק בולע אור כחול ומפזר אור אדום. רן לוי 02:45 אפקט קצת כמו שאנחנו מכירים טיפה בכדור הארץ אם יש לך איזה סופת אבק כזו או סופת חול כזו, הכל נראה אדום יותר. שני דניאלי 02:51 בדיוק. נכון, או בשקיעות. למה שקיעות הן אדומות? אז לקחנו את התצפיות וניסינו ככה באמת למדל את התצפיות באמצעות מודל של גלקסיה שיש בה המון המון אבק, ולא משנה כמה אבק הכנסנו לא הצלחנו למדל. אז היה ברור שזה כנראה זה לא הפתרון, אלא ממש כנראה האור האדום הזה מגיע מהאור של אובייקט עצמו. אז היום באמת ההשערה המרכזית זה שאלו הם חורים שחורים סופר מאסיביים שנמצאים במרכזם של גלקסיות צעירות, שוב אנחנו מדברים על תקופות מאוד מוקדמות ביקום, ושהם סופחים אליהם חומר בקצב מאוד גבוה, וזה מה שגורם להם לזהור כל כך חזק באינפרה-אדום. שני דניאלי 03:40 ממש לאחרונה לפני שלושה חודשים פורסם מחקר מאוד מקיף על אחד מהאובייקטים האלה, אחד מה-Little Red Dots, שבעצם הכותבים או החוקרים לקחו את אחד האובייקטים המעניינים ופנו שוב אל הוועדה שמחליטה מי יקבל זמן עם הג'יימס וב, וביקשו בעצם תצפיות מאוד מקיפות עם מספר מכשירים. על וב יש ארבע מצלמות, כל מצלמה כל מכשיר כזה נותן לנו משהו אחר. חלק נותנות לנו תמונות, חלק לוקחות את האור ומפרקות אותו לאורכי גל שנוכל לראות עוד כל מיני... רן לוי 04:15 האבל או וב? שני דניאלי 04:16 סליחה, על וב. כן, על וב יש ארבעה מכשירים שונים או ארבע מצלמות שונות. חלק מצלמות את המשהו, נותנות לנו תמונה כמו שאתה יכול ככה להסתכל ולראות, ממש כמו שאנחנו מצלמים עם הפלאפון שלנו, וחלק לוקחות את האור הזה ומפצלות אותו לאורכי גל שנוכל לראות, להסתכל על אפקטים פיזיקליים שיש להם איזה חתימה באורכי גל מאוד מסוימים. אז הם הלכו והם צפו באחד מהאובייקטים האלה, ככה גם כמות ההצעות גדלה נכון ממחזור למחזור, כי בעצם ראיתי שלושה אובייקטים ועכשיו אני רוצה על כל אחד מהם לעשות תוכנית תצפית נפרדת. ככה אנחנו גדלים אקספוננציאלית. רן לוי 05:01 בואו נעשה הפסקה קצרה כדי להבין טוב יותר את המהות של התגלית הזו של נקודות אדומות קטנות. כפי שציינה שני, החוקרים הגיעו די מהר למסקנה שאותן נקודות אדומות קטנות הן למעשה חורים שחורים שמוקפים בעננים ענקיים של גז ואבק. חור שחור, אני מזכיר לכם, הוא עצם שכוח המשיכה שלו כל כך חזק עד שאפילו האור לא מסוגל לברוח ממנו. כאן יש נקודה קריטית: אנחנו לא מדברים על סתם (במרכאות) חורים שחורים אלא על חורים שחורים סופר מאסיביים. חורים שחורים ענקיים שהמסה שלהם גדולה פי מיליוני עד מיליארדי פעמים מהמסה של השמש שלנו. וזו בעיה, מכיוון שלפי מה שידענו עד טלסקופ החלל וב, חורים שחורים כל כך גדולים בכלל לא היו אמורים להתקיים ביקום המוקדם. למה? יש שתי דרכים עקרוניות ליצור חור שחור סופר מאסיבי. הראשונה היא באמצעות התמזגויות של חורים שחורים קטנים יותר. זאת אומרת, כמו שלוקחים כמה חתיכות קטנות של פלסטלינה, מחברים אותן ויוצרים חתיכה גדולה של פלסטלינה. בתרחיש הזה, ענני הגז הגדולים שהיו קיימים בראשית היקום התפצלו לתתי-עננים קטנים יותר שהפכו לכוכבים בהירים וחמים. כשהכוכבים הראשונים האלה סיימו את חייהם, חלקם הפכו לחורים שחורים קטנים יחסית, ועם הזמן החורים השחורים הקטנים האלה התקרבו זה לזה, בלעו אחד את השני, גדלו וגדלו עד שהגיעו להיות חורים שחורים סופר מאסיביים. העניין הוא שתהליך הזה של התמזגויות הוא תהליך הדרגתי ואיטי יחסית, וזו הסיבה שחשבנו שחורים שחורים סופר מאסיביים לא היו קיימים ביקום המוקדם. פשוט לא חלף מספיק זמן בשביל שהם יוכלו להיווצר. אבל יש עוד דרך שבה חורים שחורים סופר מאסיביים יכולים לבוא לעולם. בתרחיש הקודם הנחנו שענני הגז התפצלו לתתי-עננים קטנים יותר, אבל מה קורה אם הם לא מתפצלים? זאת אומרת, הם נשארים עננים גדולים ומסיביים מאוד. במקרה כזה, כשהעננים הגדולים קורסים תחת משקלם, הם לא יוצרים כוכבים אלא הם מדלגים על השלב הזה וקורסים הופך להיות חורים שחורים. התרחיש הזה מכונה קריסה ישירה (Direct Collapse), והוא יוצר חורים שחורים הרבה יותר כבדים וגדולים מחורים שחורים רגילים, כאלה שנוצרים מכוכבים שמסיימים את חייהם. במילים אחרות, יש לנו מנגנון שמאפשר לפחות על הנייר את היווצרותם של חורים שחורים סופר מאסיביים באופן מהיר מאוד, הרבה יותר מהיר מאשר התמזגויות הדרגתיות של חורים שחורים קטנים יותר. אבל אליה וקוץ בה. כדי שענן גז יישאר גדול ומסיבי ולא יתפרק לתתי-עננים, צריכים להתקיים תנאים מאוד מאוד מיוחדים. זה צריך לקרות רק בתחום מאוד מסוים של טמפרטורות, עם תכולה מאוד מסוימת של אטומי מתכת שאולי נמצאים בעננים האלה ועוד כל מיני תנאים והסתייגויות שכאלה. מכיוון שמדובר בתנאים כל כך מיוחדים וספציפיים, חשבנו שהם כנראה היו מאוד נדירים ולכן לא הייתה ציפייה למצוא הרבה חורים שחורים סופר מאסיביים ביקום המוקדם. עד שהגיעו וב והנקודות האדומות הקטנות והראו לנו שבעצם אנחנו לא באמת מבינים כמו שצריך איך נוצרו אותם חורים שחורים סופר מאסיביים. רן לוי 10:51 אז האם התגלית הזאת של הנקודות האדומות הקטנות מגלה לנו משהו חדש לגבי אולי האופן שבו החורים האלה נוצרו? שני דניאלי 10:57 כן, אז אני חושבת שהכיוון שזה אולי קצת לוקח אותנו אליו זה באמת התרחיש הזה של Direct Collapse של אולי, זאת אומרת, היית צריך איכשהו לייצר חור שחור מסיבי מאוד מאוד מוקדם. אין לך זמן לחכות שיווצרו חורים שחורים קטנים ויתמזגו. אולי זה קורה במקביל. אז יכול להיות שזה גם תרחיש שקורה, כן? זה לא בהכרח צריך להיות אחד מכל ה... יכול להיות שיש מספר ערוצים ליצירת חורים שחורים, אבל זה מרמז שאולי באמת ספציפית ה-Little Red Dots נולדו מלכתחילה מאוד מאוד גדולים על ידי הקריסה הזאתי, ה-Direct Collapse. וזה יהיה מאוד מעניין אם זה באמת המצב, זה יפתור לפחות חידה אחת שקשורה... כן. רן לוי 11:38 אולי אני טועה אבל זה קצת מתחבר למה שדיברנו בתחילת השיחה לגבי זה שאולי ביקום המוקדם יותר גז או התנהגות של גז שונה ממה שחשבנו. יכול להיות שזה מתחבר באיזושהי צורה? שני דניאלי 11:50 כן, אני חושבת שסביר מאוד להניח. התנאים ביקום הצעיר היו... זה אנחנו יודעים בוודאות... מאוד שונים מהתנאים שאנחנו רואים כשאני חוקרת יצירת כוכבים בתוך שביל החלב וממש אפילו קרוב אלינו, ממש בשכונה הקוסמית שלנו. אני חושבת שסביר מאוד להניח שהתנאים היו מאוד שונים ביקום הצעיר, ולכן כל מה שאנחנו מגלים עכשיו... ולכן הגדולה של ג'יימס וב, כל מקום שנצביע עליו את הטלסקופ ג'יימס וב, וכל טלסקופ חדש, וזה באמת מאוד מאוד כיף, נגלה דברים חדשים. אז אני חושבת שאנחנו לאט לאט ככה מתחילים לפרום את הרעיונות האלה של איך נראה היקום שלנו טוב יותר ביקום הצעיר, המוקדם, רק מאות מיליוני שנים, רק מאות מיליוני שנים אחרי המפץ הגדול. לפעמים צריך רגע לעצור ולעכל את זה, נכון? היקום בן 13.8 מיליארד שנה כבר, לא צעיר. רן לוי 12:46 לראות לעבר כל כך הרבה זמן. כן. כשאתה פתאום תופס למה אתה מסתכל זה מדהים. זה משהו שאני לא חושבת עליו כל כך הרבה ביום-יום, אבל ואני חוקרת באמת את הקצת הסביבה השכונה הקוסמית שלנו ואני חוקרת דברים שהם רק עשרות עד מאות מיליוני שנות אור מאיתנו. ככה קרוב. זה באמת קרוב. ממש בשכונה. קל מאוד, כן, ממש בשכונה. לפעמים אני קצת מתרחקת, אבל הרוב אני נשארת ככה בשכונה. רן לוי 13:15 אוקיי, אז עד עכשיו דיברנו הרבה, הזכרנו את זה: חומר אפל, חומר אפל. אז עכשיו אני חושב שזה הזמן קצת יותר לצלול לנושא הזה, שזה גם אחת התעלומות הגדולות ביותר של המדע המודרני וגם כמו שאת אמרת אחד מהתחומים שמעסיקים אותך הכי הרבה. אז אני אוהב תמיד לחזור לבסיס, ליישר קו עם כולם: חומר אפל. מין מילה כזאת שבטח הרבה מאזינים שמעו, לא כולם בטח סגורים על מה זה בדיוק אומר. מה זה חומר אפל? בגדול. שני דניאלי 13:42 אז בוא נסביר את זה באמת בפשטות. לא קשה להסביר את זה כי הרבה אנחנו לא יודעים על החומר האפל. אז אפשר להגיד מה אנחנו כן יודעים שזה מעט מאוד. אז נדבר על כל החומר הרגיל, מה שאנחנו כן מכירים. חומר רגיל, מה שאני ואתה עשויים ממנו והשולחן הזה פה באולפן וכוכבי לכת וכוכבים, כל מה שעשוי מאטומים, זה מה שאנחנו קוראים לו חומר רגיל או חומר בריוני. החומר הרגיל הזה אנחנו חושבים מהווה רק חמישה עשר אחוז מכלל חמישה עשר עד עשרים אחוז מכלל החומר ביקום. למעשה, בין שמונים לשמונים וחמישה אחוז מהחומר ביקום שלנו הוא החומר האפל. מה זה אומר חומר אפל? אנחנו חושבים, שוב אנחנו לא בדיוק יודעים, אנחנו חושבים שהחומר האפל זה איזשהו חומר שמורכב מאיזשהם חלקיקים שהם לא אטומים, חלקיקי החומר האפל, שיש לו תכונות של כבידה. הוא ממש עושה אינטראקציה כבידתית עם חומר רגיל. ככה אנחנו בעצם משערים שיש חומר כזה, אנחנו רואים איך הוא משפיע על אובייקטים שמורכבים מאטומים כמו כוכבים וגלקסיות וגז. אבל הוא לא עושה אינטראקציה עם אור, ולכן אנחנו לא רואים אותו. כשאני רואה אותך זה בגלל שאור מוחזר ממך אליי וזה מה שאני רואה. החומר האפל, חלקיקי החומר האפל, אנחנו חושבים שוב זו התיאוריה, לא עושים אינטראקציה בכלל עם אור, עם קרינה אלקטרומגנטית, אלא רק משפיעים כבידתית על חומר רגיל. שני דניאלי 15:09 חלק מהעדויות למשל וככה התיאוריה הזאת התגבשה, זה שבעצם חוקרים בתקופות זמן מאוד מוקדמות, ממש שנות השלושים, זאת אומרת זה משהו שכבר מחזיק מעמד מאה שנים שוב לאט לאט התגבש, זה לא שבתוך תצפית אחת ומאמר אחד גובשה כל תיאוריית החומר האפל. אבל כבר בשנות השלושים ואחר כך יותר בשנות השישים והשבעים ככל שהטלסקופים שלנו הלכו והשתפרו, חוקרים הסתכלו בעצם על מה שאנחנו קוראים לו מהירות סיבוב או עקומת סיבוב של גלקסיות והסתכלו על איך גז וכוכבים נעים סביב מרכז גלקסיה. מה שהם ראו זה שהגז הזה והכוכבים נעים מהר יותר ממה שהיינו מצפים ובעצם יש איזה מין מסה חסרה שאנחנו לא רואים אותה. רן לוי 15:58 בתור תחושת בטן כי אף אחד לא יכול לדעת את זה ברור, זה רק אינטואיציה ותחושת בטן. אם יום אחד נבין את החומר האפל, את חושבת שזה ישנה את הפיזיקה כמו שאנחנו מכירים אותה בצורה עמוקה יחסית, כמו שתורת היחסות ותורת הקוונטים שינו את הפיזיקה? שני דניאלי 16:16 אני חושבת שיכול להיות. כן, שאפילו סביר להניח, כי היום זה באמת זו תיאוריה שוב זו תיאוריה מפותחת, אנחנו מצליחים ככה להתאים אותה למגוון מאוד רחב של תצפיות. זאת אומרת אני לא רוצה שזה יישמע כמו איזה מין אה, אוקיי אז חשבנו שזה אולי חומר אפל, זה תיאוריה שהרבה אנשים עובדים עליה לאורך הרבה שנים אבל שוב עוד לא בדיוק פיצחנו מה הם סוגי החלקיקים האלה. אז בהחלט כן. ביום שאולי נצליח להבין מה זה סוג החלקיק הזה ואיך הוא עושה אינטראקציה אולי עם עצמו, גם יש כל מיני רעיונות בכיוון הזה. רן לוי 16:52 אני זוכר שקראתי שחושבים שהחלקיקים האלה פשוט מסוגלים לעבור אחד דרך השני. שני דניאלי 16:57 אז יש באמת כל מיני נכון, יש כל מיני מחשבות כאלה, אנחנו לא יודעים כי לא יכולים לראות אותו בכדור הארץ, זה רק משהו שרואים מרחוק. נכון, יש כל מיני רעיונות לאיך החלקיק הזה מתנהג שוב כשהוא עושה אינטראקציה עם עצמו, ויש באמת מגוון רחב מאוד של רעיונות. אני לא אגזים אם אני אגיד שיש עשרות ואולי מאות מודלים שונים היום למה זה החלקיק הזה חומר אפל, אולי הוא נע במהירות איטית יותר או מהירות גדולה יותר, ממש יחסותי. ויש רעיונות שונים ובאמת חלק ממה שאני עושה זה לנסות לקחת את הרעיונות האלה ולהביא תצפיות חדשות שיעזרו לנו להפריך או לשלול או אולי לאושש חלק מהתצפיות האלה. אז רק לחזור על השאלה שלך אם זה ישנה את מה שאנחנו יודעים על הפיזיקה, אם אני צריכה לנחש בתחושת בטן שלי, אז כן. שני דניאלי 17:42 אפשר לקחת למשל את המודל הסטנדרטי של החלקיקים שלא היה שלם עד לפני עשרות שנים. הטבלה הזאת של איזה חלקיקים קיימים במודל הסטנדרטי לא הייתה ידועה לפני עשרות שנים וברגע שהצלחנו למצוא את כל החלקיקים האלה ובאמת ככה לאושש את המודל, אז כן, זה שינה את מה שאנחנו יודעים על הפיזיקה ועל היקום ועל החלקיקים היסודיים ביותר שיש לנו. ויכול להיות שאולי יש איזה מין נקרא לו Dark Sector, אוקיי? אולי יש עוד מודל כזה, תיאוריה כזאת של חלקיקים יסודיים אבל שאנחנו לא רואים אותם ישירות, כמו שאנחנו רואים את החלקיקים היסודיים שלנו כחלק מהמודל הסטנדרטי של החלקיקים. אז אני חושבת שכן, זה ישנה את מה שאנחנו נדע. רן לוי 18:29 דרך אגב את אומרת חלקיקים, יש גם תיאוריות שאומרות רגע, אולי זה לא חלקיקים? אולי פשוט אנחנו לא מבינים את כוח המשיכה כמו שצריך בסקאלות מסוימות? אני מבין מהאופן שבו את מתייחסת לזה שכרגע הקונצנזוס המדעי נוטה יותר להאמין שזה חלקיקים, שזה ההסבר. שני דניאלי 18:48 כן. אפשר להתווכח על זה כמובן, וזה בריא להתווכח, אבל המדע ככה הוא מתקדם. נכון, כן. אבל זה הקונצנזוס הייתי אומרת, הקונצנזוס המדעי. רן לוי 18:59 אפשר לעשות על זה, רק על זה אנחנו יכולים לצלול כנראה שעות והאמת שנורא מרתק להיות בתקופת הזמן שבו אני תמיד כשאני מסתכל על ההיסטוריה של המדע אני חושב שאנחנו נמצאים בתקופה שהיא מקבילה קצת לתקופה שבה סוף המאה ה-19 אנשים מחפשים את האתר. אנשים מחפשים את הדבר הזה המסתורי שנקרא אתר כי כולם חושבים בשביל להסביר כל מיני תצפיות צריך להיות אתר. לא מוצאים, לא מוצאים, לא מוצאים, ופתאום מגיע איינשטיין ואומר הנה הפתרון, לא צריך אתר, וכל התפיסה המדעית משתנה ככה באחד גדול. רן לוי 19:30 לחשוב שיכול להיות שאנחנו נמצאים ברגע הזה ועוד טוטו הלוואי פתאום נקבל את השיפט הזה, זה אחד הזמנים הכי מעניינים לחיות בהם. שני דניאלי 19:40 כן. רן לוי 19:43 תיכף אנחנו נחזור לג'יימס וב, אבל המחקר שלך התחיל עוד הרבה לפני השיגור של וב. אחת התגליות שהיית מעורבת בהן הייתה אני חושב מרתקת ומפתיעה במיוחד. אז אני אתחיל בלשאול אותך מהן גלקסיות אולטרה מפוזרות? אני מקווה שאני מתרגם את זה נכון כי באנגלית Ultra Diffuse Galaxies. שני דניאלי 20:01 כן, אף פעם לא תרגמתי את זה לעברית אבל כן. רן לוי 20:03 חיפשתי באינטרנט אין תרגום לעברית. שני דניאלי 20:05 אין תרגום לעברית אז הנה תרגמנו, זהו. אולטרה דיפיוז גלקסי, גלקסיות שבאמת הן מאוד מאוד איך קראת לזה, מפוזרות. אז מה זה בעצם אולטרה דיפיוז גלקסיס? אז באמת סביבות שנת 2014-2015 התחלתי להיות מעורבת כחלק מעבודת הדוקטורט שלי באוניברסיטת ייל בפרויקט של בניית טלסקופ. טלסקופ שהמטרה שלו הייתה באמת להיות רגיש מאוד לתופעות חיוורות, אוקיי? ממש תופעות שכשאתה מסתכל על השמיים עם טלסקופ הן ממש מתחבאות ככה מאחורי אובייקטים אחרים או אפילו ממש מתחת למין איזה רמת רעש כזאת שיש לנו בתמונות, מעצם זה שפשוט השמיים הם די בהירים בגלל שיש לנו הרבה אובייקטים בהירים מאוד בשמיים. שני דניאלי 20:52 והמטרה של הטלסקופ הזה הייתה לנסות וכן לחשוף את מה שיש מתחת לרעש הזה ולראות מה אנחנו רואים. תמיד זה חלק מה... זאת אומרת תמיד יש את אלמנט ההפתעה, אוקיי? מה נגלה כשנצליח לראות איזשהו משהו עמוק יותר או עם איזושהי יכולת חדשה, אוקיי? אורך גל חדש או רגישות יוצאת דופן. אבל גם לאושש או להפריך באמת כל מיני רעיונות למשל שקשורים למודל הקוסמולוגי של איך גלקסיות מתמזגות, אוקיי? ואם הן משאירות אחריהן איזשהו שובל. אז זו הייתה המטרה של הטלסקופ, ובנינו אותו באמת בניו מקסיקו. שני דניאלי 21:31 והתחלנו לצפות עם הטלסקופ בכלל להסתכל על איזושהי תופעה אחרת שנקראת Intra-cluster light, באמת זה אור שאנחנו מצפים לראות בצבירי גלקסיות ככה בין הגלקסיות. צביר גלקסיות זה מין איזה מבנה מאוד מאוד... המבנים הכי גדולים שיש לנו ביקום של הרבה מאוד גלקסיות ביחד קשורות כבידתית. אוקיי, זה מייצר מבנה כזה באמת מאוד מאסיבי ומאוד גדול. וחיפשנו את האור הזה בין הגלקסיות, ואז שכחנו מזה כי ראינו משהו אחר לגמרי. ראינו גלקסיות, הסתכלנו באמת על איזה צביר צביר גלקסיות שוב די קרוב אלינו, הסתכלנו עליו ופתאום ראינו שיש שם המון המון המון מין אובייקטים שקצת נראים כמו גלקסיות, אבל הן מאוד גדולות ומאוד חיוורות. קצת כמו גלקסיות שקופות. אתה ממש יכול לראות דרך הגלקסיה, אוקיי? הכוכבים מפוזרים על פני שטח מאוד מאוד מאוד גדול, וזה לא נראה כמו שום דבר שראינו קודם. זאת אומרת גלקסיות שהייתה להן את אותה כמות כוכבים קודם היו הרבה יותר קומפקטיות. שני דניאלי 22:37 אנחנו קוראים לגלקסיות אלה לפעמים לגלקסיות שהכרנו גלקסיות ננסיות. אוקיי, אם דיברנו קודם על גלקסיות מאסיביות, אז יש גם גלקסיות קטנות יותר. זה הגלקסיות הראשונות למעשה שנוצרות ביקום. הגלקסיות הראשונות שנוצרות ביקום הן גלקסיות הננסיות שלאט לאט מתמזגות ומייצרות את הגלקסיות המאסיביות. ככה היקום שלנו גדל במין איזה מודל היררכי כזה, זה חלק מהתחזיות. אבל יש לנו גם את הגלקסיות הרבה הרבה מאוד מהגלקסיות הננסיות האלה, אבל מה שראינו היה לא זה ולא זה. זאת אומרת ראינו איזה מין שילוב מוזר. גלקסיות שבגודל שלהן, יש להן גלקסיה גודל של גלקסיה מאסיבית, מבחינת כמות הכוכבים יש כמות כוכבים של גלקסיה ננסית קטנה. אז אם אתה לוקח את הכמות הקטנה הזאת ומפזר אותה על פני נפח גדול יותר או איך שאנחנו רואים את זה בשמיים אנחנו רואים את זה על שטח גדול יותר, הן באמת מאוד מפוזרות. מפוזרות זה לא בדיוק לא ידעתי אם זה הדרך הכי טובה לזה אבל... רן לוי 23:29 דיפיוזיה בתור תרגום מילולי של דיפיוז. שני דניאלי 23:33 חיוורות, כן. פשוט לקחת את המילה. אז גדולות מאוד וכמות הכוכבים פשוט פחות צפופות. אנחנו צריכות לקרוא לזה פשוט פחות צפופות. ככה אולי הייתי קוראת לזה בעברית. אז אלו האולטרה דיפיוז גלקסיס והסיבה שזה הפתיע אותנו בהתחלה לפני שהתחלנו ככה לעשות את המחקר היותר מעמיק, כמו שתמיד אמרנו אנחנו מגלים איזה אובייקט חדש ואז אנחנו ישר רצים ומגישים עליה הצעות מחקר לכל מיני טלסקופים ואנחנו רוצים לחקור עוד יותר ויותר לעומק. אז מה שהפתיע אותנו זה שבכלל לא חזינו את הסוג הגלקסיות אלה. אף איזה מודל או תיאוריה, ויש אנשים שגם מריצים סימולציות מחשב ככה מאוד מתוחכמות ומסובכות, לא יצר את הגלקסיות האלה. ובעצם ישר עלתה שאלה של איך אתה מייצר גלקסיה כזאת ולמה בכלל אכפת לנו וכמה חומר אפל יש בגלקסיה הזאת. רן לוי 24:26 אז איך זה מתחבר באמת לנושא החומר האפל? אנחנו מבינים שיש גלקסיה גדולה מאוד אבל דלילה מאוד באיזשהו מקום. דלילה, אולי זו המילה. אולי זו באמת המילה, כן. איך זה מתחבר לחומר אפל? שני דניאלי 24:41 אז באמת ככה ההשערה הראשונית שלנו הייתה זה שבגלקסיה הזאת בעצם יהיה לך המון חומר אפל. משהו צריך להחזיק את הכוכבים אלה ביחד. הגלקסיה הזאת נעה באיזה שדה כבידה לפעמים אלים אפשר לקרוא לזה ליד עוד גלקסיות אחרות. גם מצאנו אותם בצביר גלקסיות, ושם יש... רן לוי 24:57 זאת אומרת משהו היה צריך לקרוע את הגלקסיה הזאת לגזרים כי כזאת דלילה שככזו, משהו היה צריך לקרוע אותה. שני דניאלי 25:03 בדיוק, והיא לא נקרעה. נכון, אז דווקא ציפינו שיהיה שם הרבה חומר אפל, ואז וזה בעצם מאוד מרגש. למה זה מרגש? כי אם יש לך המון חומר אפל ומעט כוכבים, אתה מקבל ככה תמונה פחות מעורפלת של השלד הזה של החומר האפל. אנחנו קוראים לאזורי חומר האפל אלה המרוכזים אנחנו קוראים לזה הילות של חומר אפל. אולי אפשר לדמיין את זה כמו זה בטח לא ממש ככה, אבל כמו מין איזה כדור שבו שבו יש הרבה חומר אפל בצפיפות גבוהה שם נוצרות הגלקסיות. שני דניאלי 25:35 אז בדרך כלל שאנחנו חוקרים חומר אפל בגלקסיות אנחנו גם צריכים לקחת בחשבון את כל מה שהכוכבים עושים. אי אפשר להפריד בין בין החומר האפל לבין מה שהכוכבים עושים, אנחנו צריכים להבין בעצם את האינטראקציה הזאת. אבל בגלקסיות הדלילות אלה חשבנו שאולי אם יש הרבה חומר אפל ומעט כוכבים אנחנו נקבל תמונה קצת יותר בהירה אולי נקרא לזה של החומר האפל עצמו. שני דניאלי 25:59 אז מה שעשינו זה הגשנו הצעות מחקר להמון המון טלסקופים, בין היתר זה היה האבל בזמנו. אז הגשנו הצעות מחקר להאבל ומה שעשינו זה בעצם מדדנו את אותן עקומות סיבוב שדיברנו עליהן עבור הגלקסיות האלה, והתוצאה שקיבלנו הייתה מאוד מאוד מפתיעה. מה שמצאנו זה שחלק מהגלקסיות אלה יש להן עקומות סיבוב שמרמזות שבעצם יש בגלקסיות אלה באמת המון חומר אפל, אחוזים גבוהים מאוד אולי קצת כמו שציפינו. אבל מנגד גלקסיות אחרות כאלה, הגלקסיות המאוד דלילות האלה האולטרה דיפיוז גלקסיס, יש בהן מעט מאוד אולי בכלל לא חומר אפל. אולי כמעט ואין בהן חומר אפל, זה תמיד קשה להגיד בצורה מאוד חד משמעית כי כל כל מדידה שלנו בעצם יש לה אי ודאויות. אבל הם בוודאות פחות חומר אפל ממה שחשבתם שאמור להיות. שני דניאלי 26:58 נכון. וקצת קצת אפשר לחשוב על זה כמו בפעם הראשונה שהסתכלנו על גלקסיה לא היינו צריכים לפצות על המסה החסרה. תנועות הכוכבים בגלקסיה תאמו למה שציפינו רק מהאור שאנחנו רואים מהגלקסיה. לפעמים אני אומרת שזה What you see is what you get, אתה לא צריך להוסיף עוד איזה מסה חסרה לתוך הגלקסיה בשביל להסביר את הקינמטיקה או את המהירויות, את תנועות הכוכבים בגלקסיה. רן לוי 27:26 וזה משהו שפעם ראשונה נתקלו בו? גלקסיה שיש בה הרבה פחות חומר אפל ממה שבדרך כלל חושבים? שני דניאלי 27:32 נכון, אז זה בפירוש היה היו גלקסיות מאוד יוצאות דופן אבל אני חושבת שמה שהיה יותר מעניין זה הניגודיות הזאתי בין זה שיש לך שגלקסיות שנראות בעצם מאוד דומה הגלקסיות הדלילות האלה, ששוב אנחנו עדיין לא מבינים בכלל איך נוצרו, אז כאילו הוספנו עכשיו עוד תעלומה, והיא שיש חלק מהן שיש להן המון חומר אפל וחלק כמעט ואין בכלל, או לפחות זה מה שאנחנו רואים כרגע. גם גם כאן היה זאת אומרת זה לא ככה מאמר אחד שפתר את ה או או בעצם הביא אותנו להאמין בתוצאה הזאתי אבל זה גם היה תהליך מאוד ארוך עם קולגות ברחבי העולם שערכו את התצפיות עם טלסקופים אחרים. זה תמיד מאוד מאוד חשוב, זאת אומרת תמיד צריך לערוך תצפיות שוב ותמיד טוב שעוד קבוצות מחקר מנתחות את התצפיות באופן שלהן עם הכלים שלהן. ואני חושבת שהיום התקבענו לבאמת לתמונה הזאת שיש לנו את הגלקסיות הדלילות האלה כך שבחלק יש המון חומר ובחלק יש מעט. ואיך אני בעצם יכולה לייצר את שתי שני סוגי הגלקסיות אלה עם אותו מודל? אז זה עוד משהו שבעצם שאלה שהיא לא לא לגמרי פתורה. רן לוי 28:47 מעניין. אז תגלית ממש מגניבה הקטע של הגלקסיה אולטרה גלקסיות אולטרה מפוזרות, ממש מגניב. אז בואו אבל עכשיו אנחנו חוזרים חזרה לג'יימס וב. עוד נושא אחרון שמתחבר לנו לחומר חומר אפל, הנושא של עדשות כבידתיות, עידוש כבידתי. תיכף נראה איך זה מתחבר לג'יימס וב, אבל שוב צעד אחד אחורה לטובת המאזינים שאולי שמעו את המילה הזאת ולא יודעים מה זה אומר: מה זה עידוש כבידתי? שני דניאלי 29:13 אז באמת עידוש כבידתי זו אחת מהתופעות הכי יפות שיש לנו ביקום שקשורות לתורת היחסות הכללית של איינשטיין. הרעיון הוא שחומר ובמיוחד חומר מאוד מאסיבי כמו גלקסיות, גלקסיות מאסיביות או צבירי גלקסיות, דיברנו עליהם קצת קודם, הוא מעקם את המרחב סביבו, אוקיי? החומר מעקם את המרחב סביבו. אז כשאור של גלקסיה מאוד רחוקה עושה דרכו אלינו ועובר ליד צביר גלקסיות מאסיבי כזה, המסלול של האור הזה מתעקם כאילו עובר דרך עדשה ענקית ביקום. רן לוי 29:48 זאת אומרת המרחב עצמו מתעקם ומשנה את המסלול של קרני האור כאילו שהייתה שם עדשה גדולה. איזה רעיון מדהים, ששמעתי את זה פעם ראשונה זה פוצץ לי את המוח. מדהים. שני דניאלי 29:58 כשאור הזה מגיע אלינו הוא יכול להיות מאוד מוגדל, שתיכף נדבר על למה זה מאוד חשוב, וגם מעוות. ואנחנו רואים את התמונה של הגלקסיה הרחוקה הזאתי לפעמים בצורת טבעת או בצורת קשת, לפעמים אנחנו רואים כמה עותקים, זה נובע מהגאומטריה, כמה עותקים של אותו אובייקט, אבל הרבה פעמים בעיקר האופן שבו אנחנו משתמשים בזה שזה בעצם מגדיל לנו את האובייקטים. רן לוי 30:21 כמו זכוכית מגדלת. שני דניאלי 30:23 ממש כמו לשים עוד טלסקופ. זאת אומרת ג'יימס וב או האבל לצורך העניין עובד עם עוד טלסקופ טבעי של היקום שלנו מין עדשה טבעית בדרך. מי שמומחה לזה בארץ זה פרופסור עדי ציטרין מאוניברסיטת בן-גוריון, וגם פרופסור דן מעוז אני צריכה להגיד מאוניברסיטת תל אביב ששם אני נמצאת, כמובן. רן לוי 30:41 מגניב. אז זו התופעה, איך זה מתחבר לעולם לתחום הזה של חומר אפל? שני דניאלי 30:47 אז באמת באמצעות עידוש כבידתי אנחנו יכולים לנסות על ידי זה שאנחנו רואים איך נראות הגלקסיות אלה או התמונות של הגלקסיות אלה איך הן מתקבלות אחרי שהן עוברות את תהליך העידוש או ההגדלה או העיוות, אנחנו יכולים לנסות ולהעריך כמה חומר אפל, זאת אומרת בצורה בלתי תלויה לעקומות הסיבוב, כמה חומר אפל היה בצביר הגלקסיות או בגלקסיה. זאת אומרת זה תלוי מה העדשה שלנו או מה החומר הזה שמעקם את המרחב. רן לוי 31:17 זאת אומרת אם אני מבין מה שאת אומרת באמצעות זה שאתה מקבל את התמונה ואתה אומר לעצמך יש שם איזשהו משהו שמעקם את המרחב, אני פשוט לא יכול לראות אותו כי זה חומר אפל אבל הוא שם ומתוך העיקום אני יכול לנחש את התכונות שלו. שני דניאלי 31:32 נכון. על מנת שהמרחב יתעקם כמו שהוא התעקם ויעקם את האור שיגיע אלינו וייצר איזה תמונה אחרת, כמה חומר אפל או כמה חומר בכלל היה צריך להיות שם. וזה בעצם עדות בלתי תלויה לקיומו של החומר האפל. צריך להגיד את זה מעל מעל הכל. רן לוי 31:50 זאת אומרת זה לא עכשיו משהו שראינו מגלקסיה ומהירות הסיבוב אלא עוד דרך לגלות דרך את החומר האפל שלא קשורה, שזה מאוד חשוב. שני דניאלי 31:58 זה מאוד חשוב. זה גילה לנו גם איזשהו משהו יותר ספציפי לגבי גלקסיות קרובות או גושים של חומר אפל שלא הכרנו קודם? אז בהחלט. זה בהחלט עזר לנו למפות כמה חומר אפל יש בצבירי גלקסיות כאלה, ובאמת אחד הרעיונות המעניינים זה לנסות למצוא מין גושי חומר אפל שאין בהם כוכבים. שני דניאלי 32:23 בדרך כלל מה שאנחנו עושים אנחנו בעצם אנחנו בעצם כוכבים וגלקסיות, אנחנו בעצם אנחנו לא רואים את החומר האפל, נכון? אנחנו לא רואים את השלד הזה, אבל אנחנו רואים את הגלקסיות שנמצאות באזורים הצפופים יותר. אוקיי, אז יכול להיות ואנחנו בעצם לא יכולים להיות, זה חלק מהתחזית, שצריכים להיות גם הילות או גושי חומר אפל כאלה שלא נוצרו בהם גלקסיות, הרבה יותר קטנות אבל לא היו בהן התנאים להיווצר גלקסיות. אז אם נצליח על ידי עידוש כבידתי, זה כמובן הרבה יותר מאתגר, למצוא את הגושי חומר אפל אלה הקטנים יותר והקצת פחות מאסיביים, זה יכול מאוד לעזור לנו להחליט אולי איזה מודל הוא קצת קצת יותר טוב. בדיוק שם בסקאלות הקטנות האלה של הגושי חומר אפל היותר קטנים, שוב איפה שלא נוצרות הגלקסיות, שם יש כל מיני הבדלים בין המודלים השונים של חומר אפל. אז זה ככה אני חושבת לפחות חלק מהחזית של המחקר בתחום הזה. רן לוי 33:17 אוקיי, אז אנחנו מתקרבים ככה לסוף הריאיון שלנו. מה כרגע קורה בתחום של האסטרופיזיקה מבחינת שמסתכלים קדימה, מה המכשיר הבא שכנראה אנחנו נלך נראה אותו בעתיד? שני דניאלי 33:32 כן, אז באמת יש עכשיו... צריך להגיד שפעם ב-10 שנים מתכנסת איזושהי מין ועדה, קוראים לזה Decadal Survey, אוקיי? מין עושים איזה סקר פעם בעשור, פעם בדקייד, אוקיי? עושים איזשהו סקר ונותנים בעצם לכל הקהילה המדעית, קהילת האסטרופיזיקאים והאסטרופיזיקאיות, להגיש בעצם מין נייר עמדה ולהגיד מה אנחנו חושבים שצריך להיות הצעד הבא. זאת אומרת משהו שאוספים ככה עמדות מבוססות שוב מדעית ומקצועית על מה שאנחנו כבר יודעים ולאן אנחנו חושבים שהדבר הזה הולך ממגוון רחב מאוד וכל אחד יכול בעצם להגיש איזה נייר עמדה כזה. ויושבת הוועדה, אז קוראים לזה סקר, אוקיי? עושים בעצם סקר בין המדענים ויושבת איזושהי ועדה שגם מתכנסת לתקופת זמן מאוד ארוכה של לפעמים שנים ויושבת עם כל ניירות העמדה אלה ומנסות לגבש בעצם איזושהי עמדה ככה... שני דניאלי 34:31 שוב זה תמיד איזושהי המלצה אולי לסוכנויות החלל הממשלתיות בשביל להבין איפה שווה להשקיע את הכסף. זה זה רק המלצה, זאת אומרת זה לא זה לא קביעה, בסופו של דבר ההחלטות אלה מתקבלות באמת בגופים אחרים מקצועיים שהם אלה שמשקיעים את הכסף. אבל הרוב ההמלצות אלה מתקבלות, כי באמת נעשית עבודה מאוד מקיפה. ובאמת היה את הסקר האחרון שהיה בשנת 2020 וחלק מהדברים שעלו שם זה באמת שצריכים לדחוף לה... ושוב ההחלטות ההמלצות שהתקבלו עכשיו זה דברים שיקרו בעוד 30 ו-40 שנה, כמובן. ראינו כמה זמן לוקח לבנות את ג'יימס וב. הוא הומלץ לפני עשרות כן, 25 שנה עד שהוא שוגר, אבל הוא הומלץ עוד הרבה שנים לפני. אז בעצם הכיוון שהולכים אליו זה בעצם איזשהו באמת טלסקופ חלל שיעזור לנו לנסות ולפצח את שאלת השאלות האם אנחנו לבד ביקום. רן לוי 35:36 משהו שמתמקד על הבעיה של מציאת חיים כאילו, אני מבין. שני דניאלי 35:40 נכון, ובעצם אולי לעשות גם לקחת תמונות ישירות של כוכבי לכת במערכות שמש שהן לא מערכת השמש שלנו. רן לוי 35:50 אפשר לעשות דבר כזה? זה נשמע כמו משימה בלתי אפשרית. זה כאילו כוכבי לכת קטנטנים אפלים יחסית עשרות מאות אלפי שנות אור מכדור הארץ כאילו. שני דניאלי 36:02 נכון, צריך כן טכנולוגיות חדשות, צפייה באורכי הגל המתאימים, רזולוציה, רגישות מאוד מאוד מאוד גבוהה, אבל לשם אנחנו הולכים בעשרות השנים הקרובות. רן לוי 36:13 מדליק לגמרי. ד"ר שני דניאלי, תודה רבה, היה שיחה מרתקת. תודה רבה רן. להתראות. רן לוי 36:23 עד כאן לשיחה שלי עם האסטרופיזיקאית ד"ר שני דניאלי. יש עוד שני נושאים מרתקים שלא ממש נגענו מהם בשיחה, ואני חושב שכדאי לומר עליהם כמה מילים. הראשון הוא תגלית מאוד לא צפויה: כ-40 זוגות של כוכבי לכת גדולים, עד כדי פי 13 מהמסה של צדק, שנתגלו בערפילית אוריון, במרחק של כ-1,500 שנות אור מאיתנו. די קרוב במונחים קוסמיים. העצמים האלה קיבלו את השם JuMBO, ראשי תיבות של Jupiter Mass Binary Objects. מה שמיוחד בג'מבוים האלה הוא שהם לא חגים סביב כוכב כלשהו, כמו שכדור הארץ מסתובב סביב השמש שלנו, אלא שהם משייטים להם לבד בחלל הבין-כוכבי כשהם חגים אחד סביב השני במה שמכונה מערכת בינארית. התגלית הזאת של וב מערערת את התיאוריות שלנו לגבי האופן שבו נוצרים כוכבי לכת. איך? ובכן התפיסה המקובלת היא שכוכבי לכת נוצרים מתוך דיסקה של אבק וסלעים שמקיפים כוכב חדש שזה עתה נולד. סימולציות מחשב מלמדות אותנו שכשמערכת שמש חדשה שכזו באה לעולם, היא בדרך כלל מאוד כאוטית. כוכבי הלכת חוצים את המסלולים אחד של השני ומפריעים זה לזה. אם שני כוכבי לכת מתקרבים יותר מדי אחד לשני, הם יכולים להתנגש, כמו שקרה לכדור הארץ הצעיר בהתנגשות שיצרה את הירח שלנו למשל, או שאחד מכוכבי הלכת אלה יכול להיזרק ממערכת השמש אל החלל הבין-כוכבי, כמו כדור כדורגל שבעטו אותו אל מחוץ למגרש. זה יכול להסביר את זה שהג'מבוים מסתובבים להם בחלל הבין-כוכבי בלי שום כוכב בסביבה. אבל העניין הוא שלפי הסימולציות שלנו, בכמעט כל המקרים מדובר על כוכב לכת אחד שנזרק החוצה, לא שניים, כך שאם הג'מבוים הם כוכבי לכת שנזרקו ממערכת השמש שלהם, מה גרם להם להיפלט ממנה ביחד כזוג? אנחנו לא יודעים. וישנה עוד אפשרות, והיא שכוכבי הלכת האלה מעולם לא היו חלק ממערכת שמש רגילה, אלא שהם נוצרו כמו שהם בחלל הבין-כוכבי מתוך ענן של גז ואבק. גם במקרה הזה התיאוריה מקובלת אומרת שזה צריך להיות משהו מאוד מאוד נדיר. והנה פה אנחנו רואים לא פחות מ-40 זוגות של כוכבי לכת שכאלה בערפילית אחת. ועוד משהו מוזר: מערכות בינאריות שכאלה של שני כוכבי לכת שמסתובבים זה סביב זה הן מאוד עדינות ומתפרקות בקלות תחת השפעת כוח משיכה של כוכבים אחרים. אז איך הצליחו הג'מבוים לשרוד כזוג בלי להיפרד אחד מהשני? תעלומה. תחום המחקר השני שבו מעורב וב הוא חקר האטמוספרות של כוכבי לכת מחוץ למערכת השמש, ובפרט זיהוי של סימני חיים באטמוספרות האלה. הוא עושה את זה באמצעות טכניקה ותיקה ומוכרת היטב בשם ספקטרוגרפיה. הרעיון הבסיסי של ספקטרוגרפיה הוא שאטומים של יסודות שונים מגיבים לאור בצורה שונה. אתם מכירים את הסיפור "האריה שאהב רק תות"? האריה לא אהב בשר ולא גבינה, לא דייסה ולא קקאו, רק תות פשוט. אז אם אמא לביאה שמה על השולחן הרבה סוגים של אוכל ואחרי כמה זמן היא מגלה שרק התות חסר, זה סימן שכנראה האריה עבר בסביבה, נכון? אותו הדבר עם האור. כוכבים פולטים אור במגוון רחב של תדרים, זאת אומרת מגוון רחב של אורכי גל. כשכוכב לכת עובר בין הכוכב שלו לבינינו, האור מהכוכב עובר דרך האטמוספרה של כוכב הלכת ופוגע באטומים ובמולקולות של האטמוספרה. החלקיקים האלה בולעים חלק מהאור, אבל כמו אריה שאהב תות, הם בולעים רק תדרים מאוד ספציפיים. למשל מולקולות של גז מתאן בולעות אור באורכי גל של 3.3 מיקרומטר, 2.3 מיקרומטר, 1.6 ו-7.6 מיקרומטר. לכן כשאסטרונום מסתכל על אור שעבר דרך אטמוספרה של כוכב לכת ורואה שחסרים בו אורכי גל בקומבינציה ספציפית שכזו, הוא יודע כמעט בוודאות שיש באטמוספרה הזו גז מתאן. וב אם כן צופה בכוכבי לכת רחוקים שכאלה, מחכה שהם יעברו לפני השמש שלהם ומודד את האור שעובר דרך האטמוספרה שלהם כדי לקלוט את טביעות האצבע הייחודיות של כל גז. ואכן באופן הזה נתגלו כמה וכמה כוכבי לכת שבאטמוספרה שלהם יש אדי מים, פחמן דו-חמצני, מתאן וגזים אחרים, ומתוך הרכב הגזים האלה החוקרים מסוגלים להסיק תכונות נוספות של כוכב הלכת כמו הטמפרטורה שלו, כמה עננות יש בו וכולי. אבל הפרס הגדול הוא הרבה יותר משמעותי. לים יש ריח של ים, נכון? הריח הזה הוא גז בשם דימתיל סולפיד או DMS בקיצור, והוא מיוצר על ידי הפלנקטון, היצורים הזעירים שחיים בים ומנסים לגנוב למר קראב את המתכון הסודי לקציצת סרטן. העניין הוא שכל ה-DMS בכדור הארץ מיוצר על ידי יצורים חיים. אין אף תהליך כימי או גאולוגי כלשהו ככל שידוע לנו שמייצר DMS. בניסוח אחר, DMS הוא סימן אפשרי לקיומם של יצורי חיים. וכשוב צפה באטמוספרה של K2-18b, כוכב לכת שנמצא במרחק של כ-124 שנות אור מכדור הארץ, הוא גילה באטמוספרה הזו את טביעת האצבע של DMS. האם זה אומר שבוודאות ישנם חיים על K2-18b? לא ממש לא, המדידות אלה לא מספיק מדויקות כדי לתת לנו תשובה ברורה. ובנוסף יכול להיות שעל K2-18b ישנם בכל זאת תהליכים טבעיים לא-אורגניים שמייצרים את הגז הזה במקום יצורים חיים. אז בשורה התחתונה זו תגלית מרתקת ומסקרנת אבל עדיין לא מספיק טובה כדי לפתור את השאלה הגדולה של האם ישנם חיים אחרים ביקום. כך או כך, וב הוא צעד ראשון וחשוב לקראת תשובה אפשרית לשאלה הזו, וכפי שסיפרה לנו שני, הטלסקופים הבאים יהיו כנראה אפילו יותר טובים ומוצלחים בהיבט הזה. זהו עד כאן. תודה לכם על ההאזנה. רן לוי 20:31 כתמיד אם אתם אוהבים את עושים היסטוריה ומעוניינים לתמוך בה, אתם יכולים להזמין אותי להרצאה בארגון שלכם. יש לי מגוון של הרצאות למגוון קהלים: בינה מלאכותית, חקר החלל, אבטחת מידע ועוד. פרטים על ההרצאות תמצאו באתר שלי ranlevi.co.il יחד עם הספרים שלי שזמינים גם כן באתר. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[התשובה] דורון פישלר חוזר! פרומו לקראת הפודקאסט החדש</title>
        <link>https://mat-mo.github.io/podtext/episodes/htshvbh/htshvbh-dvrvn-pyshlr-khvzr-prvmv-lqrt-hpvdqst-hkhdsh.html</link>
        <guid>https://mat-mo.github.io/podtext/episodes/htshvbh/htshvbh-dvrvn-pyshlr-khvzr-prvmv-lqrt-hpvdqst-hkhdsh.html</guid>
        <pubDate>12 בנובמבר 2018</pubDate>
        <description>Transcript for [התשובה] דורון פישלר חוזר! פרומו לקראת הפודקאסט החדש from התשובה</description>
        <content:encoded><![CDATA[
            דורון פישלר 00:00 בכיתה ד', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם שפת עגבניות. ברצינות, הוא הקליט את הקולות שעגבניות עושות – הן עושות קולות – כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש – בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. השם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת 'מרכז מדעני העתיד', ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:41 תגידו, יש לכם שאלות? שאלות מהסוג שאתם פשוט הולכים ברחוב ופתאום נתקעת לכם איזו מין שאלה בראש, כאילו, למה בעצם לגברים יש פטמות? ולמה אנחנו נוהגים בצד ימין ולא בצד שמאל? ואם אני אחפור ישר למטה, אני באמת אגיע לסין? וחייזרים – יש? אין? ומה הקטע עם עצי הפיקוס האלה שעושים כל כך הרבה לכלוך? מי הדביל ששתל אותם שם? אז אם יש לכם שאלות, אולי כדאי שתקשיבו לתשובה. 'התשובה' עם דורון פישלר, זה אני, הוא פודקאסט עם שאלות מעניינות ותשובות עוד יותר מעניינות. לשאלות שאולי שאלתם את עצמכם ואולי לא, אבל כדאי להקשיב בכל מקרה. יהיה מעניין. באתר של 'עושים היסטוריה' או באפליקציית הפודקאסטים הקרובה למקום מגוריכם. להתראות.
        ]]></content:encoded>
    </item>
    
    <item>
        <title>[התשובה] פרק הבכורה – מה הקטע עם האיכס של הפיקוס?</title>
        <link>https://mat-mo.github.io/podtext/episodes/htshvbh/htshvbh-prq-hbkvrh-mh-hqt-m-hyks-shl-hpyqvs.html</link>
        <guid>https://mat-mo.github.io/podtext/episodes/htshvbh/htshvbh-prq-hbkvrh-mh-hqt-m-hyks-shl-hpyqvs.html</guid>
        <pubDate>18 בנובמבר 2018</pubDate>
        <description>Transcript for [התשובה] פרק הבכורה – מה הקטע עם האיכס של הפיקוס? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] איך לחפור לסין?</title>
        <link>https://mat-mo.github.io/podtext/episodes/htshvbh/htshvbh-yk-lkhpvr-lsyn.html</link>
        <guid>https://mat-mo.github.io/podtext/episodes/htshvbh/htshvbh-yk-lkhpvr-lsyn.html</guid>
        <pubDate>26 בנובמבר 2018</pubDate>
        <description>Transcript for [התשובה] איך לחפור לסין? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...'? תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:00 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריין בזק 02:32 הפרק בחסות פרויקט The Growth של בזק בינלאומי. יש לכם סטארט-אפ שהמוצר שלו בשל בעולמות הגיימינג, IoT, סייבר, ביג דאטה או כל מוצר חדשני שיכול להיות רלוונטי? אז בואו לקחת חלק בפרויקט הסטארט-אפים של בזק בינלאומי. חברות שימצאו כבעלות פוטנציאל גבוה יוכלו לקבל הזדמנות לשיתוף פעולה עם בזק בינלאומי, לרקום קשרים עם שותפי עסקים ואף לשווק את המוצר בקרב לקוחות החברה. נראה לכם שאתם מתאימים? ההרשמה פתוחה עד יום חמישי, ה-20 בדצמבר. כל מה שצריך לעשות זה לשלוח מידע על החברה, המוצר ופרטי קשר למייל growth@bezeqint.co.il. שוב, growth@bezeqint.co.il. בהצלחה. דורון פישלר 03:26 היי, אני דורון פישלר ואתם מאזינים ל'התשובה'. זה הפודקאסט שבו אני משתדל לענות על השאלות הכי חשובות בעולם, או לא הכי חשובות, אבל שאלות שאנשים שואלים. ביקשתי בפייסבוק שאלות וקיבלתי, בין השאר, את השאלה הרת הגורל הזאת: הגר שאלה אותי - תמיד אמרנו שאם נחפור דרך כדור הארץ, נגיע לסין. האומנם? ואם לא סין, לאן כן? ומאיפה כן מגיעים לסין? או סיני שיחפור דרך כדור הארץ, לאן הוא יגיע? ומעניין שזאת שאלה שכנראה מטרידה הרבה אנשים, כי קיבלתי עוד כמה שאלות בנושאים מאוד דומים. רונן שאל: בהנחה ואפשר היה לחפור בור עד מרכז כדור הארץ, כמה נמוך אפשר לרדת עד שלחץ האוויר ימעך אותנו? ואדם שאל: כמה קרוב לליבת כדור הארץ הצליחו להגיע בני אדם, והאם יש סיכוי להתקרב לשם? בקיצור, הנושא הזה של לאן מגיעים אם חופרים מאוד מאוד עמוק ומה בעצם קורה שם, זה נושא שמעניין הרבה מאוד אנשים. ובצדק, אני יכול להבין את זה, כי זה דבר שכולנו ניסינו, אני חושב, באיזשהו שלב. אני יודע שאני ניסיתי את זה הרבה, אני ערכתי הרבה ניסויים בנושא בכל פעם שביקרתי בים. כי אני מאוד אהבתי את הים, אבל אני לא אהבתי את הים - המים וכל העסק הרטוב הזה. אני הייתי מאלה שיושבים וחופרים. דורון פישלר 04:45 בכל פעם אני הייתי מתיישב על החול ומנסה לחפור את הבור הכי עמוק בעולם. אז בתור בעל ניסיון בתחום, אני יכול להגיד לכם שמה שקורה כשחופרים ממש עמוק, זה שמגיע איזה טמבל ונופל לך לתוך הבור ומפיל לך את כל מה שחפרת. ואז אתה אומר 'נו מה?' והוא אומר 'למה? מה קרה? לא בכוונה, מה אתה מתעצבן?'. בקיצור, בסוף אם אתה מגייס עוד כמה אנשים ואתם חופרים וחופרים וחופרים, בסוף אתם מגיעים למים. יש מים למטה, מין מרבץ כזה של מים. וכשאתם מגיעים למים, אתם לא מצליחים לחפור יותר, כי כשחופרים הכל ישר מתמוטט חזרה. מה שמעורר את השאלה איך בכלל אפשר לחפור לעומק, כי אם חופרים מספיק עמוק תמיד מגיעים למים. אז איך בדיוק עושים, למשל, את המנהרות של הרכבת התחתית אם בסוף תמיד מגיעים למים? ובכל זאת, עובדה: יש אנשים שחופרים עמוק מאוד. אז מה קורה אם חופרים לצד השני של כדור הארץ והאם זה כדאי בכלל? דורון פישלר 05:54 קודם כל בואו נראה, מכיוון שאנחנו עצלנים, כמה נמוך אפשר להגיע בלי לחפור בכלל. המקום הכי נמוך על פני כדור הארץ, כידוע, נמצא לא ממש רחוק מפה: ים המלח. 418 מטר מתחת לפני הים, זה שיא עולמי וזה שלנו, בישראל. אנחנו מספר אחת בלהיות נמוכים. אבל גם זה משהו, תחפשו גאווה לאומית צריך למצוא אותה איפה שיש. עכשיו, גם זה לא באמת מדויק. שפת הים בים המלח היא לא המקום הכי נמוך בעולם, אלא המקום הכי נמוך בעולם שאפשר להיות בו כשאתם נשארים יבשים. אם לא אכפת לכם להירטב, בטח שיש מקומות יותר נמוכים. למשל, בתוך ים המלח - תקפצו לתוך הים, תגלו שהוא ממשיך עוד 300 מטר למטה. דורון פישלר 06:40 אבל כמובן, אם לא אכפת לכם להירטב, זה אפילו לא קרוב להכי נמוך שאתם יכולים להגיע. תיכנסו לאוקיינוס ובלי שום בעיה בכלל תמצאו מקום שהוא בעומק של 2 קילומטר, 3 קילומטר, יש הרבה כאלה. האוקיינוס הוא עמוק. הנקודה הכי עמוקה באוקיינוס, צ'לנג'ר דיפ בשקע מריאנה באוקיינוס השקט, ליד הפיליפינים - זה בעומק של 11 קילומטר. 11,000 מטר של מים. העומק הזה אומר שאתם יכולים לקחת את הרי ההימלאיה, כלומר לא, אתם לא יכולים לקחת את הרי ההימלאיה כמובן, אבל נגיד שהייתם סופר-סופרמן, אז הייתם יכולים לקחת את הרי ההימלאיה כולל האוורסט, לחתוך אותם בגובה פני הים, לקחת אותם לאוקיינוס השקט, להפוך אותם ולדחוף אותם לשקע מריאנה, ועדיין היו נשארים שם מים בעומק של 2 קילומטר. זה מאוד עמוק. אבל כמובן, 11 קילומטר למטה זה אפילו לא מתקרב להגיע לצד השני של העולם, אז אין ברירה, צריך לחפור. דורון פישלר 07:51 אז מה יקרה לי אם אני אחפור עוד יותר עמוק אל תוך אמצע כדור הארץ? התשובה הקצרה היא שאני אמות. אבל אני אמות בהרבה דרכים מאוד מעניינות. דבר אחד שיהרוג אותי זה החום, כי כמה שחופרים יותר עמוק נהיה יותר חם. כשמגיעים לעומק של 3 קילומטר בערך, הטמפרטורה הממוצעת שם היא בערך 100 מעלות, שזה כמו להיות בתוך תנור. זה בהחלט לא נוח. כמה שאתם מגיעים יותר עמוק, אתם צריכים להתמודד עם יותר חום. באיזשהו שלב הסלעים שמסביבכם הם כבר לא ממש סלעים, אלא יותר נוזל, מאגמה, ולחפור בתוך חור מנהרה זה בערך כמו לחפור בתוך מילקי, רק שהמילקי הוא בחום של אלפי מעלות ואתם לא רוצים לגעת בו והוא לא טעים. דורון פישלר 08:31 מרכז כדור הארץ, הליבה, הטמפרטורה שם היא, כלומר אנחנו חושבים, כמו שאמרתי אף אחד לא ירד לשם עם מד חום, אבל משוער, מוערך, שהטמפרטורה שם היא 6,000 מעלות בערך. וזאת בעיה. זאת בעיה משום ש-6,000 מעלות זאת הטמפרטורה של השמש. ב-6,000 מעלות דברים מתאדים. אתם חופרים את המערה שלכם באיזשהו כלי. עם את, אם יש לכם הרבה מאוד זמן, אבל סביר הרבה יותר להניח שזה עם איזשהו מכשיר קידוח. והמכשיר הזה עשוי מחומר קשה כלשהו, לצורך העניין נגיד ברזל. עכשיו, כשאתם מגיעים ל-1,500 מעלות, הברזל נמס. כלומר המכשיר שלכם הופך לשלולית. וב-2,862 מעלות הברזל שלכם יתאדה, כלומר מכונת הקידוח האמתנית והיקרה שלכם היא עכשיו ענן של גז, וקשה מאוד לחפור בתנאים האלה. אם אתם הולכים על משהו יותר קשה, נגיד שתעשו מכונה שעשויה כולה מיהלום - אני לא יודע מאיפה התקציב לזה, אבל נגיד - לא יעזור, כי ב-3,500 מעלות בערך גם היהלום שלכם יהפוך לגז. גז מאוד מאוד יקר. כך שאין ממש חומר שיכול לעמוד בטמפרטורות האלה ולהמשיך לחפור. ליבת כדור הארץ היא גוש ענק של מתכת שלא מתאדה, היא לא הופכת לגז, פשוט בגלל הלחץ האדיר שמופעל עליה. דורון פישלר 10:17 עוד בעיה היא עניין לחץ האוויר. האוויר מפעיל עלינו לחץ כל הזמן כי מעלינו יש קילומטרים של אוויר. זה לא מפריע לנו כי אנחנו רגילים לזה. אבל כמה שאנחנו יורדים יותר נמוך, כמות האוויר שנמצאת מעלינו היא יותר גדולה ואנחנו נתחיל להרגיש את הלחץ הזה. בעומק של 4 קילומטר בערך, לחץ האוויר נהיה כזה שהחמצן נהיה רעיל. אנשים שנמצאים בגובה כזה יקבלו הרעלת חמצן. מה שזה עושה זה קודם כל זה הופך את הבנאדם לכאילו שיכור, הוא נוטה לצחקק ולהיות מטושטש, וכשיורדים עוד קצת למטה זה נהיה כזה שפשוט אי אפשר לנשום והבנאדם יחנק וימות, אבל יחשוב שזה נורא מצחיק. כשמגיעים למינוס 50 קילומטר בערך, לחץ האוויר הוא כזה שירסק את האוזניים שלכם פנימה ויבקע את הריאות. אז לא כיף. דורון פישלר 11:19 אבל נשים את כל העסק הזה בצד. נגיד שמצאנו דרך להתגבר על כל הבעיות האלה ולחפור מנהרה ישר דרך מרכז כדור הארץ, מנהרה עמידה בחום, ואנחנו עוברים ישר לצד השני של כדור הארץ. האם אנחנו נגיע לסין? דורון פישלר 11:41 התשובה היא לא. אתם לא תגיעו לסין. זה קודם כל בהנחה שאתם חופרים ישר, כן? אם אתם חופרים באלכסון, אתם יכולים להגיע במנהרה מכל מקום לכל מקום על כדור הארץ. אבל אני מניח שאנחנו מדברים כאן על מנהרה ישר דרך אמצע כדור הארץ עד לצד השני שלו. ואם אתם חופרים מנהרה כזאת בישראל, אתם לא מגיעים לסין. אני לא יודע מי הכניס לכם לראש שתגיעו דווקא לסין. אתם לא תגיעו לסין קודם כל מהסיבה הפשוטה שאנחנו בישראל נמצאים בחצי הכדור הצפוני, ולכן אם נחפור לצד השני של כדור הארץ, אנחנו נצא מן הסתם בחצי הכדור הדרומי. סין לא נמצאת בחצי הכדור הדרומי, הם צפוניים בדיוק כמונו. סין אפילו לא נמצאת מאוד רחוק מאיתנו יחסית, היא נמצאת באסיה וגם אנחנו נמצאים באסיה, בקצה השני שלה אומנם, אבל עדיין. זה לא הצד ההפוך של העולם. דורון פישלר 12:51 לאן כן אנחנו הולכים להגיע? זה לא ממש קשה לברר, האמת. כל מה שאתם צריכים זה למצוא איפה אתם. אנחנו לוקחים את קו הרוחב וקו האורך שבו אנחנו נמצאים. למשל אני כרגע נמצא בקו אורך 34.8247 משהו וקו רוחב 32.0684 וואטאבר. אז אנחנו לוקחים את המספרים האלה ואנחנו פשוט הופכים אותם. הופכים פלוס למינוס. וככה אנחנו הופכים צפון לדרום ומזרח למערב. ואנחנו מבררים איפה בדיוק נמצא מינוס 32.0 וכל זה. והתשובה היא שאנחנו נמצאים בדיוק באמצע שום מקום. בדרום האוקיינוס השקט. מאוד רחוק מכל מקום, בערך 3,000 קילומטר מניו זילנד, והיבשת הכי קרובה אלינו היא כמה איים זעירים ששייכים לפולינזיה הצרפתית, 500 קילומטר מצפון. ואנחנו נמצאים יותר מ-10,000 קילומטר מסין, כך שזה לא קרוב בכלל. דורון פישלר 13:58 כמובן שאם נחפור במקום אחר, נגיע למקום אחר. אם לצורך העניין אנחנו חופרים בישראל, אנחנו מגיעים לדרום האוקיינוס השקט, אמרתי. אבל אם אנחנו חופרים במוסקבה, אז אנחנו נגיע לדרום האוקיינוס השקט. ואם אנחנו חופרים בלונדון, אנחנו נגיע לדרום האוקיינוס השקט, וגם בקניה וגם בקזחסטן אנחנו נגיע לדרום האוקיינוס השקט. אנשים לא מעריכים כמה שדרום האוקיינוס השקט הוא מקום גדול. כלומר בטח אתם יודעים כמו כולם ש-70 אחוז מפני כדור הארץ מכוסים במים, אבל אתם לא ממש מעכלים את המספר הזה עד שאתם לא חופרים מנהרה לצד השני של העולם. ומגלים שאם אתם מתחילים על פני האדמה, זה כמעט לא משנה איפה אתם חופרים, אתם תמיד מגיעים לאמצע האוקיינוס. האוקיינוס הוא פשוט ממש ממש ממש גדול. וזאת בעיה, כי אחרי שכבר חפרתם חפרתם חפרתם, הגעתם עד לצד השני של כדור הארץ, פתאום אתם שמה פוגעים בקרקעית של האוקיינוס והאוקיינוס השקט נשפך עליכם עם הלווייתנים והכל. דורון פישלר 15:03 זה גם בטח יעשה איזה מערבולת מאוד גדולה באוקיינוס שפתאום הוציאו לו את הפקק. אז כנראה שכדאי למצוא מקום לחפור שגם נכנסים ממנו וגם יוצאים ממנו על פני הקרקע. וזה לא כל כך פשוט כמו שזה נשמע, כי יש יחסית מעט מאוד מקומות שבהם אפשר לעשות את זה - לחפור ולא להגיע לים בצד השני. למשל, אם תחפרו באי הצפוני של ניו זילנד, תגיעו לספרד. אוקיי, לא יודע מה יש לכם לחפש בספרד אם אתם כבר בניו זילנד, אבל זה בסדר. אם אתם חופרים בגרינלנד, אתם תגיעו לאנטארקטיקה, שזה להחליף שלג אחד בשלג אחר, אז מה הרווחתם. ואם אתם חופרים בארגנטינה, קצת מערבה מבואנוס איירס, אתם מגיעים לסין! אז כן, אפשר להגיע לסין במנהרה, רק צריך להתחיל בארגנטינה בשביל זה. דורון פישלר 15:57 אז עכשיו כשיש לנו את הבור הענק הזה דרך כל כדור הארץ, השאלה הבאה היא מה עושים איתו. בעיקרון זה לא ממש מנהרה כי אתם לא יכולים ללכת פנימה, זה פונה ישר למטה, כלומר זה בור. אז אם אני רוצה להגיע לצד השני, מה שאני צריך לעשות זה פשוט לקפוץ פנימה. וואווווווווו! מה הולך לקרות לי במקרה כזה? התשובה לשאלה הזאת היא קצת מורכבת בגלל שתמיד יכול לבוא איזה פיזיקאי שמבין קצת יותר ולהגיד 'אבל בעצם...', כלומר יש כמה חוקים פיזיקליים שאנחנו צריכים להתעלם מהם כדי לקבל תשובה יפה וטובה. קודם כל אנחנו שמים בצד אמרנו את העובדה שמה שיקרה לי במציאות זה שאני פשוט אעלה באש ואז אתאדה, כן? אבל לצורך העניין אמרנו שיש לנו מנהרה אטומה לחלוטין לחום. דורון פישלר 16:44 ברמה העקרונית, כוח הכבידה של כל כדור הארץ עובד עליי גם כשאני בתוך המנהרה, לכן אני נופל, כאמור. אבל אנחנו רגילים לכוח כבידה מסוים משום שכדור הארץ כולו נמצא תמיד מתחת לרגליים שלנו. לעומת זאת, אם אני מתחיל ליפול עמוק מאוד לתוך כדור הארץ, אז הרבה מכדור הארץ עדיין מתחתיי ומושך אותי למטה, אבל חלק מכדור הארץ נמצא מעליי והוא מושך אותי למעלה. וכמה שאני יורד יותר נמוך, בעצם יש יותר כדור הארץ מעליי ופחות מתחתיי, כך שבעצם המשקל שלי הולך ופוחת ככל שאני יורד. ובנקודה המדויקת שבדיוק באמצע כדור הארץ, אין לי משקל בכלל. כי אני נמשך לכל הכיוונים באותה מידה. בנקודה המדויקת הזאת אני יכול פשוט לרחף, כמו בחלל. דורון פישלר 17:48 אבל זה לא אומר שמה שיקרה זה שאני אפול ואז פשוט אעצור באמצע. פשוט משום שבשלב הזה אני נופל כבר הרבה זמן וצברתי הרבה תנופה. אז את הקטע הכיפי הזה שבו יכולתי לרחף, אני פשוט חולף על פניו וממשיך ליפול. וואווווווווו! אבל אז אני נמצא בחצי הכדור השני, ועכשיו יש יותר כדור הארץ שמושך אותי למעלה, כלומר לכיוון שממנו התחלתי, מאשר מה שמושך אותי למטה. כלומר הכבידה עכשיו מאיטה את הנפילה שלי. במקום ליפול יותר ויותר מהר, אני נופל יותר ויותר לאט. דורון פישלר 18:31 אז יש פה קרב בין התנופה שלי לבין הכבידה של כדור הארץ. השאלה היא מי ינצח. האם אני אנצח ואצליח לחצות את הצד השני, לצד השני של כדור הארץ, או שכדור הארץ יעצור אותי קודם. והתשובה היא שבתנאים אידיאליים אני אגיע בדיוק לגובה שממנו קפצתי. ראיתם פעם מטוטלת? זה אותו דבר. כשמחזיקים משקולת שקשורה בשרשרת, מפילים אותה מצד אחד, היא מתנדנדת עד שהיא מגיעה בדיוק לאותו גובה בצד השני. וואווווווווו! פיזיקלית צריך להגיד שהאנרגיה הפוטנציאלית הפכה לאנרגיה קינטית ואז חזרה לאנרגיה פוטנציאלית ולא השתנתה. לא משנה. הנקודה היא שהיא תחזור בדיוק לאותו גובה. וכשאני קופץ לתוך כדור הארץ, אני הופך את עצמי לסוג של מטוטלת. כלומר אני יכול לצנוח פנימה, ליפול, ואז כשאני אגיע לצד השני פשוט לעשות צעד החוצה. וזהו. כמובן שאני אצטרך להתהפך באיזשהו שלב כדי לא לצאת עם הרגליים כלפי מעלה, ולכן כשאתם קופצים לתוך כדור הארץ, חשוב לזכור תמיד לקפוץ קפיצת ראש. דורון פישלר 19:45 אבל, יבוא איזה מישהו ואומר 'רגע, אבל מה עם התנגדות האוויר?'. ואני אגיד 'אוף, חשבתי שלא תזכירו את זה'. כן, יש את העניין של התנגדות האוויר. כל מה שאמרתי קודם היה נכון בתנאים אידיאליים, זה אומר שיש ואקום במנהרה, ששום דבר לא עוצר אותי. אבל מן הסתם זה לא באמת ככה. היא כנראה מלאה באוויר, וכשאני קופץ אז האוויר מפעיל חיכוך על הגוף שלי ומאיט אותי במידה מסוימת. אולי לא הרבה, אבל מספיק כדי לגרום לי לא להגיע ממש עד לצד השני של כדור הארץ. אני אגיע קרוב לשם אבל לא ממש עד לשם. ואז אני אשאר תקוע באוויר לרגע אחד ואתחיל ליפול חזרה לכיוון השני. וגם אז אני לא אגיע חזרה לפתח שממנו קפצתי אלא קצת יותר רחוק ממנו ואתחיל שוב ליפול לכיוון הראשון. וככה אני אפול שוב ושוב ושוב לשני הכיוונים, כל פעם מרחק קצת יותר קצר, עד שבסופו של דבר אחרי הרבה מאוד זמן אני אשאר תקוע בדיוק בנקודה שבמרכז כדור הארץ. ומצד אחד באסה, כי אני תקוע כאן לנצח, ומצד שני - הי, אני בנקודה בלי משקל! ווי! דורון פישלר 21:30 אבל כאן יגיעו האנשים שמבינים עוד יותר בפיזיקה ויגידו 'כן, אבל גם זה לא יעבוד בגלל אפקט קוריוליס'. וכאילו, נכון, אבל למה להכניס את זה? למה לסבך הכל? אוקיי, בסדר, יש גם את הקטע של אפקט קוריוליס. מה זה? כשאתם מסתכלים על משהו מסתובב, גלגל או מאוורר - הייתי אומר תקליט אבל מי יודע מה זה תקליט היום - החלק החיצוני של הגלגל, הצמיג, מסתובב מן הסתם מהר מאוד. הוא עושה כל פעם סיבוב מסביב לכל ההיקף של הגלגל. אבל אם תעקבו אחרי נקודה שנמצאת ליד האמצע, ליד ציר הסיבוב של הגלגל, היא לא מסתובבת כל כך מהר. היא עושה את אותו מספר סיבובים אבל המרחק שהיא עושה הוא הרבה יותר קצר מהמרחק של הקצה של הגלגל. עכשיו, למה זה משנה? כי גם אנחנו נמצאים על משהו שמסתובב מאוד מהר - כדור הארץ. כדור הארץ עושה סיבוב מסביב לעצמו כל 24 שעות, כלומר על קו המשווה הוא מסתובב במהירות של 1,700 קמ"ש בערך. עכשיו, אנחנו לא מרגישים שאנחנו זזים ב-1,700 קמ"ש משום שהכל מסתובב איתנו, הרצפה מסתובבת ביחד עם הרגליים שלנו, אז אנחנו מרגישים כאילו אנחנו עומדים במקום. וזה נכון ביחס לרצפה. אבל אם אנחנו נחפור מנהרה למטה, החלק התחתון של המנהרה, זה שקרוב לאמצע כדור הארץ, לא מסתובב ב-1,700 קילומטר לשעה. הוא בעצם זז מאוד לאט. וכשאנחנו קופצים למטה, אנחנו עושים את זה עם התנופה של 1,700 קילומטר לשעה. זה אומר שמה שיקרה למעשה אם אני אקפוץ לתוך המנהרה הזאת, זה שאני לא אגיע לקצה. אני פשוט אמח על הקיר! וזה קצת מאכזב אחרי כל העבודה הזאת שהשקענו בללחפור מנהרה עד לצד השני של כדור הארץ ואפילו לסין אני לא יכול להגיע. דורון פישלר 23:27 בקיצור, מה הייתה השאלה? אם אנחנו חופרים מנהרה ישר למטה, האם נגיע לסין? התשובה היא כן - אם אתם בארגנטינה, ויש לכם ציוד כרייה מאנובטניום שעמיד ללחץ מטורף ולחום של 6,000 מעלות שלא באמת קיים, וגם אז לא כדאי לקפוץ לתוך המנהרה הזאת כי זה יהרוג אתכם בכמה דרכים שונות. אבל אם אתם בכל זאת עושים את זה, תזכרו לקפוץ ראש. דורון פישלר 23:58 זאת הייתה התשובה. אבל זה לא הכל, כי אם כבר מדברים על חפירות עמוק מאוד למטה, אז חשוב לשאול מי בעצם כן חפר הכי עמוק ולאן הוא הגיע. אז נדבר על זה קצת אחרי ההפסקה. תכף חוזרים. דורון פישלר 24:18 שאלה אחת שאצלי עולה לעיתים קרובות היא למה בפודקאסטים יש כל כך הרבה פרסומות למזרנים? ברצינות, אם אתם מקשיבים לפודקאסטים מארצות הברית או בריטניה, אתם מכירים טוב מאוד את הפרסומות האלה לחברות מזרנים, והאמת שגם אני, אני שמעתי אותם כל כך הרבה שהשתכנעתי. כי תכלס, הם מציעים דיל מדהים. החברות האלה שולחות אליכם הביתה עם שליח מזרן ארוז בואקום, מקופל באריזה קטנה. אתם פותחים אותו ואתם ישנים עליו. ואנשים נורא אוהבים את המזרנים האלה, אבל אם אתם לא אוהבים אותו, אתם מרימים טלפון ואז החבר'ה מהחברה הזאת באים ולוקחים בחזרה את המזרן ומחזירים לכם את הכסף, כך שאין לכם מה להפסיד. אוקיי, שכנעו אותי. אני רוצה להזמין מזרן, רק שכמובן הם לא עושים משלוחים לארץ. אז כל הפרסומות האלה מתבזבזות עליי. דורון פישלר 25:03 אלא מה? מתברר שכן יש חברה כזאת גם בארץ. קוראים להם פנדה. האתר שלהם זה pandazzz.co.il והשיטה היא אותה שיטה. יש להם מזרן משובח עם המון תווי תקן שאני אישית לא מבין מה הם אומרים אבל אני אברר, ואתם לא צריכים לצאת מהבית כדי לקבל אותו, רק להזמין באינטרנט. הוא מגיע אליכם, אתם ישנים עליו - יש לכם עד 100 לילות. ואם משום מה אתם מחליטים שאתם לא אוהבים אותו, לוקחים לכם אותו בחזרה בלי עלות, ואת המזרנים שהם לוקחים בחזרה הם תורמים לנזקקים. ובנוסף לכל זה, משום שלפנדה אין חדרי תצוגה ואנשי מכירות וכאלה והם עובדים רק באינטרנט, המזרנים שלהם גם הרבה יותר זולים מכאלה שתקנו בכל מקום אחר. והם אפילו מפרסמים בפודקאסטים! אז pandazzz.co.il - אתר אונליין למוצרי שינה חלומיים ללא דמי משלוח. תישנו על זה. זה לא הסלוגן שלהם דרך אגב, זאת המצאה שלי. אולי אני צריך לקחת מהם אקסטרה על זה. דורון פישלר 26:05 היי, חזרנו. ברוסיה יש מקום שנקרא חצי האי קולה. זה נשמע כמו פרסומת סמויה אבל מבטיח לכם שזה לא. זה אשכרה מקום, ואיפשהו באמצע השממה בקולה אתם יכולים לראות עד היום בניין חרוס. ואיפשהו בין ההריסות של הבניין הזה אתם יכולים למצוא על הרצפה משהו שנראה כמו מכסה קטן ומוקף בברגים שמולחמים עליו. אתם לא יכולים לפתוח את המכסה הזה, אבל אם הייתם פותחים אותו, הייתם מגלים מתחתיו בור. בור צר ברוחב של 23 סנטימטר, כך שאתם לא יכולים להזדחל פנימה גם אילו הייתם רוצים. והבור הזה הוא הבור הכי עמוק שנחפר אי פעם. דורון פישלר 27:03 ב-1970 קבוצה של מדענים רוסים שכנראה גם הם היו מהסוג שתמיד חפר בורות בחוף הים, החליטו שהם רוצים לקחת את זה לקיצוניות: לחפור את הבור הכי עמוק שנחפר אי פעם. למה הם רצו לחפור בור כל כך עמוק? למה לא. כדי לראות מה יקרה. לראות מה קורה כשחופרים בור כזה עמוק. אני לא מכיר מטרה טובה יותר. הם התחילו לחפור וזה לקח להם הרבה מאוד זמן, כי לחפור לעומק זה דבר מאוד קשה. הם גם נתקלו בכל מיני בעיות. באיזשהו שלב כשהם הגיעו כבר לעומק בלתי נתפס, המקדחה שלהם נשברה. רצועה באורך של 5,000 מטר התחילה להתעוות ולהתנתק והם היו צריכים להתחיל מחדש חלק גדול מהחפירה הזאת. בסופו של דבר ב-1989 הם הגיעו לעומק של 12,262 מטר, שזה לא העומק שהם תכננו. הם תכננו להגיע ל-15,000 מטר, אבל זה עדיין מאוד מרשים. והסיבה שהם לא יכלו לחפור יותר זה פשוט בגלל שהחום בתחתית היה יותר ממה שהם חזו. זה היה כל כך חם שהמכשירים שלהם פשוט לא הצליחו לעמוד בזה. הם כן גילו כל מיני דברים מעניינים מבחינת השכבות הגאולוגיות והמים שבקרקע בדרך, אבל הם לא הצליחו ממש להגיע למטרה שלהם. והעומק הזה עד היום מחזיק בשיא - הבור הכי עמוק שנחפר אי פעם. דורון פישלר 28:54 מאז ועד היום היו כמה קידוחי נפט שחפרו בורות יותר ארוכים. יש אחד שהגיע לקצת יותר, ל-12,376 מטרים, אבל הם יותר ארוכים, הם לא יותר עמוקים, משום שהקידוחים האלה לא הלכו ישר למטה אלא פנו קצת הצידה. הבור בקולה נשאר הבור הכי עמוק שנחפר אי פעם, הוא בעומק של קצת יותר מ-12 קילומטר, שזה מאוד מרשים. אבל אם אתם חושבים על לחפור לצד השני של כדור הארץ, אתם צריכים לזכור שאנחנו על כוכב לכת שהקוטר שלו הוא 12,000 קילומטר. זאת אומרת כל המאמצים האלה, הבור הכי עמוק שנחפר אי פעם, חפרתם 12 קילומטר - מזל טוב, עשיתם אלפית מהדרך. אבל גם זה משהו. זאת התחלה. גם מסע של אלף צעדים מתחיל בחפירה של בור בעומק של 12 קילומטר, כמו שאומר הפתגם הסיני. אני חושב שזה מה שהוא אומר. דורון פישלר 30:02 זאת הייתה התשובה. ואם גם לכם יש שאלות חשובות כאלה שאתם רוצים לשאול, אתם יכולים לשלוח אותן למייל theanswer@pod.li.net ואולי תקבלו תשובה. כל הפרקים של 'התשובה' נמצאים באתר הבית שלנו, ranlevi.com/theanswer ובאפליקציה שלנו של רשת 'עושים היסטוריה' באנדרואיד וגם בכל אפליקציית פודקאסטים אחרת. וכדי להתעדכן על פרקים חדשים של 'התשובה' ולהתעדכן בהרצאות שאני עושה, אתם יכולים להיכנס לעמוד הפייסבוק 'דורון פישלר נגד העולם'. תודה לדור קומט מפיק ועורך התוכנית, אביב שם-טוב ייעוץ ותמיכה מוראלית, רן לוי העורך הראשי, דני תימור המנהל העסקי, סמדר סיבלדסקי מנהלת הקהילות שלנו ועינב לנדאו מנהלת המכירות. אני דורון פישלר. ביי.
        ]]></content:encoded>
    </item>
    
    <item>
        <title>[התשובה] אדום, ירוק, ורוד, כחול</title>
        <link>https://mat-mo.github.io/podtext/episodes/htshvbh/htshvbh-dvm-yrvq-vrvd-kkhvl.html</link>
        <guid>https://mat-mo.github.io/podtext/episodes/htshvbh/htshvbh-dvm-yrvq-vrvd-kkhvl.html</guid>
        <pubDate>13 במאי 2019</pubDate>
        <description>Transcript for [התשובה] אדום, ירוק, ורוד, כחול from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה... תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם, כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. דורון פישלר 01:42 רשת עושים היסטוריה. עומרי שאל אותי: השאלה הזאת תופיע בפודקאסט? ובכן, לא. זאת התשובה, תכף נתחיל. בימים האחרונים היה קצת ויכוח אצלנו במשרד בקשר למזרנים שאנחנו מפרסמים. אתם יודעים כבר, החברה הזאת שמזמינים ממנה באינטרנט ומביאים אליכם הביתה מזרן תלת-שכבתי עם ספוג זיכרון ואתם חופשיים לישון עליו משך מאה לילות ואם אתם לא מרוצים אז פשוט לוקחים לכם אותו בחזרה, זאת. אז אין לנו שום ויכוח בקשר לחברה, הוויכוח זה על איך צריך לקרוא לה. כי אני חשבתי שהכתובת שלהם זה panda-zzz.co.il, אבל רן טען שזה בכלל panda-zzz.co.il. מתברר שיש אי-הסכמה בקשר לאיך קוראים בכלל לאות הזאת, האות האחרונה באנגלית. זה u, v, w, x, y, מה בא עכשיו? זי, נכון? זה זי. בכל אופן אז ביררתי ומתברר שזה תלוי. בבריטניה וקנדה ואוסטרליה קוראים לאות הזאת זד. בארצות הברית קוראים לה זי. אז אם אתם רוצים להרגיש בריטים, תשתו תה ותוך כדי זה תקלידו panda-zzz.co.il ותזמינו לעצמכם מזרן. ואם אתם רוצים להרגיש אמריקאים אז תחזיקו המבורגר ביד אחת וביד השנייה תקלידו panda-zzz.co.il. בכל מקרה לא תצטרכו לצאת מהבית ולהסתובב בחדרי תצוגה ולהתמודד עם אנשי מכירות, יגיע אליכם ישר הביתה אותו מזרן באותו מחיר נמוך כי זה ישר מהיצרן בלי פערי תיווך. panda-zzz.co.il אתר אונליין למוצרי שינה חלומיים ללא דמי משלוח. או זד-זד-זד, ווטאבר. דורון פישלר 02:29 שלום, אני דורון פישלר, אתם מאזינים לתשובה. והנה שאלה שקיבלתי. אלון שאל אותי: רציתי לשאול למה יש הפרדה בצבעים. מאז שהייתי קטן אני זוכר שוורוד זה לבנות וכחול זה לבנים. מי המציא את זה ולמה? וגם למה תמיד אדום זה אסור או מסוכן או מקרה חירום וירוק זה טוב. ושוב חוץ מזה גם אורי שאל אותי למה הצבע האדום מסמן דברים שליליים וירוק מסמן דברים חיוביים. ותומר שאל מה הקטע עם הצבעים ירוק ואדום. ואיתן שאל מי קבע שהצבע וורוד זה של בנות. אגב, למה רק בנים שולחים לי שאלות? בנות, מה קורה? אין לכם שאלות? תשאלו משהו. בכל מקרה ברור שזה עוד אחד מהדברים האלה שהרבה אנשים רוצים לדעת. אדום זה עצור, ירוק זה עבור, וורוד זה של בנות וכחול זה של בנים. אלה קודים של צבעים שכולנו לומדים בגן. הרבה לפני שאנחנו יודעים לזהות אותיות, אנחנו יודעים לזהות את המשמעות של הצבעים האלה. אז השאלה היא אם זה משהו שאנשים פשוט קבעו ואנחנו פשוט רגילים לזה או שיש משהו בצבעים המסוימים האלה שנותן להם את המשמעות הזאת. יש משהו ב-DNA שלנו שגורם לנו להתחיל ללכת כשאנחנו רואים ירוק? דורון פישלר 02:54 צבעים הם לא תמיד אותו הדבר. המשמעות של צבעים היא לא תמיד אותו הדבר. תרבויות שונות במקומות שונים בעולם לא מסכימות אחת עם השנייה בקשר למשמעות של צבעים. הרבה פעמים אפילו לא מסכימים אחד עם השני על הקיום של צבעים, על מה זה צבע אחד ומה זה צבע אחר. למה אני מתכוון בזה? תדמיינו שני כתמי צבע, לא זה משעמם, תדמיינו שני קיפודים, שני ברווזי גומי נוסעים מטוסים, לא משנה מה, מה שמשנה זה שאחד מהם הוא בצבע כחול והשני בצבע תכלת. דמיינתם? סבבה. עכשיו תדמיינו שאתם מראים לחבר שלכם שלא מדבר עברית, הוא מדבר רק אנגלית, את שני הדברים האלה ושואלים אותו באיזה צבע הם. הוא יגיד ששניהם בלו, כחול. אלה שני גוונים שונים של כחול, אחד מהם כהה יותר ואחד בהיר יותר, אבל במילים פשוטות שניהם כחולים. זה משום שבאנגלית אין מילה לתכלת. תכלת זה כחול בהיר, זה לא צבע נפרד. זה אלא אם כן החבר הזה שלכם הוא אמן או צבע או מתעסק באופנה או משהו ואז הוא יכול לדבר על ההבדלים בין סיאן ואינדיגו ונייבי וכל אלה שהם כולם גוונים של כחול. אבל מבחינת הצבעים הגדולים, הצבעים שכולם מכירים, בעברית וברוסית ובאיטלקית יש שם נפרד לכחול בהיר, מתייחסים לזה כאילו זה צבע אחר. בשפות אחרות אין. למרות שגם הם וגם אנחנו מתייחסים לאדום בהיר בתור צבע נפרד מאדום לא בהיר, כי לאדום בהיר קוראים וורוד. מצד שני בווייטנאמית לכחול קוראים סיאן ולירוק קוראים סיאן, זאת אותה מילה. וייטנאמית לא מכירה בהבדל בין ירוק וכחול. זה לא שהם לא רואים את ההבדל, אבל כשהם רוצים להפריד ביניהם אז אפשר להגיד סיאן כמו עלים של עץ וסיאן כמו שמיים. גם בסינית ובבהרבה שפות אסייתיות אחרות עדיין יש מילים עתיקות שהמשמעות שלהן היא כחול או ירוק. אז כשאנשים לא מסכימים אחד עם השני אפילו בשאלה איזה צבע זה, ברור שגם המשמעות תשתנה ממקום למקום. לצבעים יש משמעות, צבעים מסמלים כל מיני דברים ויש חוקים לגביהם. למשל לחתונה הכלה לובשת לבן, זה ברור, כולם יודעים את זה, אף אחת לא תגיע בתור אורחת לחתונה כשהיא לובשת לבן כי זה התפקיד של הכלה. לבן זה טוהר, זה שכינה, זה לבן. אוקיי? להבדיל ללוויה אתם תגיעו בשחור. כי ככה. למה אתם שואלים שאלות? כי שחור, כי מוות, כי עצוב. אתם לא הולכים לבוא ללוויה לבושים בצהוב זרחני, נכון? טיפה כבוד. רק שאם תלכו לחתונה בסין, תראו שהכלה לובשת אדום. אדום בוהק וחזק עם קישוטי זהב בדרך כלל. ואם תלכו ללוויה בהודו, ללוויה הינדית, כדאי מאוד שתלבשו לבן, כי זה הצבע שלובשים בלוויות הינדיות. לבן. אל תגיעו בשחור כי זה חוצפה. מה שכל זה אומר בתכלס זה שצבע זה עניין תרבותי. מי שגדל לתרבות שבה תמיד שחור הוא צבע של אבל ולבן הוא לחתונות, יחשוב שזה ברור, ככה זה צריך להיות וזה מובן מאליו. זה לא, זאת מוסכמה תרבותית שבמקומות אחרים היא שונה. דורון פישלר 03:36 אבל בכל מקום, גם בסין וגם בהודו וגם בפתח תקווה, אם יש אור אדום ברמזור, אתם תעצרו. זה גלובלי. אדום זה עצור. ירוק זה עבור. בקשר לירוק זה טיפה פחות אחיד, כי ביפן הרמזורים טיפה שונים. קודם כל הם מאוזנים, האורות הם לא אחד מעל השני אלא אחד ליד השני כשהאדום בצד ימין, אבל יותר חשוב אם תשאלו יפנית מה הצבעים של רמזור היא תגיד אדום, כתום וכחול. הם קוראים לאור שברמזור כחול. ולכן באמת גוון האור ברמזורים אצלם הוא ירוק-חלכל. אבל אין שום מדינה ככל הידוע לי שבה האור ברמזור שאומר עצור הוא וורוד או צהוב או סיאן, לא, הוא תמיד אדום. ואני יכול להבין מאיפה זה מגיע. להרבה צבעים אמרנו יש הרבה משמעויות בכל מיני מקומות, אבל אם יש צבע אחד שיש לו משמעות מסוימת מאז ומעולם זה אדום. דורון פישלר 04:18 כי אדום הוא צבע עם משמעות עתיקה. כשאתם מסתובבים בטבע אין המון אדום. יש הרבה ירוק של צמחים וצהוב כשהם מתייבשים וחום של אדמה וכחול של שמיים ובלילה שחור. אבל אדום לא קורה הרבה, זה יחסית נדיר. זה קיים, יש פרחים מסוימים שהם אדומים ופירות אדומים והשקיעה היא לפעמים אדומה, אבל יחסית לצבעים אחרים זה צבע שלא קורה הרבה. אבל יש מצב אחד שבו אתם כן רואים אדום - אם אתם נפצעים. יורד לכם דם. פתאום על העור יש לכם אדום בוהק. זה אדום וזה כואב. ומקום אחר שבו אפשר לראות אדום זה אש. כשמשהו מתחמם עד כדי כך שהוא נהיה אדום, זה סימן טוב שלא כדאי לגעת בו. ככה שבשני המקרים אדום זה אזעקה. אדום אומר משהו לא בסדר, תתרחקו. עכשיו היום זאת לא המשמעות היחידה של אדום, תשאלו את הכלות הסיניות, הן לא לבושות באדום כדי שיתרחקו מהן. אבל זאת אחת מהמשמעויות האלה. כשאתם רוצים להראות סכנה, כשאתם רוצים למשוך תשומת לב, להגיד זהירות, אתם משתמשים באדום. מה שמוביל אותנו לרמזורים. בלונדון ב-1868 היה צפוף. הייתה הרבה מאוד תנועה, היו פקקים והיו תאונות דרכים. תאונות דרכים היו בעיה קשה בעיר הזאת, וכל זה למרות שמכוניות לא היו, כי לא המציאו אותן עדיין. אבל העיר הייתה מלאה בכרכרות וסוסים והולכי רגל ומכיוון שהיה צפוף בכביש הרבה פעמים קרה שכרכרות פגעו בהולכי רגל. היה בלאגן. אחד הצמתים הכי מרכזיים ועמוסים בעיר היה הצומת שממש ליד בנייני הפרלמנט, ליד גשר וסטמינסטר, איפה שעומד הביג בן וכבר אז הוא עמד שם. זה שעון מאוד מאוד ותיק. כל כך הרבה כרכרות ואנשים עברו שם כל הזמן שהיה צריך שוטר שיעמוד כל הזמן בצומת ויסמן לחלק מהכרכרות לעצור כדי לתת לאנשים לעבור ואז לתת להם לעבור כדי שאף אחד לא ידרוס אף אחד. כדי לעזור לשוטר המסכן הזה העלו את הרעיון לשים במקום הזה מין שלט אוטומטי שיהיה הרבה יותר גבוה ויסמן לאנשים מתי לנסוע ומתי לעצור. הדבר החדש הזה זה נראה כמו עמוד תאורה מאוד גבוה אבל למעלה היו לו מין זרועות, שתי זרועות כאלה שמושטות לצדדים שהיו להן שני מצבים. הן היו יכולות להיות פשוט מושטות ישר לצד כמו צלב וזה היה סימן לנוסעים לעצור. והן היו יכולות להיות מורכנות קצת כלפי מטה באלכסון וזה היה סימן לסעו אבל בזהירות. אבל כל זה כשיש אור, מה עושים בערב כשחשוך יותר? אז כדי שיראו את זה גם בחושך אז בנוסף לזרועות האלה הייתה גם בקצה של העמוד מנורה עם אור עם צבע מתחלף. כשהיה צריך לסמן לכרכרות לעצור האור היה אדום וכשהיה אפשר לנסוע הוא התחלף לירוק. בדיוק אותם צבעים כמו היום, זה היה בקיצור הרמזור הראשון בעולם והוא השתמש באותם צבעים שאנחנו מכירים מהרמזורים עד היום. הוא נראה מאוד שונה מהרמזורים של היום כן, אבל זה מה שהוא היה. הוא לא היה אוטומטי, השוטר עדיין היה צריך לעמוד בצומת כל הזמן כדי לתפעל אותו, כדי להחליף אותו ממצב עצור למצב עבור, מאדום לירוק. אנשים לא כל כך התרגלו לראות אותו שם, זה היה מוזר, הייתה קריקטורה שהתפרסמה בעיתון שהציגה את הרמזור הזה בתור מין שד שחור ומפחיד שעומד עם ידיים פרוסות לצדדים ועין אחת גדולה וזוהרת באמצע הראש. אבל הוא עמד לו שם והחליף אורות במשך פחות מחודש ואז הוא התפוצץ. דורון פישלר 05:44 הפנס שבראש הרמזור היה פנס גז, אור חשמלי לא היה אז, וכנראה הייתה איזו תקלה בצינורות שהובילו את הגז אליו. היה פיצוץ שפצע את השוטר שהפעיל אותו באותו זמן. וככה במקום להיפגע בתאונת דרכים השוטר הזה היה הראשון שנפגע בתאונת רמזור. אז הרמזור הראשון בלונדון היה גם האחרון במשך הרבה מאוד זמן. לקח יותר מ-40 שנה עד שרמזורים חזרו. בשלב הזה כבר היו בכבישים מכוניות. עגלות בלי סוסים שנסעו לא נורא מהר אבל בניגוד לסוסים מכוניות נוסעות פשוט לאן שאתה מכוון אותן. אחד הפיצ'רים העיקריים של סוסים זה שהם לא רצים בלי מחשבה לתוך קירות או לתוך כרכרות אחרות, מה שלא נכון לגבי מכוניות. כך שבעיות התנועה היו עוד יותר חמורות ממה שהן היו קודם. חוץ מזה היה חשמל, אורות כבר לא עבדו על גז אלא על חשמל שזה יותר אמין. אז ב-1912 המציאו מחדש בארצות הברית את הרמזור. וברמזור הזה היו שלושה אורות. אדום שאומר עצור, ירוק שאומר סע וענבר. מה זה ענבר? זה משהו בין צהוב וכתום, צהוב כתמתם וזה אומר בעיקרון תתקדם אבל בזהירות. בפועל זה אומר סע מהר כדי להספיק את הרמזור. אז זה כבר נשמע מאוד דומה לרמזור של היום והוא באמת היה דומה לו לפעמים, תלוי איפה הייתם כי הרמזורים אז לא היו לגמרי סטנדרטיים, הם היו שונים ממקום למקום. יש סרט חינוכי שהופק ב-1937 שמספר על רמזורים וזה מה שהוא אומר. דורון פישלר 06:12 There are many types of signal lights used in traffic control today. Some towns use lights with only two colors, while other towns use three colors, and still others have traffic control built around a four-color system. Even now, traffic engineers are working with safety councils toward a national standardization of the traffic signal system. And there is every prospect that as soon as it is feasible, motorists will travel from border to border and from coast to coast and meet the same old friend with the same clear message all the way. מה שהוא מספר זה על הפלא הטכנולוגי הזה, הרמזור, אבל הוא מספר שיש הרבה סוגים של רמזורים. יש ערים שמשתמשות ברמזורים עם שני צבעים ויש כאלה עם שלושה צבעים ויש כאלה עם ארבעה צבעים. וחוץ מזה הוא אמנם לא מזכיר את זה בטקסט אבל בסרטון רואים גם דוגמאות לרמזורים שבהם הסדר של האורות הוא הפוך, כלומר האור של העצור הוא למטה והאור של הסע הוא למעלה. אבל לא נורא, יש מקום לאופטימיות כי הוא מספר גם שמקווים שבמהרה בימינו ממש בקרוב יצרו רמזור סטנדרטי לאומי כדי שמוקדם ככל האפשר נהגים יוכלו לנסוע מחוף לחוף ויפגשו תמיד את אותו הרמזור המוכר בכל מקום. זה היה ב-1937 ותארו לעצמכם כמה מבלבל זה היה לנסוע ממקום למקום כשבכל עיר יש רמזורים שונים עם חוקים שונים. ועדיין דבר אחד שהיה סטנדרטי זה שאדום היה תמיד עצור כי אדום זה אזהרה וירוק זה ההיפך מעצור, כלומר ירוק זה סע. את הצבעים האלה לקחו כנראה ממערכות הרכבות ששם השתמשו בהם עוד קודם. אבל עדיין אוקיי אז ברור למה אדום, למה דווקא ירוק? דורון פישלר 07:49 כנראה שהסיבה שבחרו בירוק זה שהוא לא אדום. ירוק הוא הצבע הכי לא אדום שיש. כשמסתכלים על גלגל הצבעים ירוק נמצא בדיוק מול אדום ולכן זה הצבע שיש הכי פחות סיכוי שאנשים יתבלבלו בינו לבין אדום. בכל מקרה מאז שהיו רמזורים ירוק קיבל את המשמעות של ההיפך מאדום. היום הרבה פעמים כשאתם רואים בעיתון נגיד שערי בורסה או שערי מטבע אז הם מגיעים עם חצים ירוקים ואדומים למעלה ולמטה, ירוקים כשהם עולים ואדומים כשהם יורדים. כי אנשים כבר רגילים בלי שיסבירו להם שאדום זה רע וירוק זה טוב. כלומר אם אדום זה מסוכן אז ירוק זה בטוח. אבל רק כשהם באים ביחד כי ירוק לבד אין לו משמעות כזאת. ירוק לבד זה לא בהכרח טוב, אבל אם הוא ליד אדום אז אדום זה רע וירוק זה טוב. דורון פישלר 08:31 עכשיו קשה לדעת האם האדום והירוק הזה זה משהו שטבוע בטבע האנושי, זה קשה להחליט בלי ניסוי פסיכולוגי ארוך טווח עם הרבה נסיינים שינסה להפוך את הסטנדרטים של הצבע, או שפשוט אפשר ללכת לעגבניות רקובות. אם אתם קצת מתעניינים בקולנוע ובאינטרנט אתם בטח מכירים את האתר Rotten Tomatoes, עגבניות רקובות, שעשה בטעות ניסוי פסיכולוגי המוני. האתר הזה אם אתם לא מכירים אותו הוא לא באמת אתר לעגבניות, זה אתר על סרטים. זה אתר שאוסף ביקורות על סרטים ומדרג אותם לפי אחוז הביקורות הטובות שהם קיבלו. כך שכל ביקורת חיובית על סרט: צחקתי, בכיתי, התרגשתי, רוצו לקולנוע, מסומנת עם אייקון של עגבנייה טרייה יפה אדומה. וביקורת שלילית: סבלתי מכל רגע, טוב יעשה הבמאי אם יתרום את גופתו למדע כך לפחות יביא ערך, מסומנת עם ספלאש ירוק, כלומר עגבנייה רקובה מעוכה. כלומר כשאתם מסתובבים באתר הזה אתם מתרגלים לרצות לראות אדום. אדום מסמן משהו טוב. ככל שאתם רואים יותר אדום הסרט יותר טוב, כמה שיותר ירוק יותר רע. אם אתם מסתכלים על העמוד של סרט טוב כמו הנסיכה הקסומה נגיד אתם תראו הרבה אדום. כשאתם מסתכלים על באטמן נגד סופרמן: שחר הצדק אתם תראו הרבה ירוק. וקל מאוד להשתמש באתר הזה ולהתרגל לזה בלי לשים לב בכלל שבעצם אתם מתנהגים הפוך ממה שאתם רגילים בדרך כלל. כי אנחנו תמיד רגילים שאדום זה רע וירוק זה טוב, וכאן פתאום זה בדיוק ההיפך. וזה לא מפריע לאתר להיות מאוד פופולרי, מיליוני אנשים משתמשים בו. כלומר גם ההתניה הזאת של אדום זה רע ירוק זה טוב גם זה עניין של הרגל ולא כל כך קשה להרגיל אנשים אפילו למצב הפוך לגמרי בהקשרים מסוימים. דורון פישלר 09:25 הרגל מאוד חשוב אחר עוסק בצבעים אחרים - וורוד וכחול. כי וורוד וכחול כמו שאתם יודעים הם צבעים של בנים ובנות. כולם יודעים את זה וגם זה עניין מאוד ותיק. וורוד וכחול מקושרים לבגדים של ילדים שמופרדים לפי מגדר עוד מזמן. הנה לדוגמה כבר ב-1897 בניו יורק טיימס התפרסם מאמר בשם המלתחה הראשונה של התינוק, ובו נאמר ככה: יש צורך בשש חולצות ארוגות עשויות מצמר סקסוני משובח ותריסר גרביים בגדלים שונים. אלה עשויים מצמר רך וטוב ועשויים להיות לבנים לגמרי או מקושטים בוורוד וכחול. אין צבעים אחרים לתינוק קטן. הוורוד נחשב בדרך כלל הצבע המיועד לבן קטן והכחול לבת. אבל האמהות יכולות להחליט על פי... מה קורה פה? נראה לי שיש פה טעות כי הם כתבו שם שוורוד זה של הבן וכחול זה של הבת. אוקיי דוגמה לא טובה. בואו ניקח מאמר אחר, משנת 1904. אוקיי, הוא אומר ככה: המשי מגיע באחד משני צבעים - וורוד או כחול, שני הצבעים שאפשר לראות בדרך כלל בעריסות של תינוקות. וורוד לבנים וכחול לילדות. גם זה הפוך. אוקיי משהו אחר, 1918. ירחון הבית לגברות, Ladies' Home Journal. הוא אומר כזה דבר: החוק המקובל הוא וורוד לבנים וכחול לבנות. הסיבה היא שוורוד שהוא צבע עז וחזק יותר מתאים יותר לבנים בעוד הכחול שהוא יותר עדין ואנין יפה יותר על ילדה. זאת לא טעות, זאת הייתה הנורמה - וורוד לבנים, כחול לבנות. יותר נכון זאת הייתה אחת מהנורמות, זה לא שזה היה ככה ואז איכשהו הכול התהפך כי מאותן שנים יכולתי למצוא גם ציטוטים שאומרים את ההיפך - שוורוד זה הצבע של בנות וכחול לבנים. אז מה קרה פה? דורון פישלר 11:13 במשך המון שנים היה נהוג שבגדים של תינוקות הם לבנים וזהו. למה? קודם כל כי הם תינוקות והם לא מבינים באופנה, לא אכפת להם מה מלבישים אותם. אבל חוץ מזה זה פשוט פרקטי, כי תינוקות הם גם מטונפים, הם מלכלכים את הבגדים שלהם, זה פשוט דבר שתינוקות עושים. אין דבר כזה תינוק נקי. ולכן את הבגדים של התינוק צריך לנקות, לכבס שוב ושוב. ובאותו זמן לא היו ממש צבעים עמידים לבדים, אם כיבסתם בגד חלק מהצבע היה יורד איתו. אז לא היה ממש טעם לתת לתינוקות בגדים צבעוניים כי הם לא היו נשארים צבעוניים הרבה זמן. לכן הם היו פשוט לבנים. מתישהו במאה ה-19 ההתפתחות הטכנולוגית יצרה אפשרות לבגדים עם צבעים עמידים יותר. זה לא היה חייב להיות לבן לגמרי, אבל הם עדיין היו חייבים להיות צבעים בהירים, צבעים חזקים וכהים לא היו מחזיקים מעמד. אז בגדי תינוקות היו יכולים להגיע בצבעי יסוד בהירים. כלומר זה יכול היה להיות כחול בהיר - כלומר תכלת, אדום בהיר - כלומר וורוד, וצהוב בהיר - אבל אף אחד לא רוצה להלביש תינוק בצהוב כי אנחנו אוהבים להאמין שהבגדים שלהם לא תמיד מלאים בפיפי. אז נשארו שתי אפשרויות: וורוד ותכלת. וזוכרים את מה שאמרתי על זה שבאנגלית אין תכלת יש רק כחול? אז כל פעם שמדברים על כחול בתור צבע לתינוקות הם מדברים בעצם על תכלת. אז שני הצבעים לתינוקות בהתחלה לא היו מוגדרים, לא היה שיוך שלבנים יפה יותר צבע אחד ולבנות אחר. לפעמים אמרו שכחול יפה יותר לילדים בלונדינים וורוד לברונטים. אבל במשך הזמן צמחו כמה מוסכמות לגבי איזה מהם הוא של בנים ואיזה של בנות, אבל הן היו שונות ממקום למקום. כלומר היו מדינות וערים מסוימות שבהן מה שהיה מקובל זה שכחול זה לבנים ובאחרות וורוד זה היה לבנים. ב-1921 היה מאמר שדיבר על זה שיש דעות לכאן ולכאן והם עשו סקר דעת קהל ואמרו ששני שליש מהמשיבים אמרו שוורוד מתאים יותר לבנות וכחול לבנים ושליש את ההיפך. אז לוורוד לבנות היה יתרון, אבל זה ממש לא היה חד-משמעי, לא היו חסרים אנשים שהעדיפו לתת וורוד לבנים. דורון פישלר 12:08 במשך הזמן הרוב הזה גדל והוורוד בתור צבע של בנות ניצח והפך להיות הסטנדרט. החל משנות ה-40 הרבה יותר קשה למצוא ציטוטים שמדברים על וורוד בתור צבע של בנים. אבל שוב אנחנו מדברים פה על בגדים לתינוקות, לא על שום דבר אחר. זה לא קשור בכלל לצעצועים או לבגדים של ילדים גדולים יותר שלא לדבר על מבוגרים. אבל מהרגע שזה התקבע בתור קידוד - וורוד זה בת, תכלת זה בן - זה התפשט. הורים שגילו אם הולכת להיות להם בת או בן קישטו את חדר הילדים בוורוד או בכחול בהתאם, וככה זה התפשט מבגדים לטפטים ומשם לצעצועים ולבגדים של ילדים קצת יותר גדולים. וזה הגיע כמו שאתם יודעים למצב שבו וורוד מקושר לגמרי לבנות. הקישור של הצבע המסוים הזה עם נושא מסוים אחד הוא חזק אולי יותר מכל קישור אחר. כי לרוב הצבעים יש הרבה משמעויות. ירוק הוא הצבע של סע קדימה ברמזור, כן, אז ירוק זה בטיחות. אבל ירוק זה גם איכות הסביבה, וירוק זה צבע הכסף, וירוק זה דשא, וירוק זה קנאה, וירוק זה בחילה. יש הרבה מאוד משמעויות לצבע הזה, חלקן חיוביות חלקן שליליות. אבל וורוד? וורוד זה בנות, וורוד זה נשי. זה כמעט לא שום דבר אחר. יש מעט מאוד משמעויות אחרות שמייחסים לוורוד, אולי לפעמים זה צבע של פנתרים אבל זהו. דורון פישלר 12:59 זה יצא גם באופן מאוד לא פיירי שהמצב היום זה לא שלבנות וורוד ולבנים כחול, אלא המצב הוא שלבנות וורוד ולבנים כל היתר. בנים לא מוגבלים בצבעים. בחנויות צעצועים אפשר למצוא את המדף של הצעצועים לבנות לפי זה שהוא וורוד. כל המדפים האחרים הם בכל מיני צבעים אבל בנות זה רק וורוד. עכשיו אם תשאלו את יצרני הצעצועים האלה הם יגידו שזה לא אשמתם, הם פשוט מצייתים להכתבות של השוק. הם עשו סקר שוק והם גילו שוורוד זה פשוט הצבע שבנות הכי אוהבות. וזה נכון, הם לא משקרים. אני בטוח שאם עושים סקר בקרב ילדות על הצבע החביב עליהן וורוד ינצח. אבל זה רק בגלל שכל החיים שלהם לימדו אותן לאהוב וורוד. זה להגיד למישהו: אתה אוהב גלידה, מה אתה אוהב? בכל מקום מקיפים אותן בוורוד ומצד שני הקשר הזה בין וורוד ובנות נעשה כל כך חזק שהרבה בנים, ילדים ואפילו מבוגרים לא היו מוכנים בשום אופן לגעת בפריט לבוש וורוד כי איכס וורוד זה של בנות. מה וורוד עשה שקלאו אותו בתחום הצר הזה? מה וורוד אשם? זה לא צבע רע, זה קצת מטופש העניין הזה ואין שום דבר טבעי או מובן מאליו בזה שוורוד זה של בנות. זה רק עניין של הרגל. אם הייתם גדלים במקרה בתרבות שבה וורוד זה צבע של בנים זה מה שהייתם חושבים. אז יאללה, תלבשו מה שבא לכם. דורון פישלר 13:31 אז מה הייתה השאלה? למה אדום זה עצור, ירוק זה עבור, וורוד זה בנות וכחול זה בנים? אז: אדום - כי זה מסוכן. ירוק - כי זה לא אדום. וורוד - כי זה כמו אדום אבל בהיר יותר. וכחול - כי דוברי אנגלית לא מכירים את המילה תכלת. וכולם לא באמת משנים. זאת הייתה התשובה. עכשיו אני דיברתי הרבה על אדום וירוק בתור צבעים הפוכים, אבל האמת שיש מצבים שבהם זה לא עובד. בואו נדבר על זה אחרי ההפסקה. יוחנן פלסנר 13:31 שלום רב חובבי פודקאסטים ותיקים ובמיוחד מי שמתעניינים בציבוריות הישראלית בסוגיות פוליטיות וסוגיות מעניינות עמוקות שקשורות בנעשה במדינה, ודאי כבר מכירים את "הדמוקרטים", הפודקאסט של המכון הישראלי לדמוקרטיה. מי שטרם הכיר את התוכנית, בדיוק בשבילכם הבאנו את יוחנן פלסנר. שלום יוחנן. שלום. אתה נשיא המכון הישראלי לדמוקרטיה ושלעבר חבר כנסת מטעם קדימה. אז ספר לנו קצת יוחנן על הפודקאסט שלכם, הדמוקרטים. הרעיון של הפודקאסטים הוא בעצם לתת הקשר לסוגיות שהרבה פעמים נמצאות במוקד הדיון והמחלוקת הציבורית, אבל השיח ברובו הוא קצר, הוא מאוד פופוליסטי ואנחנו נותנים הקשר במובן של מה קורה במקומות אחרים בעולם ונותנים את כל העושר הזה של הידע, המומחיות והפרספקטיבה כדי להעשיר את ההבנה שלנו ואת היכולת שלנו גם לגבש מסקנות. אנחנו רואים עכשיו את המשבר של המפלגות, שיטות הבחירה של המפלגות, איך בוחרים מועמדים. יש מפלגות דיקטטוריות, יש מפלגות עם פריימריז מושחתים. אנחנו הולכים להציע בפודקאסט פרספקטיבה אחרת, איך אפשר לתקן את המפלגות ואת שיטות בחירת המועמדים על בסיס מה שעובד ומצליח במקומות אחרים בעולם. איך זה שתמיד הנושאים שהם הכי חשובים ל-70% מהישראלים לא מטופלים, למשל שאלות של דת ומדינה ואיך זה קשור לשיטת הבחירות שלנו ומה האלטרנטיבות האמיתיות שניתן לשים על השולחן כדי לתקן את שיטת הבחירות ולהחזיר את העוצמה למרכז, לרוב הגדול של הישראלים שרוצה למצוא את המכנה המשותף הממלכתי שמחבר בין כולם. מעולה, תודה רבה יוחנן. אז אתם מוזמנים להאזין לפודקאסט "הדמוקרטים". תמצאו שם אוסף אדיר של נושאים מרתקים ודיון עמוק מאוד בנושאים האלה. חפשו "הדמוקרטים" בכל אפליקציות הפודקאסטים שאתם משתמשים בהן או בקרו באתר המכון הישראלי לדמוקרטיה idi.org.il וחפשו תחת קטגוריית תחומי עיסוק ומחקר את הפודקאסט "הדמוקרטים". האזנה נעימה. דורון פישלר 15:02 היי, זאת הנקודה בפרק שבה אני עונה על שאלות שאף אחד לא שאל. אדום וירוק אמרנו זה הצבעים שמשתמשים בהם ברמזור, אבל לא רק שם. השתמשו בצבעים האלה גם בדברים שלא קשורים בכלל לרמזור. למשל נגיד אתם עומדים על החוף בלילה ואתם רואים מולכם אור ירוק. מה זה אומר? זה אומר שיש שם ספינה מן הסתם, אבל אתם יכולים גם לדעת לאיזה כיוון הספינה הזאת שטה. אם אתם רואים ירוק זה אומר שהיא שטה לכיוון ימין שלכם, כי לכל הספינות יש אור ירוק בצד ימין ואור אדום בצד שמאל. זה לא שהצד ימין שלהם הוא טוב וצד שמאל הוא רע, פשוט ככה זה מקובל וירוק ואדום כי אלה הצבעים שאי אפשר להתבלבל ביניהם. אלא אם כן אתם עיוורי צבעים. עיוורון צבעים הוא לא דבר נורא נדיר, יש אחוזים נכבדים מהאוכלוסייה שסובלים מזה, הרבה יותר גברים מאשר נשים דרך אגב. ועיוורון צבעים בא בכל מיני סוגים, יש הרבה סוגים של עיוורון צבעים יש הרבה דרגות חומרה של עיוורון צבעים. הסוג הכי נפוץ אבל זה חוסר יכולת להפריד בין ירוק ואדום. אנשים שלא רואים את ההבדל בין ירוק ואדום, למרות שהצבעים האלה כביכול אמורים להיות הכי שונים שיכולים להיות. עכשיו אפשר לחיות טוב מאוד בלי לראות את ההבדל בין ירוק ואדום, ברמזור אפשר לראות פשוט אם נדלק האור שלמעלה או האור שלמטה. דורון פישלר 16:02 אבל יש דברים שעיוורי צבעים לא יכולים לעשות ואחד מהם זה להתקבל לקורס טיס. יש סיפורים טרגיים כאלה, אנשים שכל חייהם רק רצו להיות טייסים בחיל האוויר אבל לא יכולו כי הם עיוורי צבעים. זה הדבר היחיד שמנע מהם. עכשיו למה עיוורי צבעים לא יכולים להיות טייסים? כי מטוסים לא מונגשים במיוחד לאנשים עם מוגבלויות ויש שם הרבה אורות חיווי שיכולים להיות אדום או ירוק. זאת אותה נורה וירוק אומר הכל בסדר סבבה סע תמריא ואדום אולי אומר תשים לב למה שקורה בגלל שאם אתה תמריא עכשיו אתה הולך למות. וזה דבר שחשוב להבחין בהבדלים האלה. ואותו דבר בזמן טיסה כשאתם מזהים כלי טיס בלילה כשאתם רואים רק אור מאוד חשוב שתדעו אם האור הזה הוא אדום או ירוק כי זה אומר לכם באיזה כיוון הוא זז. אז בגלל זה לעיוורי צבעים קשה מאוד להיות טייסים. וזה לא פייר. דרך אגב גם עיוורים לגמרי לא מתקבלים לקורס טיס. דורון פישלר 16:40 לעומת זאת במקומות אחרים כן מנסים להתחשב בעיוורי צבעים. למשל בכדורגל. ההתאחדות לכדורגל הוציאה ב-2018 חוק שאומר שאסור שקבוצה שלבושה ירוק תשחק נגד קבוצה שלבושה אדום. למה? משום שלעיוורי צבעים זה נראה אותו דבר ונורא קשה לעקוב אחרי משחק שכולם לבושים באותו צבע. ולכן כשמכבי חיפה שלובשת ירוק משחקת נגד הפועל באר שבע שלובשת אדום, אחת מהן תצטרך להחליף את הצבעים הרגילים שלה, אחת מהן תלבש לבן. כך שהאנשים יוכלו להגיד אוקיי לא נהיה טייסים אבל לפחות נוכל ליהנות קצת מכדורגל. דורון פישלר 17:11 זאת הייתה התשובה. את כל הפרקים של הפודקאסט הזה אתם יכולים למצוא ב-ranlevi.com/the-answer או באפליקציות פודקאסטים כאלה ואחרות. אתם יכולים לשלוח לי שאלות דרך הטופס שנמצא באתר או בעמוד הפייסבוק שלי דורון פישלר נגד העולם ושם יש גם עדכונים על הרצאות שאני עושה ועל כל מיני דברים אחרים. מפיק ועורך דור קומט, אביב שם טוב סיפק תמיכה מורלית ומייעץ גם. רן לוי העורך הראשי, דני תימור המנהל העסקי. אני דורון פישלר, להתראות. צחקתי, בכיתי, התרגשתי, רוצו לקולנוע. אולי להקליט את זה בנפרד כדי שתכניס את זה אתה יודע בתור כאילו בתור קול אחר? מה כאילו להקליט את זה בטון אחר? כן, אני לא יודע עם איזה שהוא אפקט או משהו. צחקתי, בכיתי, התרגשתי, רוצו לקולנוע. בסדר? כי ככה נשמעים מבקרי קולנוע הרי. מבקרי קולנוע הם חברים שלי! לא, אני רואה אותך רושם, אתה לא תכניס את זה עכשיו לסוף הזה, אני לא רוצה. יש לי הרבה חברים מבקרי קולנוע, אל תכניס את זה. רגע, אתה מבקר קולנוע לא?
        ]]></content:encoded>
    </item>
    
    <item>
        <title>[התשובה] מאיפה באים דרקונים?</title>
        <link>https://mat-mo.github.io/podtext/episodes/htshvbh/htshvbh-myph-bym-drqvnym.html</link>
        <guid>https://mat-mo.github.io/podtext/episodes/htshvbh/htshvbh-myph-bym-drqvnym.html</guid>
        <pubDate>11 ביוני 2019</pubDate>
        <description>Transcript for [התשובה] מאיפה באים דרקונים? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה'. תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? דורון פישלר 01:12 אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 קיבלתי שאלה מעמית ואבא שלו. הם שאלו אותי 'למה אתה מחבב בננות? למה בכל פודקאסט אתה מזכיר בננות?'. אני מזכיר תמיד בננות? זה לא נכון. בכלל לא נכון. לפעמים אני לא מזכיר בננות, למשל בפרק הזה אני לא מזכיר בננות בכלל. כלומר חוץ מעכשיו. זאת התשובה, אנחנו נתחיל תכף. דורון פישלר 02:46 הפרק בחסות 'מדולה', חברת בוטיק להשמות וגיוס בעולם ההייטק. חיפוש עבודה הוא משהו שרובנו נעשה סביר להניח לפחות מספר פעמים במהלך הקריירה. ומי שהחליף עבודה בעבר מכיר את ההתלבטויות: האם המקום הבא שאליו אגיע יהיה טוב עבורי? האם התפקיד החדש יתאים לי ויאפשר לי להצטיין ולהתקדם? המגייסות של 'מדולה' שמות דגש מיוחד על ליווי צמוד של המועמדים והיכרות עמוקה עם הטכנולוגיות והחברות המגייסות כדי להתאים את המועמד למשרה הטובה ביותר עבורו. בנוסף, 'מדולה' נהנית מגישה למשרות בלעדיות בשורה של חברות מקומיות ובינלאומיות מובילות במגוון גדול של תחומים: פינטק, סייבר סקיוריטי, ביוטק ועוד. בקרו ב-medula.co.il המנת להכיר את הצוות ולהגיש קורות חיים למשרות המוצעות. דורון פישלר 04:02 היי, אני דורון פישלר וזאת התשובה. ובואו נדבר קצת על דרקונים. אני לא יודע למה פתאום חשבתי על הנושא הזה. קיבלתי כמה שאלות בקשר לדרקונים. יפעת שאלה אותי 'למה כמעט בכל תרבות יש דרקונים?'. ואליהו ניסח את זה אחרת, הוא כתב: 'האם היו דרקונים? אם כן, למה עדיין לא מצאו עצמות? אם לא, איך זה שבכל כך הרבה תרבויות שונות בעולם יש אגדות על דרקונים?'. אוקיי, אז שתי שאלות. השאלה הראשונה היא האם דרקונים קיימים? והתשובה - שימו לב - היא לא. אין דרקונים בעולם, אני מקווה שסגרנו את הנושא הזה. לא מצאו עצמות של דרקונים כי אין דרקונים, זאת חיה דמיונית. וחבל, אני חושב שזה לא בסדר שדרקונים לא קיימים. דרקונים צריכים להיות קיימים, אבל הם לא. אבל זה שדרקונים לא קיימים זה לא אומר שהם לא מעניינים. בתור התחלה, למרות שאין דרקונים בעולם, אתם יודעים איך הם נראים, נכון? בשביל דבר שלא קיים, יש לנו הסכמה מאוד ברורה לגבי מה זה ואיך זה נראה. אם יבוא אליכם פתאום דרקון אתם תגידו 'זה דרקון', אתם לא תתבלבלו ותחשבו שזה משהו אחר. אתם יודעים את זה בגלל שראיתם משחקי הכס, או ההוביט, או הדרקון הראשון שלי, או מיליון סרטים וספרים אחרים. דרקונים מופיעים בציורים, באגדות, הם מופיעים על דגלים. על הדגל של ויילס יש דרקון נחמד, הדגל של בהוטן יש עליו דרקון. וזה חלק ממה שמעניין פה - מכירים אותם בכל העולם. בהרבה מאוד מקומות שונים בעולם יש מיתוסים ואגדות על דרקונים. ונשאלת השאלה איך זה יכול להיות. כי מכיוון שדרקונים לא קיימים, מישהו היה צריך להמציא אותם. ובתקופה שבה בני אדם שחיים במקומות רחוקים אחד מהשני לא דיברו אחד עם השני אף פעם ולא סיפרו אחד לשני סיפורים, איך זה שבכמה מקומות שונים המציאו את אותו הדבר? ואולי זה אומר שבעצם כן היו דרקונים? אז מה הסיפור עם דרקונים. בואו נסכים על כמה דברים בסיסיים לגבי דרקון. דרקון הוא בדרך כלל סוג של חיה, כן? הוא גדול, הוא סוג של זוחל, לפחות נראה ככה, הוא מכוסה בקשקשים. כולם מסכימים איתי עד עכשיו? יש לו ארבע רגליים, יש לו צוואר ארוך וזנב ארוך וכנפיים גדולות כמו של עטלף, והוא יכול לנשוף אש. הוא אוהב זהב, הרבה פעמים אפשר למצוא אותו במערות עם הרבה זהב, ויש לדרקונים נטייה לחטוף נסיכות ולהילחם באבירים. נכון? כל זה נכון חוץ מכשזה לא נכון. כי אתם יודעים, הדרקונים במשחקי הכס הם זוחלים גדולים עם כנפיים אבל הם לא אוספים זהב, וטות'לס לא נושף אש אלא חשמל או משהו כזה, ופאלקור לא ממש דומה לשום דבר מזה, הוא נראה יותר כמו שילוב של גולדן רטריבר וזיקית. אז דברים משתנים פה, לא כל דבר שנכון לגבי דרקונים נכון לגבי כולם. יש דרקונים מכל מיני סוגים, ויש עוד דברים שמשתנים, למשל עד כמה הדרקון הוא חכם. לפעמים הם אינטליגנטיים ויודעים לדבר, לפעמים הם פשוט חיות שיודעות רק לנהום. ועוד דבר שמשתנה זה האם הם טובים או רעים, כי התפקיד המסורתי של דרקון זה להיות רע, אבל בהחלט יש גם דרקונים טובים וידידותיים. אז אין הסכמה מוחלטת לגבי מה זה בדיוק דרקון. אז בואו נראה מאיפה הגיעו הדרקונים. דרקונים קיימים, כלומר לא קיימים, הרבה מאוד זמן, אבל אני חושב שאחד הסיפורים הכי חשובים והכי משפיעים של דרקונים הוא הסיפור של ג'ורג', סיינט ג'ורג'. השם המלא שלו הוא גאורגיוס הקדוש, או כמו שקוראים לו באנגלית בקיצור - סיינט ג'ורג'. ג'ורג' חי בתקופה כלשהי והוא נולד במקום כלשהו. דברים הולכים להיות מאוד לא ספציפיים כאן בגלל שהסיפורים עליו הם מאוד ישנים, הגיעו הרבה יותר מאוחר, אין גרסה רשמית של הסיפור על ג'ורג', יש כל מיני גרסאות סותרות ולכן הסיפור הזה נוטה להתנדנד. בכל אופן ג'ורג' חי איפשהו בסביבות המאה השלישית או הרביעית או החמישית והוא נולד בקפדוקיה, או לפי גרסאות אחרות הוא נולד בלוד. אשכרה לוד, העיר לוד. יש בלוד כנסייה על שמו, כנסיית גאורגיוס הקדוש קוטל הדרקון, שזה כנראה המקום עם השם הכי badass בארץ. כי לרוב מקומות בארץ יש שמות כמו מעלה מגשימים או מעיין ססחף, ויש פתאום כנסיית גאורגיוס הקדוש קוטל הדרקון. זה מסוג המקומות שהייתם מגיעים אליהם כדי לחפור ולמצוא אוצר קדוש וכאלה דברים. בכל אופן, ג'ורג' היה נוצרי בתקופה שלא היו הרבה כאלה. הוא היה אביר, והיה לו סוס, והייתה לו חרב, וזאת לא הייתה סתם חרב, זו הייתה חרב עם שם. כי כמו שאתם יודעים, לכל החרבות הכי מגניבות באמת יש שם, כמו סטורמברייקר או נרסיל או אקסקליבר, אז גם לו הייתה חרב כזאת, בטח עשויה מפלדת ויריליום או משהו, וקראו לה - אסקלוֹן. אז אם יש לכם איזו להקת מטאל ואתם מחפשים שם, זה יכול להיות שם מעולה. בעצם שנייה תנו לי לבדוק... אה לא מצטער סליחה, תפסו לכם את זה כבר, כבר יש להקת מטאל בשם אסקלוֹן. בכל אופן, יש סיבה שלחרב הזאת קראו בשם הזה: לחרב אסקלוֹן קוראים על שם העיר אשקלון. שוב אני לא צוחק, באמת זאת הסיבה. הסיפור הכי משפיע בעולם על לחימה בדרקונים זה על בחור מלוד שיש לו חרב שקוראים לה אשקלון. ג'ורג' עם הסוס שלו ועם החרב שלו טייל יום אחד בלוב כשפתאום הוא ראה דבר מוזר: באמצע הביצה הייתה שם אישה בשמלת כלה קשורה לעץ ולידה כבשה. אז הוא כמובן פנה אליה ושאל אותה מה קורה, את צריכה עזרה? אבל הכבשה לא ענתה לו אז הוא שאל את האישה במקום זה. בכל אופן היא אמרה לו 'לך מפה מיד, תציל את עצמך, תשאיר אותי פה'. אז ג'ורג' אמר 'עם כל הכבוד וכמובן זאת הבחירה שלך אם אני אלך או אשאר, אבל בכל זאת אני אביר ואת קשורה פה לעץ, מה קורה כאן? תני לי להציל אותך'. והיא אמרה 'לא! אפילו אם תשחרר אותי אני לא אלך מפה'. אז ג'ורג' אמר 'אוקיי, לעצור הכל, מה קורה פה?'. אז היא סיפרה לו, הסבירה לו - היא הייתה מתברר נסיכה מעיר שקראו לה סיילין, וליד העיר הייתה ביצה ובביצה היה דרקון. והדרקון הזה מירר את חייהם של תושבי העיר, כל הזמן תקף אותם ואכל להם כבשים. אז מה עושים? הם החליטו לפייס את הדרקון, אז כל יום הם לקחו שתי כבשים וקשרו אותם לעץ והדרקון אכל אותם וככה הוא עזב את העיר בשקט. אבל זה עבד לא רע במשך כמה זמן אבל אז הם נתקלו בבעיה - הלכו ונגמרו להם הכבשים. אז מה עושים? אז הם אמרו בהיגיון 'פשוט במקום זה נשלח את הילדים שלנו'. והם התחילו בכל יום במקום לקשור שתי כבשים, הם קשרו כבשה אחת וילד או ילדה אחת שנקבעו בהגרלה בין כל תושבי העיר. סופר הגיוני הסיפור הזה. אז הם עשו כל יום הגרלה וכל יום שלחו ילד או ילדה של מישהו עד שיום אחד עלתה בגורל הנסיכה, הבת של המלך של העיר. והמלך הציע לתושבי העיר המון המון זהב והכל כדי שיוותרו לו, אבל הם אמרו 'לא, שוויון בפני החוק'. המלך היה מלך צייתן והסכים לשלוח את הבת שלו. הבת שלו גם, הנסיכה, ידעה שהיא צריכה לבצע את התפקיד והלכה בראש מורם להיטרף על ידי הדרקון. אז ג'ורג' אמר 'אוקיי את כל זה הבנתי, אבל מה הקטע עם שמלת הכלה? את מתחתנת עם הדרקון? עם הכבשה? מה הולך פה?'. הנסיכה אמרה 'לא, פשוט אבא שלי היה כל כך עצוב מזה שהוא מאבד אותי ובעיקר מזה שהוא לעולם לא יזכה לראות אותי מתחתנת, שהוא אמר לי 'לפחות תלבשי את שמלת הכלה כדי שאוכל לראות איך היית נראית בחתונה'. אז ג'ורג' אמר 'אוקיי זה מאוד נורמלי'. והם היו ממשיכים לדבר עוד אבל אז הגיע הדרקון. הדרקון הגיח מאחוריהם, ג'ורג' הסתובב על סוסו והתחיל לדהור לעבר הדרקון כשהוא מכוון את החנית שלו ישר אל הלוע שלו, שיפד את הדרקון דרך הפה אל הרצפה, וזהו, שם נגמר הקרב של ג'ורג' והדרקון. Network 12:59 [מעבר מוזיקלי וקידום של רשת עושים היסטוריה] דורון פישלר 13:56 אז הוא שחרר את הנסיכה וביקש ממנה את החגורה שלה, והנסיכה נתנה לו אותה, שזה מוזר מכמה בחינות. קודם כל איזו שמלת כלה מגיעה עם חגורה? וב', עם כל הכבוד לזה שהוא חיסל דרקון, הם בקושי מכירים. בכל מקרה הוא לקח את החגורה וקשר את הדרקון בצוואר שלו, מה שלא איפשר לדרקון לירוק רעל, כי זה היה מסוג הדרקונים שיורקים רעל ולא אש. וככה הם שלושתם, ג'ורג' והנסיכה והדרקון, הלכו אל העיר כשהדרקון הולך אחריהם כמו איזה כלבלב. תושבי העיר ראו את הדרקון ונדהמו והגיעו והתגודדו מסביבם, ואז ג'ורג' אמר להם: 'אני הביסתי את הדרקון. עכשיו אני רק מבקש מכם שכולכם תתנצרו. ואז אני אהרוג את הדרקון'. שזה משהו שמעניין בבקשה הזאת, זה שהוא לא אומר מה אם לא. לי זה קצת נשמע כמו איום מוסווה. זאת אומרת, אם אתם תתנצרו אני אהרוג את הדרקון ואם לא... אז אני אשחרר את הדרקון? אז כן, הם כולם התנצרו, כולם הפכו לנוצרים טובים. אבל יש מצב שהם לא עשו את זה בגלל שהם באמת גילו את גדולת ישו או משהו, אלא יותר בגלל שכיוונו להם דרקון טעון לראש. בכל אופן אחרי שכולם גמרו להתנצר, אני לא יודע כמה זמן זה לקח, ג'ורג' שלף את חרבו המדהימה אשקלון והוריד את הראש לדרקון באבחה אחת. וזהו, ואז תושבי העיר המשיכו לחיות באושר, וג'ורג' באופן מפתיע לא התחתן עם הנסיכה כי רק משום שהוא הציל אותה פעם אחת זה לא אומר שיש להם משהו משותף ולא מבססים יחסים על חוויה חד פעמית. הסיפור הזה לא היה הסיפור הראשון על אביר שנלחם בדרקון, היו סיפורים כאלה עוד קודם. ויש חוקרים שטוענים שבעצם הסיפור הזה במקור בכלל לא היה על ג'ורג' אלא הוא היה ממסורת אחרת והביאו אותו משם ושידכו אותו לג'ורג'. בכל מקרה זה כנראה אחד הסיפורים הכי חשובים על דרקונים כי כל המרכיבים הבסיסיים בקלישאה שאנחנו מכירים - אביר, דרקון, נסיכה - כולם נמצאים פה. והסיפור הזה מאוד התפרסם כי ג'ורג' הוא קדוש, הוא אחד הקדושים הכי חשובים בנצרות. וזה סיפור דרקון. יש המון המון המון ציורים של ציירים מימי הביניים של סנט ג'ורג' נלחם בדרקון, ואני מבין למה. כי כמה פעמים אפשר לצייר את ישו? מה ישו כבר עשה שהוא מעניין, הלך על המים? יש פה בן אדם שנלחם בדרקון. זה הרבה יותר מגניב לצייר את זה. אז אנשים הלכו לכנסייה וראו שם ציור של אביר נלחם בדרקון וככה הם למדו את הסיפור הזה. אולי המציא את הדרקונים, אבל יש מצב שהוא אחד מאלה שהפכו אותם ללהיט. Network 15:42 [מעבר מוזיקלי וקידום של רשת עושים היסטוריה] דורון פישלר 16:48 עכשיו יש עוד המון סיפורים אחרים על מפלצות מכל מיני סוגים והרבה פעמים אפשר לקרוא להם דרקונים למרות שהמילה דרקון לא ממש מוזכרת. למשל במיתולוגיה היוונית נמצאת ההידרה, חיה שיש לה הרבה מאוד ראשים וכל פעם שכורתים לה אחד אז שניים צומחים במקומו. זה דרקון? לא קוראים לה דרקון במיתולוגיה, קוראים לה הידרה. אבל הרבה אנשים היום יתארו הידרה בתור דרקון עם הרבה ראשים, וככה המילה דרקון בולעת מילים אחרות וסוגים אחרים של מפלצות. יש בעיקר המון בלבול בין המילה דרקון למילה Serpent, שזה המשמעות המקורית שלה היא פשוט נחש. הנחש מגן עדן קוראים לו באנגלית Serpent, וגם קוראים ככה לפעמים לנחשים רגילים וגם למפלצות ים, נחשי ים ענקיים קוראים להם Serpentים. המילים דרקון ו-Serpent הרבה פעמים מוחלפות, ככה שכל מה שפעם היה נחש עכשיו הוא דרקון, וככה הדרקון הפך למפלצת יותר ויותר מוכרת ופופולרית. דורון פישלר 18:03 אבל החלק המעניין זה שאפשר למצוא את הדרקונים גם במקומות אחרים לגמרי. מקומות רחוקים שלא היה להם בכלל מגע עם היוונים או הנוצרים או היהודים הקדמונים. למשל דרקונים סינים. בסין הדרקונים נמצאים בכל מקום. יש תהלוכות עם כאלה בובות של דרקונים וקישוטים וסמלים של אנשים... אתם בכל מקום רואים דרקונים. דרקונים סינים נראים שונה מדרקונים אירופיים. הם מאוד מאוד מאוד ארוכים, נראים כמו מין נחש מעופף מאוד ארוך. יש להם ארבע רגליים קצרות ואין להם כנפיים, מה שלא מפריע להם לעוף. יש להם שפם אבל, בכל הציורים יש להם שפם, שזה כנראה מאוד חשוב. הדרקונים האלה גם לא נוטים לנשוף אש או לאכול נסיכות, בכלל הם מתנהגים לגמרי אחרת. תשמעו למשל אגדה סינית על ארבעת הדרקונים. הדרקון השחור, הדרקון הצהוב, הדרקון הארוך ודרקון הפנינה חיו כולם בים סין לפני הרבה מאוד זמן. הם מאוד דאגו לשלומם של האנשים שחיו אז בסין, ולאנשים עברה עליהם תקופה קשה משום שהייתה בצורת. באותו זמן לא היו בכלל אגמים או נהרות, האנשים חיכו לגשם כדי שיצמיח את התבואות שלהם, אבל הגשם לא ירד. הדרקונים דאגו מאוד לאנשים שלהם והחליטו ללכת לבקר את קיסר הירקן. קיסר הירקן במובן של האבן ירקן, ג'ייד, זה לא שהקיסר מכר חסה. וקיסר הירקן הוא מין סוג של כמו אלוהים אבל מניאק. כלומר הוא אל גדול ששולט על הרבה מאוד דברים, בין השאר הוא אחראי על מזג האוויר, אבל הוא די שמוק. אז כשהדרקונים הגיעו אליו וסיפרו לו על כל האנשים שהם מאוד צמאים ומחכים לגשם ואולי תוריד להם קצת גשם, הקיסר אמר להם 'טוב יאללה יאללה בסדר, יאללה אני אוריד להם גשם, אבל תחזרו לאיפה שבאתם. למה יצאתם מהים בכלל?'. ארבעת הדרקונים חזרו אל הים וחיכו, והגשם לא ירד. והמשיך לא לרדת, כי הקיסר כנראה שכח מההבטחה שלו או שלא באמת היה אכפת לו. אחרי עוד עשרה ימים שבהם לא ירד שום גשם והאנשים רק סבלו עוד יותר, הדרקונים התייעצו בינם לבין עצמם והחליטו שהם פשוט לא יכולים לסמוך על הקיסר אבל הם חייבים לעזור לאנשים האלה. אז אחד מהם העלה רעיון - הם יכולים לאסוף הרבה מים מתוך הים ולהשפריץ אותם על האנשים וככה להביא גשם. וזה מה שהם עשו. הם שאבו הרבה הרבה הרבה הרבה מים והביאו אותם אל האנשים והמטירו גשם, והאנשים מאוד מאוד שמחו כי סוף סוף היה להם מה לשתות ומה לאכול. קיסר הירקן מאוד לא שמח, משום שהוא אמר לדרקונים האלה להישאר במקום. בתור עונש הוא החליט לכלוא את הדרקונים מתחת להרים. כל אחד מהם הוא הנחית עליו הר. דרקון זה דבר די חזק אבל כשמנחיתים עליך הר קשה לזוז מהמקום. וככה הוא כלא את כל ארבעת הדרקונים האלה בארבע פינות של הארץ, כל אחד מתחת להר שלו. ועדיין הדרקונים לא התחרטו על מה שהם עשו בשביל בני אדם. הם פשוט הפכו לנהרות. כל אחד מהם הפך לנהר של מים צלולים שמביא מים אל בני האדם, וככה נוצרו ארבעת הנהרות הגדולים של סין, ובזכותם יש לנו מה לשתות עד היום. אז אלה הם הדרקונים הסיניים - הם טובים, הם דואגים לאנשים, הם מאוד חכמים והם בכלל לא רק שהם לא נושפים אש, הם הרבה יותר מקושרים למים, הם הרבה פעמים רוחות של נהרות או משהו כזה. אולי בגלל שהצורה של הנהר מזכירה את ההתפתלויות של הדרקון. הם מין אלי טבע כאלה, זה מאוד שונה מהדרקון שחוטף נסיכות ויושב על זהב. דורון פישלר 22:49 מקום אחר שאפשר למצוא בו דרקונים זה באמריקה אצל תושבי אמריקה המקוריים שאין סיכוי שהם שמעו סיפורים על קדושים נוצרים או סיפורים סינים. וגם אצלם אפשר למצוא דברים שאפשר לקרוא להם דרקונים, כלומר דבר שדומה לנחש שעף בשמיים. קואצלקואטל (או אולי קצאלקואטל) הוא אחת הדמויות הכי חשובות במסורות של מרכז אמריקה. עכשיו קודם כל לספר עליהם זה עוד יותר טריקי מאשר באחרות בגלל שבתרבויות היותר עתיקות שם לא היה כתב בכלל, והמאוחרות יותר כמו האצטקים היה להם כתב אבל הרבה מההיסטוריה שלהם הושמדה באופן שיטתי על ידי הספרדים שכבשו אותם. וזה גם מאוד מבלבל שהסיפורים האלה מאוד שונים. אז ברור שלאצטקים היה אל ואל מאוד מאוד חשוב שקראו לו קואצלקואטל, שאותו הם כנראה ירשו מתרבויות יותר עתיקות כמו האולמקים, הטולטקים והמאיה. קואצאל זה ציפור, קואטל זה נחש. קואצלקואטל הוא 'נחש הציפור' או 'נחש הנוצות', והוא לפעמים נחש מעופף. לא תמיד. בתבליטים ובציורים מציירים אותו לפעמים בתור נחש עם נוצות שכנראה עף, אבל מצד שני לפעמים הוא אל שנראה פשוט כמו בן אדם, ולפעמים הוא בן אדם אמיתי, מלך. התפקיד שלו נורא משתנה, לפעמים הוא אל הרוח, לפעמים הוא אל המדע והידע ולפעמים הוא האל של הכל, שיצר את העולם. כלומר את העולם שאנחנו חיים בו היום, שהוא כידוע העולם החמישי. אחרי שהעולם הרביעי הושמד, קואצלקואטל הלך למיקטלן - העולם התחתון האצטקי - ואסף שם עצמות, ואז הוא חתך את עצמו ושפך את דמו לתוך העצמות האלה ומתוך זה הוא יצר את בני האדם ואת החיות. ובנוסף הוא גם גילה לבני האדם את אחד הדברים הכי חשובים בעולם - תירס. כי לפני הרבה הרבה שנים בני האדם רעבו. האלים יצרו את בני האדם אבל שכחו לעשות להם משהו לאכול. אז האלים חיפשו מזון כלשהו לבני האדם עד שקואצלקואטל ראה נמלה שהולכת עם גרגיר של תירס. אז הוא הסתקרן והפך גם הוא לנמלה ועקב אחרי הנמלה שנכנסה לתוך סדק קטן בהר ושם בפנים הוא מצא אולם ענק מלא בתירס עד התקרה. אז הוא לקח כמה גרגרים, עדיין בתור נמלה, והביא אותם לבני האדם ששתלו אותם וככה התירס הפך למזון הכי חשוב של האצטקים. זה אחד מסיפורי הגבורה של קצאלקואטל הדרקון שמבלה את הסיפור הזה בתור נמלה. אז מי ומה בדיוק היה קואצלקואטל זה מאוד מאוד משתנה ולא ברור, אבל מדובר פה בנחש מעופף. דורון פישלר 25:42 אז איך זה קרה? איך אנשים במקומות שונים בעולם פיתחו אגדות שהן כל כך דומות? על השאלה הזאת ניסו לענות כבר בכל מיני תשובות, חלקן די מופרכות. שמעתי טענה שהעובדה שיש דמיון בין האגדות של אמריקה ואסיה ואירופה מוכיחה שבעצם הן לא היו נפרדות ובעצם אנשים נדדו ביניהם בחופשיות הרבה לפני קולומבוס ולייף אריקסון וכל אלה והעבירו סיפורים אחד לשני. לא מאוד משכנע. אני אצטרך עדות יותר טובה מזה. ישנם אלה שתמיד הולכים על קונספירציות ואסטרונאוטים קדמונים וכל זה, שהם מסבירים את זה בכך שבאמת היו דרקונים - כלומר נחשים שעפו בשמיים - או משהו, או שהדינוזאורים בעצם שרדו הרבה יותר מאוחר ממה שאנחנו חושבים. אם כולם מדברים על דרקונים זה אומר שפשוט היו דינוזאורים והם ראו דינוזאורים וחשבו שהם דרקונים, ואם היו דינוזאורים אז אין אבולוציה ואם אין אבולוציה אז אסור לאכול חמץ בקריסטמס או מה שלא יודע... שוב, זה לא מאוד משכנע. הסבר אחר הוא שאנשים בכל העולם נוטים להמציא את אותם סיפורים, מונמית. הרעיון שפשוט יש איזה משהו במוח שלנו שגורם לנו להגיע שוב ושוב לאותם מסלולים. ואנשים מנפחים את מה שהם רואים, והם רואים נחשים. נחשים הם מסוכנים וכמעט בכל מקום בעולם יש נחשים, חוץ מבאירלנד. באירלנד משום מה אין נחשים. בכל מקרה כמעט בכל מקום יש, והאנשים בצדק לא אוהבים נחשים כי אומנם חלקם בסדר אבל חלקם מסוכנים וכדאי מאוד להתרחק מהם. זה עובד גם לחתולים דרך אגב. אתם מכירים את הקטע הזה שחתולים ומלפפונים? תחפשו ביוטיוב 'חתולים ומלפפונים', זה אנשים מתקרבים לחתול בזמן שהוא עוסק בענייניו, אוכל או משהו, ושמים פשוט מלפפון מאחוריו. ואז החתול מסתובב, רואה את המלפפון וקופץ עד התקרה ומתפרע. זה לא תמיד עובד דרך אגב, אני עשיתי בשם המדע ניסיתי לעשות את הניסוי הזה על החתולים שלי, זה לא עבד עליהם. אבל לפעמים זה עובד וזה מצחיק. למה חתולים מתחרפנים ממלפפונים? לצערי אני לא חושב שמישהו עשה על זה עדיין מחקר מדעי מקיף, אבל תיאוריה (ותיאוריה אני מתכוון למשהו שמישהו כתב באינטרנט פעם) אומרת שחתולים בצדק מפחדים מנחשים, שזה איזה משהו שטבוע במוח שלהם להיזהר מנחשים, וכשהם רואים במבט ראשון את המלפפון זה נראה להם כמו נחש. אז יכול להיות שגם בני אדם מתחרפנים מנחשים באותה צורה ולכן הסיפורים על הדברים הגדולים והמסוכנים או החשובים אז גם הופכים לנחשים. ואז הנחשים התחילו לעוף. Network 28:42 [מעבר מוזיקלי וקידום של רשת עושים היסטוריה] דורון פישלר 30:13 אבל מכל ההסברים האלה אני חושב שבטח כבר ניחשתם מה ההסבר שלי לזה שיש דרקונים בכל מקום. כי זה פשוט לא באמת אותו דבר. הסיפורים האלה פשוט לא באמת כל כך דומים אחד לשני. דרקונים סינים הם לא דרקונים אירופיים. הם גם לא קוראים להם דרקונים. הסינים לא משתמשים במילה דרקון, הם משתמשים במילה לונג. אבל מישהו מאירופה שהגיע לסין ראה ציורים של הדברים האלה ואמר 'זה נראה קצת כמו דרקון' אז הוא התחיל לקרוא להם דרקונים, אבל זה לא אותו דבר! חוץ מזה שהם קצת דומים לנחשים ויודעים לעוף, אין שום דבר משותף לדרקונים סינים ולדרקונים אירופיים. זו לא אותה חיה, זה לא אותו מיתוס, זה לא אותו תפקיד. לדרקונים אירופיים אין אפילו שפם. לדרקון אירופי יש ארבע רגליים גדולות וגוף גדול, הוא נושף אש, יש לו כנפיים והוא מרושע. ללונג יש גוף ארוך כמו לנחש, אין לו כנפיים, הוא חי במים והוא טוב. קואצלקואטל הוא נחש, הוא עף, אבל הוא לא נושף אש ויש לו נוצות. לדרקונים אין נוצות, יש להם כנפיים כמו של עטלף. ממתי לדרקון יש נוצות? הסיבה שאנחנו רואים דמיון בין כל המיתוסים האלה זה כי אנחנו מחפשים דמיון. אבל לכל אחד מהמקומות האלה יש גם הרבה מיתוסים אחרים שלא דומים לדרקון. אז לבחור מכל תרבות את הסיפור שלה שקצת מזכיר אחד את השני ואז להשתאות מזה שהם מזכירים אחד את השני, זה כמו לבחור מתוך חבילת סוכריות את הסוכריות הכחולות ואז להגיד 'וואו כולן כחולות, איזה צירוף מקרים'. זה פשוט לא באמת אותו דרקון. אז מה הייתה השאלה? האם היו דרקונים ואיך זה שיש עליהם סיפורים דומים בכל כך הרבה מקומות? אז לא, אין דרקונים באמת. יש עליהם הרבה סיפורים כי הם מגניבים והם לא באמת כל כך דומים בכל מיני מקומות. אבל הם מגניבים. אבל הם לא באמת דומים. אבל הם מגניבים. דורון פישלר 30:58 זאת הייתה התשובה. עכשיו אם כבר מדברים על דרקונים, אז אולי כדאי להזכיר גם את הדרקונים שהיו קיימים באמת, או לפחות הדבר הכי דומה לדרקון שהיה קיים באמת. אני אדבר על זה אחרי הפרסומת. תכף חוזרים. יש שאלה ששאלו אותי: האם דגים ישנים? כי אתם ראיתם פעם דג ישן? אולי ראיתם, זה קצת קשה לדעת כי אין להם עפעפיים, הם לא יכולים לעצום את העיניים גם אם הם מאוד רוצים. ובכל זאת, התשובה היא כן, דגים ישנים. הם ישנים בעיניים פקוחות. יש להם פרקי זמן כל יום שבהם כל קצב פעילות הגוף שלהם מואט והם פחות מודעים לסביבה ובדרך כלל הם צפים במקום עם מינימום תזוזה - כלומר הם ישנים. וברור שהם ישנים כי שינה זה חשוב, זה חשוב לכל החיות, כי יום טוב מתחיל בשינה טובה אצל בני אדם וגם אצל דגים. אתם מכירים את זה שאם אתם לא ישנים טוב בלילה אז יום אחר כך אתם מרגישים עייפים ולא מרוכזים ואתם שוחים באלכסון והבועות שלכם עולות עקום ואתם לא מצליחים לזכור שום דבר? כל דבר שנכנס לכם למוח פשוט יוצא תוך חמש שניות שזה סטנדרטי בשביל דג, אבל זה פחות טוב לבני אדם. עכשיו, שאלה אחרת, זה האם דגים ישנים על מזרן של פנדה? וכאן התשובה היא כנראה שלא. לא עשו על זה עדיין הרבה מחקרים מדעיים מקיפים אבל ככל הנראה אם תתנו לדג מזרן של פנדה זה לא ישפר את השינה שלו, כי הוא לא יתרשם מהספוג ויסקו התלת-שכבתי המצוין וגם להכניס את כל המזרן לתוך המים אני לא בטוח שזה יועיל וגם כל התווי תקן הבינלאומיים של המזרן הזה גם זה לא יעשה הרבה רושם על הדג. ואפילו כל העניין הזה שמביאים לו את זה בהזמנה אישית עד האקווריום ואם הוא לא מרוצה אז הוא מרים טלפון ובלי שאלות מחזירים לו את הכסף ולוקחים את המזרן בחזרה וגם זה חינם - כל זה לדג לא יהיה אכפת. אבל אם אתם במקרה א' רוצים שינה טובה וב' לא דגים, אז מזרן של פנדה זה בהחלט דבר שכדאי לכם לשקול, כי שינה טובה באמת זה דבר שכולם צריכים: גם דגים, גם ג'ירפות, גם אוכלי נמלים, גם אנשים. pandazzz.co.il, אתר אונליין למוצרי שינה חלומיים ללא דמי משלוח, מומלץ במיוחד לאנשים שאינם דגים. דורון פישלר 33:05 היי, חזרנו. אז סיכמנו שדרקונים אין, אבל יש עוד הסבר אפשרי לזה שהרבה אנשים בכל העולם Imagine Dragons, זה שאולי הם מצאו מאובנים של דינוזאורים, וכשאתה רואה שלד של חיה ענקית מאוד קל לקפוץ מכאן לדרקון. זה סוג של הגיוני למרות שאנשים לא באמת צריכים עצמות ענקיות בשביל לדמיין חיות מפלצתיות, הם עושים את זה טוב מאוד גם בלי. אבל מה שנכון זה שאם היה משהו שמזכיר דרקונים, אלה החיות הענקיות של פעם, הדינוזאורים המעופפים. בעצם לא, אסור להגיד דינוזאורים מעופפים, יש איזה קטע כזה של אנשים שיתנפלו עליכם אם תגידו שלנמר יש פסים, כי לנמר אין פסים, זה טיגריס יש לו פסים. אז יש עוד קטנוניות כזאת של החיות המעופפות הפרהיסטוריות בעצם לא קוראים דינוזאורים אלא פטרוזאורים. Whatever. בכל אופן אחד מהכי גדולים שהיו אי פעם, אם לא הכי גדול, זה דינוזאור, פטרוזאור, חיה שקוראים לו קואצלקואטלוס. ואם הקשבתם לפרק שבא קודם אתם יודעים למה הוא נקרא על שם האל האצטקי קואצלקואטל. בכל אופן אם היה משהו אי פעם בהיסטוריה של העולם שדומה לדרקון, זה זה. קואצלקואטלוס הוא חיה שנראית פסיכית לגמרי. זאת החיה המעופפת הכי גדולה שחיה אי פעם. ואוקיי, אם אתם מדמיינים חיה מעופפת אז קופץ לכם לראש משהו שנראה, אתם יודעים, דרקון. זאת אומרת משהו גדול עם הכנפיים... אבל לא! לא! זה נראה שונה לגמרי. אני אתאר לכם איך נראה קואצלקואטלוס. תחשבו על ג'ירפה. אוקיי, ג'ירפה בגודל טבעי. חמישה מטר של ג'ירפה. עכשיו תרכיבו על הראש של הג'ירפה למעלה מקור ענק, כמו מין שקנאי עם מקור ענק חד באורך של שני מטר. זה לא מתאים לג'ירפה, אבל תשימו את זה על הג'ירפה. עכשיו את הרגליים המאוד מאוד ארוכות של הג'ירפה תחברו בקרום, כי אלה בעצם כנפיים ענקיות מקופלות. כלומר גם משהו נשען עליו, משהו כאילו כף רגל של הג'ירפה, הוא לא הקצה של הכנף אלא המרכז שלה. כלומר זה כאילו הוא הולך על המרפקים. עכשיו הג'ירף-שקנאי-עטלף-מוטה-מרפקים הזה אם בא לו, הוא קופץ עם כל הרגליים, פורש את הכנפיים שלו לצדדים ומגלה שבעצם יש לו מוטת כנפיים של 11 מטר, שזה כמעט אורך של אוטובוס. והדבר הזה עם המקור הזה עף ומלקט לעצמו מזון, שזה נשמע תמים כשציפור עושה את זה, אבל במקרה הזה כל פירור שהוא מלקט יכול להיות אתם. תחשבו שהוא ליקט לעצמו חיות גדולות הדבר הזה. עכשיו על יכולת הטיסה של הקואצלקואטלוס יש הרבה ויכוחים, כי כמובן זה דבר ענק עם כנפיים ענקיות, אז יש חוקרים שטענו שהדבר הזה היה יכול לעוף במהירות של 130 קמ"ש והיה יכול לעוף בגובה של מטוס, של מטוס נוסעים, והיה לו טווח טיסה של אלפי קילומטרים. ומצד שני יש כאלה שטוענים שבעצם הוא היה גדול מדי בשביל לעוף בכלל, ככה שהוא לא באמת עף אלא מקסימום ניתר ממקום למקום כמו איזה תרנגולת מאוד מאוד מרשימה. זה היה יכול להיות מעניין לבדוק. בכל אופן יש די הסכמה ברורה על זה שהוא לא נשף אש, שזה טוב, כי הוא די מפחיד גם ככה. זאת הייתה התשובה. אם אתם רוצים לשלוח לי עוד שאלות אתם יכולים לעשות את זה דרך הטופס שנמצא באתר הבית שלנו ranlevi.com/theanswer או בעמוד הפייסבוק שלי 'דורון פישלר נגד העולם', שם אתם יכולים גם לקבל עדכונים על הפודקאסט הזה ועל הרצאות שאני עושה בכל מיני נושאים. את כל הפרקים שלנו אתם יכולים למצוא בכל אפליקציית פודקאסטים תכלס. דור קומט מפיק ועורכת את התוכנית הזאת, אביב שם טוב ייעוץ ותמיכה מורלית, שרה סילבסקי מנהלת קהילות, דני תימור מנהל עסקי, רן לוי העורך הראשי, אני דורון פישלר. שלום! דורון פישלר 37:32 [שיר סיום והשיר על קואצלקואטל / קרדיטים וקידום אתר רן לוי]
        ]]></content:encoded>
    </item>
    
    <item>
        <title>[התשובה] מאיפה באים אוגרים?</title>
        <link>https://mat-mo.github.io/podtext/episodes/htshvbh/htshvbh-myph-bym-vgrym.html</link>
        <guid>https://mat-mo.github.io/podtext/episodes/htshvbh/htshvbh-myph-bym-vgrym.html</guid>
        <pubDate>24 ביוני 2019</pubDate>
        <description>Transcript for [התשובה] מאיפה באים אוגרים? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] מי המציא את הפצפצים?</title>
        <link>https://mat-mo.github.io/podtext/episodes/htshvbh/htshvbh-my-hmtsy-t-hptsptsym.html</link>
        <guid>https://mat-mo.github.io/podtext/episodes/htshvbh/htshvbh-my-hmtsy-t-hptsptsym.html</guid>
        <pubDate>8 ביולי 2019</pubDate>
        <description>Transcript for [התשובה] מי המציא את הפצפצים? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] מה היה קורה אילו החתול שלי היה הופך לחור שחור?</title>
        <link>https://mat-mo.github.io/podtext/episodes/htshvbh/htshvbh-mh-hyh-qvrh-ylv-hkhtvl-shly-hyh-hvpk-lkhvr-shkhvr.html</link>
        <guid>https://mat-mo.github.io/podtext/episodes/htshvbh/htshvbh-mh-hyh-qvrh-ylv-hkhtvl-shly-hyh-hvpk-lkhvr-shkhvr.html</guid>
        <pubDate>22 ביולי 2019</pubDate>
        <description>Transcript for [התשובה] מה היה קורה אילו החתול שלי היה הופך לחור שחור? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? דורון פישלר 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:31 שלום, אני דורון פישלר, זאת 'התשובה', ויש לנו שאלה מאוד חשובה שעוסקת בחורים שחורים וחתולים. דורון פישלר 02:56 הפרק בחסות eToro, חברה בינלאומית למסחר והשקעות מקוונות. במשך יותר מעשור, eToro ביססה את עצמה כחברה חלוצית בתעשיית הטכנולוגיה הפיננסית, פינטק, וקידמה מושגים חדשניים כגון מסחר חברתי וסחר במטבעות קריפטו. לצד פלטפורמת המסחר המונה למעלה מ-10 מיליון משתמשים מרחבי העולם, eToro מציעה ללקוחותיה מגוון מוצרי השקעה המבוססים על בינה מלאכותית, חוכמת המונים, משין לרנינג ועוד. eToro מגייסת למשרות במגוון תחומים: בקנד, פרונטנד, פולסטאק, בלוקצ'יין, ראשי צוותים, דאטה, דבאופס, ניהול מוצר ועוד. לכל המשרות הפנויות בקרו בדף המשרות של etoro.com או הקליקו על הבאנר של eToro באתר הבית של רשת עושים היסטוריה. דורון פישלר 03:48 היי, אני דורון פישלר, אתם מאזינים ל'תשובה'. השאלה הבאה הגיעה בעילום שם: 'מה היה קורה אילו החתול שלי היה הופך לחור שחור? האם הוא היה בולע את כדור הארץ?' קודם כל, אני מקווה שזה לא דחוף. החתול שלכם לא נוטה להפוך לחור שחור ככל הידוע למדע. אבל בואו נבדוק מה זה חור שחור. חור שחור הוא גרם שמיים עם כבידה כל כך חזקה ששום דבר, אפילו לא אור, לא יכול לברוח ממנו. אם הייתם מסתכלים עליו מרחוק, הייתם רואים שמיים מלאי כוכבים חוץ מעיגול אחד באמצע שבו לא רואים כלום. זה נראה כמו חור, והוא שחור, לכן קוראים לו חור שחור. חורים שחורים נוצרים כשמסה עצומה מרוכזת בנקודה אחת קטנה מאוד, שנקראת סינגולריות. סביב הנקודה הזו נוצר 'אופק האירועים' - התחום שממנו אי אפשר לברוח. דורון פישלר 26:38 שישים שניות על יום שטיפת הידיים הבינלאומי. פינה בחסות Tork, מותג ההיגיינה המוביל בעולם. שטיפת ידיים במים ובסבון היא פעולה יומיומית ומובנת מאליה, אבל במדינות רבות המנהג הזה עדיין לא השתרש. הארגון הבינלאומי שנוסד ב-2001 מקדם את הנושא וקבע את יום שטיפת הידיים הבינלאומי ב-15 באוקטובר. שטיפת ידיים מפחיתה תמותה ממחלות מעיים וריאות בקרב ילדים בחצי. הסבון מפרק את השומן הטבעי שבו נמצאים החיידקים והמים שוטפים אותם. Tork תומכת ביום הזה ומחפשת מפיצים של מוצרי היגיינה מתקדמים לעסקים. ליצירת קשר הקליקו על הבאנר של Tork באתר רשת עושים היסטוריה. דורון פישלר 28:47 אז מה היה קורה אם החתול שלכם היה הופך לחור שחור? אם המסה של החתול (נגיד 4 קילוגרם) הייתה נדחסת לחור שחור, הוא היה בגודל מזערי - קטן פי 100 קוואדריליון מאטום. בגלל אפקט שנקרא 'קרינת הוקינג', חורים שחורים פולטים אנרגיה ומתאדים. ככל שהחור השחור קטן יותר, הוא מתאדה מהר יותר. חור שחור במסה של חתול היה מתאדה תוך שבריר שנייה בפיצוץ אדיר של 85 מגה-טון TNT. אז התשובה היא: בום. החתול לא היה בולע את כדור הארץ, הוא פשוט היה משמיד את כל האזור בפיצוץ גרעיני עצום. אל תהפכו חתולים לחורים שחורים, בבקשה. את כל פרקי הפודקאסט תוכלו למצוא באתר ranlevi.com/theanswer ובאפליקציות הפודקאסטים. אני דורון פישלר, מיאו. קריין 31:01 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] ספינת החלל חגית: משולש האבדון</title>
        <link>https://mat-mo.github.io/podtext/episodes/htshvbh/htshvbh-spynt-hkhll-khgyt-mshvlsh-hbdvn.html</link>
        <guid>https://mat-mo.github.io/podtext/episodes/htshvbh/htshvbh-spynt-hkhll-khgyt-mshvlsh-hbdvn.html</guid>
        <pubDate>5 באוגוסט 2019</pubDate>
        <description>Transcript for [התשובה] ספינת החלל חגית: משולש האבדון from התשובה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שעשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 רשת עושים היסטוריה. עושים היסטוריה. רשת עושים היסטוריה. עידן 02:47 היי, זה עידן מ'עושים רפואה'. אני בטוח שרובכם הגדול שמע דבר או שניים על פסוריאזיס. סטטיסטית מתוך רבע מיליון החולים במחלה הזו בארץ יש מי מהמאזינים כעת מי שחולה או חולה במחלה הזו, או לפחות מכיר מישהו שסובל מהמצב הרפואי הזה. אבל עד כמה באמת אנחנו יודעים על פסוריאזיס? עד כמה אנחנו יודעים על העור שלנו? עור זה לא דבר אחד, זה בעצם כמו עוגת שכבות. ומה שיפה בעור זה שבעצם אפשר לראות המון דברים בעור שהם ביטוי למשהו פנימי. סימני גרד על העור למשל אפשר ללמוד מהם דברים. הצטרפו אליי לפרק מיוחד על מחלת העור פסוריאזיס אשר מוגש כשירות לציבור על ידי חברת יאנסן. חפשו את 'עושים רפואה' ביישומון הפודקאסטים החביב עליכם. נשתמע. קפטן פיש 03:50 אנחנו מצטרפים עכשיו לעוד פרק של 'קורותיה של ספינת החלל חגית'. יומן הקפטן תאריך בין-כוכבי י' בתמוז. אנחנו ביום החמישים וארבעה של המשימה להעביר אבטיפוס של הנעה פוטונית ניסיונית לרשות הפדרציה של אוריון. אנחנו חוצים שטח מפורז שנמצא במחלוקת ואנחנו מקווים שהנוכחות שלנו לא תעורר התנגדות בקרב... למה אני צריך לקרוא את הדברים האלה? אנחנו כולנו יודעים באיזה משימה אנחנו, היינו בה גם אתמול וגם שלשום. למה אני צריך להצהיר על זה שוב? גרכט 04:31 קפטן, מחקרים הוכיחו שהקראת היומן טובה לבריאות הנפשית של הקפטן ולאקספוזיציה. קפטן פיש 04:37 אוקיי בסדר. יומן הקפטן, אנחנו במשימה נורא נורא חשובה, חלל חלל חלל קוונטים בלה בלה בלה. חוץ מזה הזמנתי טוסט לפני חצי שעה והוא עדיין לא הגיע. מטבח? מטבח 04:51 מצטער קפטן, יש לנו בעיה במאיץ החלקיקים האקווילטרלי התלת צילעי. קפטן פיש 04:55 מאיץ החלקיקים האקוויל... מה זה בעברית? מטבח 04:57 טוסטר משולשים. העברנו אותו לחדר מכונות לתיקון. קפטן פיש 04:59 אוקיי. חדר מכונות, מה המצב עם המאיץ האלקטו... עם הטוסטר? חדר מכונות 05:03 המצב ביש קפטן, אנחנו מחברים את זה לחשמל אבל הוא לא מחמם! קפטן פיש 05:07 חדר מכונות, האם ניסיתם להפוך את הפולריות של הטוסטר? גרכט 05:10 קפטן! קפטן פיש 05:11 מה? שנייה אחת אי אפשר לנוח פה, מה קורה? אשת צוות 05:13 סליחה קפטן, יש עצם בלתי מוכר שמתקרב אלינו מגזרה 14. קפטן פיש 05:18 אז יש עצם בלתי מוכר, אנחנו בחלל, תשעים ותשעה אחוז מכל הדברים פה לא מוכרים. נראה לך שאני מכיר כל אסטרואיד כאן? אשת צוות 05:25 קפטן, הוא משדר אלינו. קפטן פיש 05:26 משדר? להציג ויזואלית על המסך הראשי. קפטן פיש 05:32 זה... טוסטר משולשים ענק! גרכט 05:41 לא קפטן, זאת חללית של חייזרים. קפטן פיש 05:44 אה... זה גם מרשים. גרכט 05:46 קפטן, נראה שהם לוכדים אותנו בסוג כלשהו של קרן טרקטור. קפטן פיש 05:51 מה, אנחנו אשכרה נחטפים על ידי חייזרים? סוף סוף! שנים אני במשימת החלל המעפנה הזאת כדי לפגוש חייזרים מגניבים ושום דבר לא קורה, סתם שיעמום, וסוף סוף קצת אקשן. כלומר... הלו? אשת צוות 06:05 קפטן, אנחנו מקבלים איתות תקשורת מהחייזרים. קפטן פיש 06:08 מצוין, להציג על המסך הראשי. חייזר 06:14 להוריד את זה מהמסך הראשי! די! שיחה קולית, שיחה קולית! או... מה זה היה? למה... למה אפילו צריך אחד כזה בתוך העין? מה ההיגיון האבולוציוני של זה? חייזר 06:28 תושבי כדור הארץ. קפטן פיש 06:30 כן... חייזרים ביזארים יקרים. כאן מדבר הקפטן פיש מספינת חיל החלל הסחה חגית. קודם כל אני מבקש לא להכליל, לא כולנו כאן תושבי כדור הארץ. גרכט פה למשל הוא בכלל מגר... מגרנט... מאיפה אתה? גרכט 06:50 אני מגרקפיוס המיסטיור. קפטן פיש 06:51 לא משנה. בכל מקרה, בשם כל צוות החללית, תושבי כדור הארץ ואלה שאינם כאלה, אני מברך אותכם ומקווה שמפגש זה יוביל לשיתוף פעולה... חייזר 07:01 תושבי כדור הארץ. אין טעם להתנגד. לכדנו את כלי הרכב הפתטי שלכם. אין לכם שום אפשרות לברוח. אם לא תענו מיד לדרישותינו זה יוביל להשמדתכם המוחלטת. קפטן פיש 07:23 תקשיבו לי עכשיו, יצורים ביזארים מהחלל. אני לא יודע עם איזה מין טיפוסים הסתובבתם עד עכשיו בגלקסיה, אבל עכשיו אתם נתקלתם במין האנושי. ולא, אנחנו לא מושלמים. אבל אני אגיד לכם כמה דברים על המין האנושי. אנחנו סקרנים, אנחנו חכמים ואנחנו מאוד מאוד עקשנים. אנחנו לעולם לא ניכנע לדרישות שלכם. מה הדרישות שלכם? חייזר 07:48 אבקת כביסה. קפטן פיש 07:50 אתם מוזרים לאללה. גרכט, יש איזה תמרון התחמקות שאנחנו יכולים לנקוט? גרכט 07:55 לא קפטן, נראה שהם חסמו לחלוטין את ההנעה הפוטונית שלנו. ואת המנועים? גם אותם. קפטן פיש 08:03 ממ... אל תדאגו, יש לי רעיון שיוציא אותנו מכאן. תהפכו את הפולריות! גרכט 08:08 קפטן, אתה לא יכול לפתור כל בעיה בלהפוך את הפולריות. קפטן פיש 08:12 אבל למה? זה בדרך כלל עובד. חייזר 08:15 יש לכם ארבעים ושלוש שניות להעביר אלינו את כל אבקת הכביסה, ואם לא - תושמדו. גרכט 08:23 קפטן, ייתכן שהברירה היחידה שנותרה לנו היא למסור להם את אבקת הכביסה. זה גם לא כזה ביג דיל, אנחנו מגיעים לתחנת החלל עוד יומיים, יש שם מלאי ענק של... קפטן פיש 08:31 לא! לא! התחילו באבקת כביסה, אבל אם אנחנו ניכנע עכשיו, מה הם ירצו פעם הבאה? את המרכך? לא! אנחנו לא ניכנע, גם אם זה יעלה בחייהם של כל גבר, אישה ויצור ירוק קטן עם מחושים על הספינה הזו! חדר מכונות 08:52 קפטן, חדר מכונות! אנחנו הצלחנו לסדר את הטוסטר! קפטן פיש 08:58 מעולה! גבינת וטונה אליי! קפטן פיש 09:05 הצטרפו אלינו בפעם הבאה לפרק נוסף בקורות ספינת החלל חגית. פקח גרכט, תדע לך שאתה נראה ממש טוב היום. זה הבגדים? זה משהו בשיער? תקשיב, אני לא יודע מה עשית אבל אתה נראה משהו בין לאומי... די כבר עם הרובוטים האלה, זוזו הצידה! אתה נראה משהו בין לאומי! השחקנים 09:30 (קטעי פספוסים מההקלטות של הפרק) רן לוי 10:18 לפודקאסטים נוספים ולהצטרפות לרשימת התפוצה של התוכנית, בקרו באתר הבית של רשת עושים היסטוריה בכתובת ranlevi.com. או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] מה השעה?</title>
        <link>https://mat-mo.github.io/podtext/episodes/htshvbh/htshvbh-mh-hsh-h.html</link>
        <guid>https://mat-mo.github.io/podtext/episodes/htshvbh/htshvbh-mh-hsh-h.html</guid>
        <pubDate>19 באוגוסט 2019</pubDate>
        <description>Transcript for [התשובה] מה השעה? from התשובה</description>
        <content:encoded><![CDATA[
            דורון 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע אבל אם הוא עשה ככה...', תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שעשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי זה אומר שהפרסומת הזאת נועדה לכם. דורון 01:40 כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה! למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון 02:45 היי, אני דורון פישלר, אתם מאזינים לתשובה. קיבלתי את השאלה הזאת מברק ששאל: למה והאם יש צורך בשעון חורף או שעון קיץ? מתי הונהג שינוי השעון והאם באמת יבטלו אותו בקרוב? ומטבע הדברים הוא לא היחיד ששאל, כי הרבה אנשים שואלים כל שנה למה אנחנו צריכים שעון קיץ ובשביל מה זה טוב. שעון קיץ הוא אחד החלקים הכי מוזרים של העולם שאנשים עדיין חושבים שהוא נורמלי רק בגלל שאנחנו רגילים אליו. פעם בחצי שנה, כולנו זזים בזמן. דורון 04:12 אנחנו עוברים שעה אחת אחורה. כלומר יש לילה שבו השעה היא שתיים בלילה, ואז השעה היא שתיים ורבע, ואז שתיים וחצי, ואז שתיים ושלושת רבעי, ואז השעה היא שוב שתיים בלילה. מה שמעלה שאלות, כי מסע בזמן זה עניין מסובך. אם אני נכנס לחניון שעולה נגיד 20 שקל לשעה ואני נכנס בשעה שתיים וחצי בלילה אבל יוצא בשעה שתיים, זה אומר שהם חייבים לי כסף? מאוד מסובך העניין הזה של מסע בזמן, אבל כולנו מתנהגים כאילו זה נורמלי, כאילו הכל בסדר. וחצי שנה מאוחר יותר, אותו הדבר קורה אבל הפוך - מקפיצים את כל העולם שעה אחת קדימה. וכולם מתלוננים על זה שהלכה להם שעת שינה בלילה ועייפים, אבל פחות מזה אומרים 'למה עשינו את זה עכשיו? בשביל מה זה היה טוב? את מי השעון הזה משרת? למי זה באמת מועיל?'. והייתם מצפים שלזה תהיה תשובה טובה. אם כל המדינה מתגייסת כדי לעשות משהו כל כך מוזר וכל כך קיצוני כמו להחליף שעה, צריכה להיות לזה סיבה ממש טובה וברורה שכולם מבינים. והיא לא, היא ממש ממש לא. אבל אפילו אם היינו מבינים בדיוק בשביל מה זה טוב, אנחנו יכולים לעשות את זה בכלל? אנחנו יכולים פשוט להזיז את השעון כמו שבא לנו? אז מה, מותר לי להחליט שעכשיו השעה שבע בערב וללכת הביתה? דורון 05:40 אני יכול ללכת למסעדה ולהזמין עסקית, אז המלצר יגיד לי 'סליחה אדוני, אנחנו מגישים עסקיות רק עד השעה חמש'. אז אני, בנפנוף יד כמו תרגיל ג'דיי, אגיד לו 'אבל אם תבחן את עצמך תגלה שלמעשה השעה עכשיו ארבע'. השעה עכשיו היא ארבע, אתה רוצה להביא לי ארוחת המבורגר כפול עם קולה. כל זה מעלה את השאלה היותר בסיסית והרבה יותר נפוצה: מה השעה? ומי החליט מה השעה? דורון 06:34 קודם כל, היום יכולתי להגיד לכם מה השעה הנכונה. כי היום יש שעה שהיא השעה הנכונה. הזמן האוניברסלי המתואם, Coordinated Universal Time, זה השעון הרשמי של העולם. וצריך שיהיה שעון כזה כי כל ה-GPS-ים והמחשבים בכל העולם צריכים להיות מתואמים לפיו. אז השעונים הרשמיים בכל המדינות מכוונים לפי הזמן האוניברסלי המתואם עם התאמות של פלוס-מינוס השעות לפי איפה אתם נמצאים על כדור הארץ. זה אומר שלכל מדינה, גם למדינת ישראל, יש שעון רשמי שאומר באופן רשמי מה השעה הנכונה. ואם השעון שלי מראה דקה אחת אחרי השעה הזאת, אז הכל בסדר, לא קרה אסון, אבל השעון שלי מאחר בדקה. וסביר להניח שכל שעון שאתם רואים לא מדייק על האלפית שנייה כמו השעון הרשמי, כל השעונים אולי טועים בקצת, אבל זה מספיק קרוב. אנחנו יודעים מה השעה. ועכשיו מגיע הקטע שבו אני אומר 'כרגיל, אבל פעם זה לא היה ככה'. דורון 07:44 לפני הרבה זמן, לפני שהמציאו את השעונים המכאניים, אנשים לא ידעו מה השעה. הם ידעו מה מצב השמש. כלומר אנשים קמו לעבודה כשהשמש זרחה וחזרו הביתה כשהשמש שקעה. הצהריים היה כשהצל הוא קצר, אבל משהו הרבה יותר מדויק מזה לא היה. היו שעוני שמש, אבל אף אחד לא סוחב עליו שעון שמש על היד, אז קצת קשה לדעת בדיוק מה השעה. דברים היו 'בערך'. אצל הרומאים ביממה היו 24 שעות, בדיוק כמו אצלנו. היו 12 שעות ביום ו-12 שעות בלילה. כלומר הזמן מהזריחה ועד השקיעה חולק ל-12 שעות. אלא מה? היום הוא לא תמיד אותו הדבר. בקיץ היום ארוך, בחורף היום קצר, ובכל מקרה הוא חולק ל-12 שעות. וזה אומר שבקיץ גם השעות היו יותר ארוכות מאשר בחורף. בשיא החורף כשהימים הכי קצרים, האורך של שעה היה 45 דקות. בקיץ זה היה 75 דקות. כל זה לא שינה המון כי כשאין לאף אחד שעון, אי אפשר לקבוע לפגוש מישהו בתשע בבוקר. אפשר לקבוע להיפגש קצת אחרי הזריחה או קצת לפני השקיעה. דורון 09:23 ואז המציאו את השעון המכאני. ובשעונים מכאניים האורך של שעה הוא תמיד אורך של שעה, הוא תמיד 60 דקות, גם בחורף וגם בקיץ. עדיין יש 24 שעות ביום, אבל השעות האלה הן תמיד באותו אורך. וברגע שקיים שעון, לוח הזמנים הפך להיות אחר. כי אתם כבר לא אמורים להגיע לעבודה עם זריחת השמש, אתם אמורים להגיע לעבודה נגיד בשבע בבוקר. ויכול להיות שבקיץ בשבע בבוקר השמש כבר למעלה בשמיים ובחורף בשבע בבוקר עוד לילה. זה לא משנה, לא משנה מה השמש אומרת, משנה מה השעון אומר. אבל זה לא היה מדויק. כי שעונים יכולים להיות די מדויקים אבל לא לגמרי, אז שעון אחד יכול קצת לאחר, לא משהו נורא, רק בכמה דקות, ושעון אחר יפגר קצת, שוב, כמה דקות לא סופר קריטי. ושעון אחר גם הוא יאחר יחסית לשעון הקודם אבל יפגר יחסית לשעון שלפניו. בקיצור, כל שעון, וזה טבעי, מראה שעה קצת שונה. אפשר להניח שאף אחד מהם לא מראה בדיוק את השעה הנכונה, אבל מה זאת השעה הנכונה? דורון 10:43 אם לי יש שעון שמראה 9:20 ולחברה שלי יש שעון שמראה 9:18 ובבית שלה יש שעון שמראה ממש באותו זמן 9:15 ובבנק יש שעון שמראה את השעה 9:35, מה השעה? מי צודק? התשובה היא - אף אחד. פשוט אין שעה אחת נכונה וצודקת. לא היה שעון רשמי ונכון של המדינה, ואפילו אילו היה כזה, מה זה משנה? כלומר אם אי שם בגריניץ' או בוושינגטון או בירושלים מתקתק לו איזה שעון שהממשלה אומרת שהוא-הוא השעה הרשמית והאמיתית, למי אכפת? אני לא שם, אני לא יודע מה השעון הזה אומר ואני גם לא יכול להתקשר לשם כדי לשאול מה הוא אומר כי עדיין לא המציאו את הטלפון. אז בעצם אין שעה אחת נכונה. השעה היא מה שאנשים אומרים שהיא, ואנשים אומרים כל מיני דברים. כלומר למרות שלכולם יש שעון, הכל עדיין בערך. אני יכול לקבוע פגישה בתשע וחצי בערך, אבל ברור לי שכל אדם אחר יגיע קצת לפני או קצת אחרי כי אף אחד לא מתואם. דורון 12:00 וכל זה כשאנחנו עדיין מדברים על אנשים שחיים ביחד באותו מקום פחות או יותר, באותה עיר. כי באותה עיר אנשים מן הסתם מדברים אחד עם השני, מתאמים דברים אחד עם השני ובטח גם מכוונים את השעונים שלהם אחד לפי השני. אבל ברגע שאני עולה על חמור ודוהר לי לעיר אחרת, אני בהחלט עשוי לגלות ששם השעה שונה לחלוטין. ואפילו לא בהפרש של דקה לפה דקה לשם, אלא בהפרש גדול. כלומר אם השעה אחת בערך בחיפה, יכול להיות שהשעה בירושלים היא בערך שלוש. ואם אני נוסע מירושלים לחיפה וכשאני מגיע לשם אני מגלה שהשעונים של כולם מכוונים שעתיים קדימה משלי, מה יש לי לעשות? אני יכול להסתובב ולצעוק על כולם 'כולכם טועים! השעונים של כולכם לא נכונים! השעה עכשיו שתיים לא אחת! כולם טועים ורק אני צודק!'. זה יהיה כמו לנסוע בכביש במסלול הנגדי ולטעון שכולם נוסעים בכיוון הלא נכון חוץ ממך. זה לא יוביל אתכם לשום מקום חוץ מבית חולים או לבית משוגעים. השעה היא מה שכולם מסביב חושבים שהיא השעה. בערך. אז אם היום יש אזורי זמן כשאתם טסים בין מדינות, אז היו אזורי זמן נפרדים בכל עיר, בכל כפר, בכל מקום. לכל אזור הייתה את השעה שלו ואף אחת מהן לא הייתה יותר נכונה מהאחרות. דורון 13:30 אז מי החליט בסוף מה השעה האחת והנכונה? זאת לא הייתה הממשלה, זאת הייתה הרכבת. במאה ה-19 התחיל העניין הזה של רשת מדינות שלמות בפסי רכבת. רכבות רצו מרחבים אדירים במהירות על-פסים. רכבות אמורות לדייק. כן, אני יודע שבפועל רכבת ישראל וכל זה ודיוק זה לא תמיד הצד הכי חזק שלהן, אבל באופן עקרוני רכבות צריכות לנסוע בזמן. אם אתם מאחרים לפגישה אף אחד לא ימות מזה, אם אתם מגיעים באיחור לכיתה שוב חבל אבל יהיה בסדר, אבל רכבות צריכות להיות מתואמות אחת עם השנייה. כי אם יש מסילה אחת של רכבת שעליה נוסעות רכבות לשני הכיוונים, מאוד רצוי שהן לא ייפגשו באמצע. זה לא יהיה סתם מביך, זה יהיה בעייתי. לכן כדי שרשת הרכבות תעבוד, הרכבות צריכות להיות מתוזמנות אחת עם השנייה וככל שרשת הרכבות יותר מורכבת ויותר גדולה זה יותר חשוב. דורון 14:52 אז אם רכבת עוברת ב-20 תחנות ב-20 ערים שונות, לשאול בכל מקום מה השעה ולקבל בכל מקום תשובה אחרת שלא קשורה לכל התשובות האחרות - זה לא יעבוד. הזמן של הרכבת צריך להיות אחיד. לכן חברות הרכבת החליטו שלהן לא אכפת מה השעה בכל עיר שהן עוברות בה, לרכבת יש שעון אחיד ומתואם. ולכן בתחנת רכבת תמיד תלוי שעון גדול. ואתם יכולים להגיע לפגישה בבנק בשמונה בערך ולבית הספר בתשע בערך ולעבודה בעשר בערך, אבל אם אתם רוצים לנסוע ברכבת של 9:42 אתם צריכים להיות שם בשעה 9:42. לפי איזה שעון? לא השעון של הבנק ולא השעון של העירייה ולא השעון של אחותך - השעון של הרכבת. ולכן כדי להגיע בזמן אולי כדאי שתכוונו את השעון שלכם לפי השעון של הרכבת. וככה לאט לאט זמן הרכבת התפשט מתחנות הרכבת והלאה. השעה של הרכבת הפכה לשעה האמיתית. עדיין שעונים היו לא לגמרי מדויקים, כן, אבל הם היו לפני או אחרי השעה הנכונה. ואם השעון של העירייה מראה 3:52 בזמן שהשעון של הרכבת מראה 3:50, אז השעון של העירייה מפגר. סליחה, זה היה לא מנומס - השעון של העירייה מאותגר תזמונית בשתי דקות. כמו כל התהליכים, גם זה קרה לאט, אבל בסופו של דבר זמן הרכבת הפך גם לזמן הרשמי של המדינה. בבריטניה רק ב-1855 עברה ההחלטה שקבעה באופן רשמי מה השעה. בארצות הברית רק ב-1918 התקבל החוק הרשמי של המדינה שהכריז מה השעה בכל המדינה. דורון 16:53 עד היום יש שעון רשמי אבל עדיין כל מדינה מחליטה מה בדיוק השעה אצלה. כל המדינות בעולם מסכימות שהשמש זורחת בבוקר ושוקעת בערב, אין ויכוח על זה, אבל מכיוון שהשמש זורחת בזמנים שונים במקומות שונים בעולם, אז כל אחת מהן מתאימה את השעון שלה ככה שהשעה תתאים למתי שהשמש זורחת. אז כשישראל השעה היא 8, השעה בגרמניה היא 7 והשעה בבריטניה היא 6. זה הגיוני, כמה שמתקדמים מערבה השעה מוקדמת יותר, הגיוני ומסודר. חוץ מכשזה לא הגיוני ומסודר. למשל, בריטניה וספרד נמצאות שתיהן על אותו קו אורך. אם מציירים קו על כדור הארץ מצפון לדרום שתיהן עליו. בריטניה קצת יותר צפונה. מה שזה אומר זה שלפחות בזמנים מסוימים בשנה, השמש זורחת בשני המקומות האלה באותו זמן. ביום השוויון, כלומר 21 במרץ, השמש זורחת בלונדון ובוולנסיה כמעט בדיוק באותה דקה. אבל באותו זמן בלונדון השעה היא 6:05 ובוולנסיה השעה היא 7:05. השמש פשוט זורחת בספרד מאוחר יותר. למה? כי הספרדים אוהבים לישון מאוחר אולי? לא יודע, ככה קבעו. אפשר היה לקבוע אחרת. דורון 18:13 כולם מסכימים שהשמש זורחת בבוקר, אבל מתי בדיוק בבוקר - זה עניין של העדפה. יש מקומות שבהם השינוי הוא הרבה יותר גדול. למשל, אם אתם מסמנים מסלול של משהו כמו 200 קילומטר שמתחיל בהודו, עובר מעל קטמנדו בנפאל ונגמר בטיבט, המרחק ביניהם הוא בקנה מידה של כדור הארץ קטן מאוד, כך שבכל המקומות האלה השמש זורחת בדיוק באותו זמן. אבל היא לא זורחת בדיוק באותה שעה. ב-8 בספטמבר בטיבט השמש זורחת בדיוק בשעה 8:00 בבוקר. ובדיוק באותו רגע היא זורחת גם בהודו רק ששם השעה היא 5:30 בבוקר. ובינתיים בנפאל גם שם היא זורחת והשעה היא 5:45. למה שלושת רבעי? כי ככה הנפאלים החליטו. הם אוהבים להיות מיוחדים, זאת גם המדינה היחידה שהדגל שלה הוא לא מלבן אלא שני משולשים. ככה הם החליטו וזה מותר להם. הם יכולים להחליט כי השעה היא מה שאנחנו מחליטים שהיא השעה. דורון 19:18 ואם אנחנו יכולים להחליט מה השעה, אנחנו יכולים גם לשנות את דעתנו. מה שמביא אותנו לשעון קיץ. השעות היום הן לא רומיות. אז השעות לא מתארכות ומתכווצות, אבל הימים כן. בחורף הימים קצרים, בקיץ הם מתארכים ומתארכים לשני הכיוונים. זאת אומרת השמש זורחת מוקדם יותר ושוקעת מאוחר יותר. וזה שהיא שוקעת מאוחר יותר זה יופי, כי ככה יש לנו יותר שעות אור לטייל, לשחק, להיות עם המשפחה, לעשות מה שבא לנו. אבל עם זה שהיא זורחת מוקדם יותר רובנו לא עושים עם זה שום דבר. לרוב האנשים יש שעה מסוימת קבועה שהם קמים בה. אם נגיד אתם צריכים להיות בעבודה ב-9 או בבית ספר ב-8, אתם מכוונים שעון מעורר ל-7 בבוקר ואתם קמים כל יום ב-7 בבוקר. כלומר קמים - השעון מצלצל ב-7 בבוקר, ואז אתם לוחצים על הסנוז ומתהפכים לצד השני, ואחרי 5 דקות הוא מצלצל שוב, אז אתם מקללים אותו ולוחצים עליו עוד פעם, ואחרי עוד 5 דקות הוא מצפצף עוד פעם אז אתם לוקחים את השעון וזורקים אותו על הקיר ואז הוא מתפרק ואז החתול נבהל ובורח בדרך הכי קצרה לדלת שבמקרה עוברת מעל הראש שלכם ועכשיו יש לכם שריטה בצוואר אבל אתם ממילא כבר ערים וצריך לטאטא את השאריות של השעון מהרצפה. בעיקרון אבל יש לכם שעה שאתם קמים בה כל בוקר, גם בחורף וגם בקיץ. יכול להיות שבחורף אתם קמים ועדיין יש חושך בחוץ, בקיץ אתם קמים ולא רק שיש כבר אור בחוץ, השמש כבר גבוהה וחום אימים עוד לפני שיצאתם מהבית. אבל זה לא משנה, מה שמשנה זה השעה. דורון 20:55 עכשיו במקרה הזה כשאתם קמתם כבר היה אור שעתיים ועדיין רוב האנשים לא יוצאים לטייל או לבקר חברים או לשחק כדורגל בשעה 5 בבוקר. הם כן עושים את זה בשעה 5 אחרי הצהריים ולכן הם היו מעדיפים שאז יהיה יותר אור. כמובן יש יוצאי דופן, יש את אלה שכן יוצאים לעשות את הסיבוב באופניים - אני יודע דני - ב-5 בבוקר, אבל מה לעשות שזה לא הרוב. אז יוצא שבקיץ רובנו מבזבזים חלק גדול משעות האור על שינה. אז היו כמה אנשים שהיה להם את הרעיון: מה אם בקיץ נזיז את השעון קדימה וככה אנחנו נקום באותה שעה, אנחנו נמשיך לקום עם הזריחה אבל אחרי הצהריים יהיו לנו יותר שעות של אור. דורון 21:40 היו כמה אנשים שונים שהגו את הרעיון הזה במשך הזמן. היה אחד שקראו לו ג'ורג' הדסון בניו זילנד ב-1895 שחשב על הרעיון הזה. הוא הציע להזיז את השעון בקיץ בשעתיים קדימה, כל זה כדי שיהיה לו יותר זמן להתעסק בתחביב שלו שהיה איסוף חרקים. 10 שנים מאוחר יותר בבריטניה היה אחד אחר שכנראה לא שמע על ג'ורג' הדסון אף פעם ועדיין חשב על רעיון מאוד מאוד דומה. קראו לו וויליאם ווילט והוא לא אסף חרקים - הוא אהב לשחק גולף. הוא שנא להפסיק לשחק גולף כי נהיה חושך. אז הוא העלה את הרעיון והתעקש עליו והיו אפילו אנשים שהקשיבו לו. זה הגיע עד להצעת חוק בבית הנבחרים בבריטניה - שנפלה. כי עם כל הכבוד, למה כולנו נשנה את השעונים כל הזמן? זה מוזר. בשביל לעשות משהו כל כך מוזר כמו לשנות את השעה במדינה פעמיים בשנה צריך משהו יותר חשוב מגולף. צריך משהו מאוד קיצוני. כמה שנים מאוחר יותר קרה משהו מאוד קיצוני - מלחמת העולם הראשונה. דורון 22:54 מלחמת העולם הראשונה הייתה דבר גדול. אירופה התחרפנה לגמרי. מדינות שלמות זרקו את כל הכלכלה שלהן על המלחמה הזאת, עד כדי כך שהם עשו דברים מאוד קיצוניים, דברים כמו להתיך פעמונים של כנסיות בשביל ברזל לכלי נשק של תותחים ואפילו דברים מוזרים כמו לשנות את השעה בכל השעונים במדינה. מי שעשה את זה בפעם הראשונה לא הייתה בריטניה וגם לא ניו זילנד אלא גרמניה. צו השעה בגרמניה היה לחסוך בדלק, לחסוך בפחם כי כל טיפה צריכה ללכת למלחמה. ודרך אחת לחסוך בדלק הייתה לגרום לשעות האור להימשך יותר זמן כי כשחושך אנשים מדליקים מנורות וזה מבזבז חשמל, שמן, הכל. אז ב-1916 הם הזיזו את השעון שעה קדימה. והרבה מדינות אחרות כמעט מיד לאחר מכן עשו את אותו הדבר. זה היה אמצעי מיוחד לחיסכון באנרגיה במשך המלחמה. ואחרי שהמלחמה נגמרה כמעט כולם חזרו לנורמליות. אבל אז, אחרי שעברו עוד כמה שנים, הגיעה עוד מלחמת עולם. ושוב הרבה מדינות הפעילו שעון קיץ. בארצות הברית הופעל שעון קיץ מ-1942 ועד 1945 בלי הפסקה, לא רק בקיץ אלא כל הזמן. ולא קראו לזה שעון קיץ אלא קראו לזה 'שעון מלחמה'. אחרי שהמלחמה נגמרה הם השאירו את זה, אבל רק בקיץ. דורון 24:34 ואז נהיה בלאגן. כי היו הרבה מדינות שהפעילו שעון קיץ אבל היו כאלה שהפסיקו והיו כאלה שהתחילו שוב. ואפילו לא תמיד מדינות שלמות אלא רק חלקים בתוך מדינות. למשל בארצות הברית היום יש שעון קיץ חוץ מבאריזונה, שם אין. ובברזיל היה שעון קיץ אבל רק בחלק הדרומי של המדינה ולא בחלק הצפוני. ובאוסטרליה יש שעון קיץ בחלק מהמדינה אבל לא בחלק אחר. וגם המקומות שמפעילים שעון קיץ לא מסכימים אחד עם השני לגבי מתי בדיוק עוברים לשעון קיץ ומתי חוזרים לשעון חורף ונוטים לשנות את זה שוב ושוב. בקיצור, זה בלאגן מוחלט. דורון 25:10 אבל השאלה החשובה היא שוב: בשביל מה זה טוב? הסיבה הרשמית שתשמעו תמיד לשעון קיץ היא שזה חוסך בחשמל. ובכל שנה אתם תראו את הכתבות האלה שמבשרות בשמחה על כך ששעון הקיץ חסך למשק כך וכך מיליוני שקלים בחיסכון באנרגיה, למרות שאיך בעצם אפשר למדוד את זה? אני לא בטוח. שעון קיץ חוסך בחשמל? פעם בהחלט זה היה נכון כי אם יש פחות חושך בערב אנשים מדליקים פחות מנורות. פחות מנורות זה פחות חשמל, מאוד פשוט. אבל היום קודם כל נורות הן לא מה שהיה פעם, הן הרבה הרבה יותר חסכוניות. ולעומת זאת אנשים משתמשים היום בחשמל לדברים אחרים - מזגנים למשל. להרבה יותר אנשים יש מזגנים היום ואנשים נוטים יותר להדליק מזגן כשהם ערים ובמשך היום. ואם אתם מדליקים מזגן זה ממש לא משנה אם כיביתם או הדלקתם את האור כי מזגן אחד צורך חשמל כמו איזה 50 נורות. אז האם שעון קיץ באמת מביא לחיסכון בחשמל? זאת שאלה טובה והתשובה בכלל לא ברורה. דורון 26:31 כי כן, נעשו מחקרים על העניין שטענו שכן - שעון קיץ עדיין חוסך בחשמל. ונעשו מחקרים אחרים במקומות אחרים שטענו שבדיוק ההפך הוא הנכון - ששעון קיץ מבזבז חשמל. התשובה לא ברורה בכלל. מה שברור זה שההשפעה אם יש היא קטנה. אז זה שווה את כל הבלאגן של להחליף שעה ולאבד שעת שינה וכל זה? דורון 27:02 טוב, יש סיבות אחרות. יש הרבה אנשים שטוענים שהמטרה האמיתית של שעון קיץ אף פעם לא הייתה לחסוך אנרגיה. המטרה היא כסף. לגרום לאנשים להוציא יותר כסף. כי כשיש יותר אור אנשים נשארים בחוץ יותר זמן ועושים יותר קניות, עושים יותר בילויים, מוציאים יותר כסף מאשר אם הם היו סתם יושבים בבית. בשנות השמונים הנשיא האמריקאי רייגן עשה שינוי קטן בשעון הקיץ בארצות הברית - הוא רק שינה את התאריך שבו מתחיל שעון הקיץ מסוף אפריל לתחילת אפריל, נוספו שלושה שבועות. ואחד התומכים העיקריים בעניין הזה היה הלובי של תעשיית הגולף, כי הם טענו שרק מהשינוי הזה, שיהיה קצת יותר אור במשך שלושה שבועות בשנה, הם ירוויחו 400 מיליון דולר. אז כן, גם זה היה כנראה נכון פעם, אבל שוב היום כשיש הרבה יותר תאורה ברחובות אני לא בטוח אפילו זה כל כך בטוח. יכול להיות שזה בכלל ההפך כי בלילה אנשים רגילים לצאת למסעדה או למועדון או לסרט, מקום שמוציאים בו כסף, אבל אם יש אור בחוץ הם עלולים לצאת לטייל בפארק או בחיק הטבע וזה לא עולה כסף - ומה יהיה על הכלכלה? דורון 28:20 יש גם טענה ששעון קיץ מפחית את מספר תאונות הדרכים כי יש יותר אור בערב, אנשים רואים אחד את השני יותר טוב, אנשים מתנגשים אחד בשני פחות. ומצד שני יש מחקרים שמראים שבשבוע אחרי החלפת השעון יש יותר תאונות דרכים, וזה מאוד הגיוני כי אם אתם לכל האנשים במדינה לוקחים שעת שינה, כולם יותר עייפים, כולם יותר עצבניים, כולם פחות מרוכזים - הגיוני שיהיו יותר תאונות ולא רק זה, יש מחקרים שטוענים שבשבוע אחרי החלפת השעון מספר ההתאבדויות עולה ומספר התקפי הלב עולה. בקיצור, יש לזה יתרונות, יש לזה גם חסרונות. מה באמת יותר כדאי ואיך משקללים את כל העסק הזה בכלל בכלל לא ברור. מה שכן ברור זה שזה מסובך. זה דבר מסובך לעשות. יותר פשוט לא להחליף שעה מאשר כן להחליף שעה. ומכיוון שהיתרון של זה בכלל לא ברור, בשנים האחרונות יותר ויותר מדינות פשוט מוותרות על שעון הקיץ. הם הפעילו פעם שעון קיץ עכשיו לא. או יותר נכון להגיד שרוב המדינות האלה לא מוותרות על שעון הקיץ אלא מוותרות על שעון החורף, כלומר משאירות את השעה כמו שהיא בקיץ ולא מחזירות את השעון שעה אחורה. האיחוד האירופי קיבל החלטה לבטל את שעון החורף וזה כמובן לוקח זמן אבל זה אמור לקרות בתוך כמה שנים. וגם הרבה מדינות אחרות, יכול להיות שתוך 10-20 שנה כל הרעיון הזה של שעון קיץ שעון חורף יהיה אופנה שהייתה פעם ועברה מהעולם ותיראה מאוד מאוד מוזרה לאנשים שיחיו אז ולא יחוו את הקטע הזה של להחזיר את כל השעונים שעה אחורה. דורון 30:22 בארץ כרגיל דברים יותר מסובכים. כי ישראל היא אולי המקום היחיד בעולם שבו הוויכוח על שעון הקיץ הוא ויכוח דתי. הסיבה היא שהרבה מהמצוות של היהדות הונהגו בתקופה שבה לא היו שעונים ולכן הם מכוונים לא לפי שעה אלא בשיטה המאוד ישנה - לפי השמש. אז נגיד הדלקת נרות שבת זה דבר שלפי המנהג צריך לעשות קצת לפני שקיעת החמה. אבל מתי זה שקיעת החמה? זה משתנה כמובן. אז בחורף עושים את זה מוקדם, בקיץ עושים את זה מאוחר. תפילת שחרית לפי ההלכה צריך להתפלל אחרי הנץ החמה, כלומר אחרי שהשמש זורחת. בקיץ השמש זורחת ב-5 בבוקר וזה לא בעיה, אבל בחורף השמש זורחת ב-7:30 ואם אתה מתפלל שחרית אחר כך זה ייקח לך עוד זמן עד שתצא מהבית ואולי תאחר לעבודה - זה פחות נוח. אבל מכל הדברים האלה הדבר שבאמת השפיע על הוויכוחים על שעון הקיץ זה יום כיפור. ולי זה נראה קצת טיפשי שכל כך הרבה התווכחו עליו משום שיום כיפור, הצום של יום כיפור, לא מתארך או מתקצר לפי שעון הקיץ. לא משנה אם אתם צמים בשעון קיץ או בשעון חורף, האורך של הצום הוא בדיוק אותו הדבר - משקיעה ועד שקיעה. אלא מה? אם אתם בשעון חורף אז יש סיכוי טוב שאתם תישנו קצת יותר בבוקר ולכן הצום יהיה באותו אורך אבל אתם תרגישו אותו שעה פחות. ולכן הצום יהיה קצת יותר קל. ועל העניין הזה, על השעה של צום שנדמה לנו שאנחנו צמים פחות, היו ויכוחים פוליטיים מפה ועד הודעה חדשה. כל שנה מחדש נאבקו על זה והמפלגות הדתיות והמפלגות החילוניות רבות על זה, והיה הרבה זמן שבו ההגדרה לגבי מתי מתחיל ונגמר שעון הקיץ בארץ הייתה שהוא מתחיל ביום שישי האחרון שלפני ה-2 באפריל ונגמר ביום ראשון האחרון שלפני י' בתשרי. עכשיו זה מתחיל לפי תאריך לועזי ונגמר לפי תאריך עברי מה שיוצר עוד יותר בלאגן משום שהתאריכים האלה זזים אחד ביחס לשני. והיו שנים שבהן שעון החורף התחיל ב-8 בספטמבר. וזה לא חורף, איך שלא תסתכלו על זה 8 בספטמבר זה לא חורף. הימים עדיין מאוד מאוד ארוכים, לפעמים יש 35 מעלות בחוץ - חורף זה לא. היום לפחות עד הודעה חדשה התאריכים של שעון קיץ ושעון חורף מיושרים עם אירופה, אבל אירופה עשויה גם להפסיק עם זה. מה יקרה אחר כך? האם גם בארץ יבטלו את שעון הקיץ? אני לא יודע. מה אני מבין בפוליטיקה? דורון 33:36 אז מה הייתה השאלה? למה יש צורך בשעון קיץ? והתשובה היא - מי אמר שיש? יכול מאוד להיות שלא צריך שעון קיץ ולכן הולכים להפסיק לעשות את זה. אבל השאלה באמת חשובה היא - מה השעה? והתשובה היא מה שכולם אומרים. זאת הייתה התשובה. עכשיו דיברנו קצת על הדברים הטיפה מוזרים שקרו כשאנשים לא ידעו מה השעה. אחרי ההפסקה עוד סיפור קטן כזה על שעון שקוראים לו ארנולד. יוני אסיא 34:20 יוני אסיא, מנכ"ל ומייסד eToro, רשת ההשקעות החברתית הגדולה בעולם. אדם שמגיל 13 כבר מתעסק בכלכלה והשקעות. האנשים מבחוץ, האנשים הרגילים, מה הם לא מבינים מניסיונך על עולם ההשקעות? אחד הדברים המהותיים זה שזה עולם שהוא בעצם בבסיסו עולם וירטואלי. בין אם זה השקעה במניות או מטבעות דיגיטליים, היום בעצם הכל כבר נעשה בעולם הווירטואלי לחלוטין ואנשים מייחסים לו לדעתי טיפה יותר מדי חשיבות וכתוצאה מזה נורא מפחדים לעשות טרנזקציות, להשקיע במשהו. מה, מכיוון שאין להם ביד פיסת זהב אז הם מרגישים שכאילו לא בטוח לשים את הכסף שלהם בעולם הווירטואלי? ההבדל בין להחליט ששמת אלף דולר במניית אפל או לקנות את האייפון החדש אמור להיות לך קל באותה מידה, אבל הרבה מאוד אנשים, יש יותר אנשים שיקנו אייפון מאשר שיקנו מנייה של אפל. כאילו הלקנות, לצרוך, זה משהו שהוא נורא בסיסי אבל בעולם ההשקעות הרבה אנשים פשוט פריז-אאוט, הם כאילו תקועים מלקבל החלטות. אנשים צריכים להבין שאתה יכול באמת להשקיע במה שאתה אוהב ומה שאתה מבין בו. בייחוד היום ככל שיש יותר ויותר חברות בתחומים שאנחנו מחוברים אליהם, שזה תחומי טכנולוגיה, ריטייל, קונסיומר - המון מהחברות האלה אתה יכול להחזיק במניות שלהן כי אתה מאמין בחברה. אז המסר הוא אל תפחדו מזה שזה כביכול הכל וירטואלי. נכון. הרעיונות הם אמיתיים. זה אל תפחדו, זה תשקיעו במה שאתם אוהבים, זה לא רוקט סיינס. איטורו היא חברה בינלאומית חדשנית שפיתחה רשת חברתית להשקעות פיננסיות ונוגעת בתחומים הכי חמים בשוק. ממטבעות קריפטוגרפיים ועד בינה מלאכותית ומספקת לעובדיה סביבת עבודה נעימה ומתגמלת במיוחד. מחשבון מסחר על חשבון החברה ועד ימי כיף, ספורט ועוד. איטורו מגייסת למשרות במגוון תחומים: בקנד, פרונטנד, פולסטאק, בלוקצ'יין, ראשי צוותים, דאטה, דבאופס, ניהול מוצר ועוד ועוד. בקרו בדף המשרות של etoro.com או הקליקו על הבאנר של eToro באתר הבית של רשת עושים היסטוריה. דורון 36:46 היי, אם חייתם בזמנים שבהם היה יותר קשה לדעת מה בדיוק השעה, מה יכולתם לעשות? למשל, אם הייתם בלונדון בסוף המאה ה-19 הייתה שעה נכונה. השעה הנכונה הייתה השעה של שעון גריניץ'. יש מצפה כוכבים בגריניץ' לא רחוק ממרכז לונדון, ויש שם ליד השער שעון חשמלי, אחד השעונים החשמליים הראשונים שנוצרו. אגב זה שעון שאין בו 12 שעות אלא 24, כלומר המחוג הקטן שלו עושה סיבוב שלם תוך יום שלם ולא תוך חצי יום. בכל מקרה השעון הזה הוא השעון הרשמי. הוא היה השעון הנכון, השעון של הרכבות כוון לפיו. למעשה אפילו היום כשאנחנו מדברים על GMT, Greenwich Mean Time, אנחנו מדברים על הזמן במקום הזה, על השעון הזה. הוא גם אמור לשבת בדיוק על קו האורך אפס. כלומר איכשהו המצפה כוכבים הזה - מרכז העולם. בכל מקרה הבעיה במאה ה-19 הייתה שאוקיי, אמנם יש שעון שמראה את השעה הנכונה לכל העולם, אבל רוב האנשים לא רואים את השעון הזה אז איך זה עוזר להם? וכאן נכנס לתמונה ארנולד. דורון 38:09 ארנולד הוא שעון כיס. שעון כיס זה דבר שלא ממש קיים היום. פשוט בתקופתו לא ממש היו שעוני יד, עדיין אי אפשר היה לעשות דברים בצורה כל כך קטנה. היו שעונים טיפה יותר גדולים שכמו שאפשר להבין אפשר להכניס לכיס. זה טיפה יותר גדול מטלפון, הוא כבד יחסית אבל הוא טוב, הוא מדויק והוא מראה את השעה. וקראו לו ארנולד כי זה מה שהיה כתוב עליו. מלפנים מתחת לשעה 12 היה כתוב ארנולד והסיבה שזה היה כתוב עליו זה שמי שייצר אותו היה יצרן שעונים בשם ג'ון ארנולד. אבל זה לא משנה, השעון פשוט קיבל את הכינוי הזה, ואני יכול רק לשער שאם השעון הזה היה שעון דובר הוא היה מדבר במבטא אוסטרי כבד. ארנולד היה השעון של ג'ון בלוויל. דורון 39:00 ג'ון בלוויל עבד במצפה הכוכבים בגריניץ' ואנשים הטרידו אותו. כי אנשים כל הזמן הגיעו אל המצפה כדי לברר מה השעה. לרוב האנשים לא היה מאוד חשוב מה בדיוק השעה אבל לשענים ואנשים שבכל זאת רצו לדעת את השעה המדויקת, כל פעם הם הגיעו לשם רק בשביל להסתכל על השעון ולכוון את השעונים שלהם וזה נהיה מטרד. אז לג'ון בלוויל היה רעיון. הוא כיוון כל יום את שעון הכיס שלו, ארנולד, בדיוק לפי השעון הרשמי של גריניץ'. ואז הוא שלח אותו עם שליח עם כרכרה לעשות סיבוב בלונדון אצל כל מי שרצה לדעת בדיוק מה השעה. הוא לא עשה את זה בחינם, כלומר היה אפשר לעשות מנוי שפעם בשבוע יבקר אצלך ארנולד ואתה יכול לכוון את השעון שלך על פיו. האנשים באמת שמחו על זה שהם לא צריכים לנסוע עד לגריניץ' וחזרה, אז הם שילמו לו כמה גרושים על השירות הזה וככה ג'ון בלוויל הרוויח כמה פאונדים מהצד. ובמשך 20 שנה הוא ניהל את העסק הצדדי הזה, ואז הוא מת. ב-1856 הוא מת. דורון 40:08 אבל העסק לא מת איתו, כי אשתו, מריה בלוויל, המשיכה אותו. היא לא עבדה בגריניץ' אבל זאת לא הייתה סיבה לא לעשות את אותו הדבר. אז היא פשוט הייתה לוקחת כרכרה, מגיעה כל בוקר לגריניץ', מכוונת את ארנולד במדויק לפי השעון של גריניץ' ואז עושה סיבוב בלונדון בין כל המנויים ומספרת להם מה השעה. 'מריה מה השעה?', '20 שקל'. היא המשיכה עם זה 36 שנה ואז החליטה לפרוש והעבירה את ארנולד לבת שלהם, רות בלוויל. ורות, שתבינו, אפילו לא הכירה את אבא שלה אף פעם - הוא מת כשהיא הייתה בת שנתיים. אבל היא עדיין המשיכה את המסורת שהוא התחיל. היא המשיכה להסתובב עם ארנולד ולספר לאנשים מה השעה תמורת כסף. עבר הרבה זמן, המאה ה-19 כבר נגמרה, המאה ה-20 התחילה, ורות וארנולד עדיין עשו את הסיבובים שלהם והיא נהייתה סוג של סלב בלונדון - האישה שמוכרת את השעה. דורון 41:12 בשלב הזה כבר היו אפשרויות אחרות לברר מה השעה. היה למשל שירות טלגרף. היו כבלים ומי שרצה היה יכול תמורת תשלום לקבל הודעות טלגרף מדויקות ברגע שהשעה מתחלפת. כמובן לא לכל אחד היה מכשיר טלגרף בבית ככה שגם זה היה מוגבל, אבל עדיין השירות של רות וארנולד נראה פתאום קצת מיושן. ב-1908 התפרסם בעיתון הטיימס מאמר שתקף באופן אישי את רות בלוויל. הוא אמר 'למה שמישהו יעשה דבר כל כך מיושן כמו לקבל את השעה ממישהי שמסתובבת ברחובות על כרכרה כשיש לנו דבר כל כך חדשני כמו לקבל את השעה בטלגרף?'. המאמר אפילו רמז שאולי בעצם היו עסקים אחרים פה ואולי רות לא מכרה לאנשים רק את השירות של להגיד להם מה השעה. מה שלא צוין במאמר היה שמי שכתב אותו היה למעשה המנהל של Standard Time Company, החברה המתחרה שמכרה את השעה דרך טלגרף. כלומר זה לא היה ממש אובייקטיבי. בכל מקרה, בעקבות המאמר הזה שתקף אותה המכירות של רות בלוויל עלו. כי אין דבר כזה פרסום רע. היא אמרה שהיא קיבלה הרבה פרסום חינם דרך המאמר הזה ומספר המנויים שלה רק עלה והיא המשיכה. והמשיכה להמשיך. היא עבדה בזה עוד עשרות שנים. היא המשיכה האמת גם כשזה באמת נהיה קצת מיושן. ב-1924 הרדיו ה-BBC התחיל לשדר כל שעה את זה: הצפצופים לפני כל חדשות כל שעה עגולה נועדו לעזור לאנשים לכוון את השעון. וכפי שאתם יודעים זה עדיין קיים במקומות מסוימים. אבל איכשהו גם זה לא עצר אותה. אולי אנשים פשוט נהנו לשמוע ממנה מה השעה. בכל מקרה רות וארנולד המשיכו לעשות את הסיבובים שלהם עד ל-1940 כשהיא הייתה בת 84. אז היא החליטה לתלות את השעון ולפרוש. בסך הכל בין אבא שלה, אמא שלה והיא עצמה, ארנולד שירת את הציבור במשך יותר מ-100 שנה. רות בלוויל מתה כמה שנים מאוחר יותר והיא הורישה את ארנולד למוזיאון השעונים בגילדהול. היום אוסף השעונים הזה הוא חלק ממוזיאון המדע בלונדון ואם אתם רוצים אתם יכולים להגיע לשם ולראות את ארנולד ולכוון את השעון שלכם לפיו. אבל אתם ממש לא חייבים. דורון 43:43 זאת הייתה התשובה. כל הפרקים של התשובה נמצאים באתר הבית שלנו, ranlevi.com/theanswer ושם אתם יכולים גם לשלוח שאלות נוספות. אתם יכולים למצוא את הפודקאסט הזה גם באפליקציה של רשת עושים היסטוריה באנדרואיד או בכל אפליקציית פודקאסטים אחרת. עדכונים על פרקים חדשים ועל הרצאות שאני עושה ברחבי הארץ ועוד עניינים אתם יכולים למצוא בעמוד הפייסבוק דורון פישלר נגד העולם. דור קומט מפיק ועורך, אביב שם טוב ייעוץ ותמיכה מורלית, רן לוי העורך הראשי, דני תימור המנהל העסקי, דורון פישלר זה אני. שלום ומה השעה? אה, והוא מכר לי את הדירה שלו בפומפיי עם נוף להר, יופי של נדל"ן! נכון, לא בטיחותי. מה? אתה ממשיך את החלק הזה של השיחה? לא. לצירוף פודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] האם אפשר להגיע מירושלים לת"א במגלשת מים?</title>
        <link>https://mat-mo.github.io/podtext/episodes/htshvbh/htshvbh-hm-pshr-lhgy-myrvshlym-lt-bmglsht-mym.html</link>
        <guid>https://mat-mo.github.io/podtext/episodes/htshvbh/htshvbh-hm-pshr-lhgy-myrvshlym-lt-bmglsht-mym.html</guid>
        <pubDate>2 בספטמבר 2019</pubDate>
        <description>Transcript for [התשובה] האם אפשר להגיע מירושלים לת"א במגלשת מים? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'מין... רגע, אבל אם הוא עשה...' אז תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר, כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי זה אומר שהפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריינות 01:16 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 אז אנחנו מתחילים עכשיו? כן. טוב, אנחנו 'התשובה', אנחנו נתחיל אחרי הפרסומת. תשאירי גם את ה-'כן' שלך, של ה... זה. קריינות 02:59 הפרק בחסות Next Insurance, המגייסת מפתחים וראשי צוותים. Next Insurance מביאה את ההייטק לעולם הביטוח. במשך שנים, ביטוח היה כאב ראש גדול עבור הלקוח, ובמיוחד עבור עסקים קטנים ובינוניים. ניירת אינסופית, פוליסות מבלבלות, שלא נדבר על הגשת תביעה. Next Insurance עושה דיסרפשן עמוק בתחום הביטוח עם מוצר טכנולוגי שמאפשר שירות אונליין מושלם לכל אורך הדרך, מהרכישה דרך שירות הלקוחות ועד קבלת התביעה. אין פלא ש-Next Insurance היא חברת הביטוח שצומחת בקצב המהיר ביותר בשנים האחרונות בארצות הברית. Next Insurance מגייסת לשורותיה מפתחי Front-end, Back-end, Full Stack ו-Front-end Team Leaders ומחפשת מפתחים שרוצים להוביל את עולם הטכנולוגיה עם המתודולוגיות והכלים המתקדמים ביותר, אבל גם לא מפחדים ללכת נגד הזרם ולעשות בחירות חכמות מתוך ניסיון ותבונה, ולא רק לפי ההייפ האחרון או הבאזוורד העדכני בתעשייה. בקרו ב-next-insurance.com/careers או הקליקו על הבאנר של Next Insurance באתר הבית של רשת עושים היסטוריה והגישו את קורות החיים שלכם. דורון פישלר 04:14 שלום, אתם מאזינים ל-'התשובה', אני דורון פישלר, ודולב שלח לי את השאלה הזאת. דולב 04:31 אהלן דורון, במהלך הפקק פה מירושלים לתל אביב עלתה לי שאלה מאוד חשובה. האם ניתן לבנות מגלשות מים מירושלים לתל אביב שהשיפוע שלהן מספיק טוב לככה שתהיה תזוזה ממשית ובטוחה שתוכל לעקוף את הפקקים? דורון פישלר 04:51 קודם כל, צל"ש על הרעיון. רעיון טוב, זה מה שאנחנו צריכים, פתרונות מקוריים. כמו שאתם יודעים, במדינת ישראל יש בעיית תחבורה קשה. לוקח הרבה יותר מדי זמן להגיע ממקום אחד למקום אחר. אם אתם נוסעים ברכב פרטי, אתם תקועים כל הזמן בפקקים. ואם אתם נוסעים בתחבורה ציבורית, אתם צריכים להתמודד עם אוטובוסים שלא מגיעים ורכבות בשביתה ואנשים שמדברים בקול רם בקרון וזיעה, וגם אתם תקועים בפקקים. אז בכל מקרה יש בעיות. אז מנסים כל מיני פתרונות כאלה כמו לחפור מנהרות מתחת לאדמה, אוקיי, גם זה לא בטוח שזה יעבוד. אז צריך לנסות לחשוב על פתרונות אחרים. אז הנה רעיון אחד: מגלשת מים מירושלים לתל אביב. לירושלים יש כמובן יתרון גובה כי היא ממוקמת על הרים. תל אביב על החוף. אז אפשר פשוט לגלוש למטה. זה גם חוסך את הפקקים וגם יותר כיף. וגם אתם יכולים סוף סוף להגיע לעבודה בבגד ים. איך תעלו בחזרה לירושלים? אני לא יודע, אבל לזה יימצא פתרון, אנחנו אומת סטארט-אפ. אז קודם כל, רעיון טוב. השאלה שדולב שאל: האם זה פרקטי? אז בואו נבדוק איך עובדת מגלשת מים. אתם יושבים על המגלשה ומתגלשים למטה. זהו, ככה הן עובדות. יש דברים מסובכים בעולם, מגלשות מים הן לא אחד מהם. אתם נמצאים למעלה, אתם מתגלשים למטה, אין פה המון מה להסביר. דורון פישלר 06:33 טוב, למעשה האופן שבו זה עובד זה שאתם הולכים לפארק מים ומגלים שיש שם המון המון המון אנשים. ואז אתם רוצים לעלות אל המגלשה למעלה. עכשיו בדרך אתם צריכים לעבור את הבטון הזה שעשוי תמיד מאבנים דוקרות ואתם יחפים, וחוץ מזה זה נמצא בשמש הרבה זמן, זה רותח. אז אתם מנסים לרוץ כמו על גחלים מצל לצל עד שאתם מגיעים למדרגות עד למגלשה ממש. ואתם עומדים בתור במדרגות בין המון אנשים בבגדי ים, ואז בסוף למעלה יושב הבוס. איזה תיכוניסט על כיסא נוח שנראה כאילו זרקו אותו שם לפני שלושה ימים, הוא נראה תחת השפעה של משהו, יש לו מבט ריק כזה, כאילו הנשמה שלו נמצאת בדיוק בגובה, והרגל שלו הוא שם אותה כמו מעצור לפני המגלשה. ואז מדי פעם הוא כאילו מוריד אותה בלי להוציא מילה, ומחזיר. ומוריד, ומחזיר. ואתם רוצים לבדוק אם הבנאדם באמת כאילו אם הוא לגמרי שם או משהו. אבל לא משנה כי עכשיו הגיע תורכם ואז אתם נכנסים למגלשה ומתגלשים והאמת שזה ממש כיף. אוקיי, אם אתם מתעקשים על ההסבר הפיזיקלי, אז מה שאתם עושים זה מנצלים את כוח הכבידה לתנועה אופקית. כלומר במגלשה, בכל סוג של מגלשה, מה שקורה זה שאנחנו פשוט נופלים במורד המגלשה, אבל מכיוון שיש שם שיפוע, אנחנו לא נופלים ישר למטה אלא גם זזים קדימה. ולזה יש תופעת לוואי ידועה שזה כיף. דורון פישלר 08:15 הרבה דברים כיפיים הם פשוט שיטות לזוז מהר. לנסוע מהר. מכוניות, רכבות הרים, סקי, מגלשה, וגם מגלשות מים. אלה פשוט דרכים לזוז מהר בכל מיני כיוונים. משום מה בני אדם מאוד נהנים לזוז מהר. למה בני אדם נהנים מזה? זאת שאלה אחרת. למה זה כיף? אולי זה מין שריד אבולוציוני, כי כשברחנו מנמרים אז היה לנו כיף כי אז היה פחות סיכוי שהנמר יאכל אותנו? אני לא יודע. בכל אופן, מגלשה זה דבר כיף ואת זה למדנו בגיל שנתיים. בכל גן ציבורי יש מגלשה שילדים מתגלשים עליה. אבל למגלשה יש מגבלה: החיכוך. אם המגלשה לא תלולה מספיק, אנחנו נשארים פשוט תקועים באמצע ולא זזים. ומנסים לדחוף את עצמנו בכוח. אז כדי לזוז יותר מהר במגלשות יותר ארוכות, מה שאנחנו צריכים זה להקטין את החיכוך. אפשרות אחת זה למרוח שמן על כל הגוף שלנו, ורוב האנשים לא עושים את זה. אפשרות אחרת זה פשוט להשתמש במים. המים מפרידים בין הגוף שלנו לבין המגלשה, מפחיתים בהרבה את החיכוך, ובתור בונוס הם גם נותנים לנו קצת דחיפה למטה. כך שבמגלשה עם מים אפשר להתגלש למרחקים יותר גדולים וזה יותר כיף. דורון פישלר 10:04 מים זורמים. מים זורמים ממש טוב. כל אחד יודע שמים תמיד זורמים ממקום גבוה למקום נמוך. ולא צריך מגלשת מים בשביל זה. כל נחל עובד ככה, כל נהר עובד ככה, כל צינור ניקוז, כל אמבטיה עובדת ככה. ומים לא צריכים שיפוע גדול בשביל לזרום. אפילו שיפוע קטנטן מספיק להם. תסתכלו על האמבטיה שלכם. התחתית של האמבטיה שלכם כנראה נראית לכם שטוחה. אבל היא לא. היא לא שטוחה, היא בנויה בשיפוע קל מאוד, מספיק בשביל שכל המים יזרמו תמיד אל חור הניקוז. השיפוע הזה כל כך קטן שאתם אפילו לא מרגישים אותו ובטח שזה לא מספיק בשביל לסחוב אתכם. זה לא שאתם יושבים על הרצפה של האמבטיה ועושים 'ווי!'. הניצול של שיפוע קטן זה דבר מאוד עתיק. אתם מכירים את האקוודוקט? אמת מים הרומאית? יש אחת כזאת בקיסריה והיו כאלה בהרבה מקומות אחרים בעולם, שהרבה מהם שרדו עד היום. הרומאים רצו להעביר מים ממקום אחד למקום אחר והם עשו את זה עם מין סדרה ארוכה של גשרים כאלה שמובילים את המים. כלומר אקוודוקט זאת בעצם מגלשת מים מאוד מאוד ארוכה. רק שכשאנחנו מסתכלים על אקוודוקט הוא נראה ישר לגמרי, הוא נראה שטוח. עכשיו הוא לא. הוא בנוי בשיפוע כדי שהמים יזרמו, אבל זה שיפוע ממש קטן. השיפוע הוא 15-20 סנטימטר לכל קילומטר. זה כל כך קטן שזה בלתי נראה. שוב, אנחנו לא רואים את זה אבל למים זה מספיק בשביל לזרום. אבל אי אפשר היה באמת להשתמש באקוודוקט בתור מגלשת מים ארוכה, זה פשוט לא מספיק בשביל לדחוף בנאדם. יוספוס פלאביוס לא יכול היה להתיישב באקוודוקט ולחכות שהמים ידחפו אותו, הוא רק יחסום את המים לכולם וגם יזהם אותם. דורון פישלר 12:14 בשביל שזה יספיק כדי לדחוף בנאדם שנמצא על המים, צריך שיפוע יותר גדול. כמה שיפוע צריך? זאת שאלה שאין לה תשובה מאוד מאוד ברורה. זה לא חד-משמעי כי זה תלוי בבנאדם, זה תלוי במשקל שלו, זה תלוי כמה מים יש וזה תלוי באיזה סוג של בגד ים הוא לובש כי זה משנה את החיכוך. אז זה לא חד-משמעי, אבל בענף פארקי המים מקובל שכדי שתהיה תנועה ברורה ורציפה בלי בעיות, צריך שיפוע של בערך עשרה אחוז. כלומר על כל עשרה מטרים אורך של מגלשה, צריך להתחיל בגובה של מטר אחד. אתם רוצים מגלשה באורך של 100 מטר? אז צריך להתחיל בגובה של עשרה מטרים מהרצפה. כמובן ה-100 מטר האלה בדרך כלל לא ישרים אלא הם מאוד מפותלים, מעוגלים, לא משנה. אם האורך הכולל של המגלשה הוא 100 מטר, אתם צריכים להתחיל 10 מטר מהרצפה. אוקיי, אז בואו נבדוק את ירושלים. דורון פישלר 13:31 הגובה של הנקודות היותר גבוהות בירושלים הוא 800 מטר מעל פני הים. הגובה של חופי הים בתל אביב הוא אפס מטר מעל פני הים כמובן. אני מניח שאנחנו רוצים לגלוש אל תוך הים התיכון, כן? כי למה לא. אז יש לנו הפרש גבהים טבעי של 800 מטר שזה לא רע. עכשיו בנוגע למרחק. קודם כל בשביל הפרוטוקול, היום מגלשת המים הכי ארוכה בעולם נמצאת במלזיה והאורך שלה הוא קצת יותר מקילומטר. זה מקום מאוד מאוד יפה, המגלשה עושה מין סיבובים בין העצים, זה בתוך ג'ונגל כל העסק. זה נראה ממש יפה ואף מגלשה אחרת בעולם לא מתקרבת אפילו לאורך הזה. טיפה יותר מקילומטר אחד. המרחק בין ירושלים ותל אביב בקו אווירי הוא 53 קילומטר. אז גובה של 800 מטר, מרחק של 53 קילומטר יוצא שהשיפוע הוא אחוז וחצי. וזה אפילו לא קרוב להספיק. זה לא יעבוד. זה פשוט לא יעביר אנשים. אתם יכולים לבנות מגלשה כזאת והיא תזרים מים מירושלים לתל אביב, זה כן, אבל זה שגם אנשים יתגלשו בה - לא, זה פשוט לא ילך. כדי להגיע לשיפוע המתאים יהיה צריך לבנות מגדל, יהיה צריך להגדיל את הגובה שמתחילים ממנו. ככה זה עובד, ברור, תמיד פארקי מים הם פארקי מדרגות, נכון? יש המון מדרגות. אז צריך לבנות איזשהו מגדל. אז בואו נראה לגבי גובה. מגלשת המים הכי גבוהה בעולם הייתה בגובה של 51 מטר. קראו לה Verrückt שזה 'מטורף' בגרמנית, והיא הייתה בפארק שליטרבאן שנמצא, כמו שהבנתם, בקנזס סיטי. אני לא יודע למה כל השמות שלהם בגרמנית, זה היה בקנזס סיטי. בכל מקרה זאת לא הייתה מגלשה מהסוג הזה שמתפתל לאט, לא, זאת הייתה מגלשה מהסוג האחר, זה שפשוט זורק אותך למטה בזווית מאוד מאוד גבוהה ואתה צורח את כל הדרך למטה. ואז למטה הייתה מין גבעה גבוהה שעליתם עליה מהתנופה ואז שוב ירידה. זאת הייתה גם מגלשה מהסוג שיושבים בה במין סירות קטנות. זה היה מאוד מהר, זה היה מאוד מפחיד, זה היה מאוד גבוה. זה היה גבוה מדי מתברר. המגלשה הזאת נפתחה ב-2014 וב-2016 ילד שגלש בה נהרג. כי הקפיצה הזאת שעושים בסוף עם הגבעה הייתה גבוהה מדי מתברר. בעקבות זה המגלשה הזאת כמובן נסגרה ונהרסה. מכיוון שכך, מגלשת המים הכי גבוהה בעולם היום שהיא פעילה נמצאת בברזיל והיא בגובה של רק 49 מטר. היא מאוד גבוהה ומאוד מפחידה, אבל ככל הידוע לי אף אחד לא מת שם. ומקובל שלמות הורס את הכיף. בכל מקרה, איפה היינו? חזרה לירושלים. דורון פישלר 16:46 אז כדי להגיע לשיפוע של עשרה אחוז על מרחק של 53 קילומטר, זה אומר שהמגדל שממנו אנחנו מתחילים יהיה צריך להיות בגובה של חמישה קילומטר. כלומר קחו את המגלשה הכי גבוהה בעולם נכון לעכשיו פי 100 מזה. או במילים אחרות, הבורג' חליפה, הבניין הכי גבוה בעולם, שימו כאלה אחד על השני חמש וחצי פעמים. זה קצת גבוה. זה הרבה מאוד מדרגות לטפס, אני לא ממש יודע איך אנשים יגיעו למעלה. גם לשאוב את המים למעלה עלולה להיות קצת בעיה. עכשיו חוץ מזה, השיפוע צריך להיות אחיד. כי אוקיי, אנחנו יורדים את הרי ירושלים, אנחנו גולשים במורד, אבל אז אנחנו מגיעים למישור החוף, שכמו שאפשר להבין מהשם שלו הוא מישור, ואז אנחנו שוב תקועים בלי שיפוע. כלומר כדי לעשות שיפוע אחיד, לא מספיק לבנות מגדל של חמישה קילומטר מעל ירושלים, אלא גם באמצע הדרך לתל אביב, בסביבות מודיעין, יהיה צריך לבנות עוד מגדל של שניים וחצי קילומטר. וסביר שעוד הרבה מאוד כאלה בדרך כדי להחזיק את המגלשה הזאת. עוד שאלה זה איך בדיוק נביא את המים לגובה של חמישה קילומטר. לשאוב אותם ייקח הרבה מאוד אנרגיה. אז בקיצור, כנראה שזה לא ממש פרקטי. לא בדקתי את המספרים של העלויות של זה, אבל זה נשמע קצת כמו פרויקט לא יעיל. עכשיו נגיד שבכל זאת היינו בונים את זה למרות הכל, היינו מתגברים על כל הבעיות. יש עוד שאלה: כמה זמן היה לוקח לגלוש במגלשה הזאת? כשאנחנו מתגלשים במגלשת מים זה מרגיש כאילו אנחנו זזים מאוד מהר. זה פשוט בגלל שאנחנו נמצאים בצינור צר שהקירות שלו מאוד קרובים אלינו, דברים עוברים לידנו נורא מהר כל הזמן. אבל אם אתם מודדים את זה, אתם מגלים שאם אתם עוברים מגלשה של 200 מטר ב-33 שניות, זה אומר שאתם זזים במהירות של 20 קמ"ש. שוב, זה מרגיש מאוד מהר בגלישה במגלשת מים, אבל יחסית לנסיעה במכונית 20 קמ"ש זה לא הרבה. כשאתם נוסעים במכונית אתם בדרך כלל מעדיפים לנסוע במהירות יותר גבוהה מזה. מה שזה אומר זה שגם אם היינו עושים את הפרויקט הזה של לחבר את תל אביב וירושלים במגלשת מים, הגלישה הייתה לוקחת לנו קצת יותר משעתיים וחצי. וקודם כל זה כיף, אבל אני חושב שבשלב מסוים זה היה ממצה את עצמו. הייתם מתחילים את הגלישה מין כזה 'ווי!' אחרי חמש דקות הייתם כזה 'ווי!' ואחרי שעתיים הייתם כזה 'ווי...'. זה היה ממצה את עצמו באיזשהו שלב. אגב, נדמה לי שזה עדיין יותר מהר מלעשות את הדרך הזאת ברכב בשעות של הפקקים. דורון פישלר 20:02 בקיצור, האם אפשר לעשות מגלשת מים בין ירושלים ותל אביב? לא! מהרבה סיבות, לא. ברור שלא, זה טיפשי. זה היה רעיון מטופש מראש, מראש אני אמרתי שזה דבילי. למה לעשות מגלשה מירושלים לתל אביב כשהרבה יותר הגיוני לפנות לכיוון השני ולעשות מגלשה לים המלח? זה גם יותר קרוב וגם השיפוע יותר גדול. ים המלח, כידוע, הוא המקום הכי נמוך בעולם שהוא לא מתחת למים. 433 מטר מתחת לפני הים. תוסיפו לזה את ה-800 מטר של ירושלים, תקבלו הפרש גובה של 1.2 קילומטר. והוא גם הרבה יותר קרוב לירושלים. המרחק הוא רק 22 קילומטר. ונכון שפוליטית האזור הזה קצת בעייתי, אבל אני בטוח שאם יש דבר אחד שיכול לאחד את כולם, את כל העמים, זה להתגלש במגלשת המים הכי מגניבה אבר. אז רק צריך לבדוק את השיפוע של זה: 1.2 קילומטר לחלק ל-22 זה יוצא שיפוע של משהו כמו חמישה אחוז. הממ, שזה יותר טוב, הרבה יותר טוב מהמגלשה לתל אביב, אבל עדיין לא טוב מספיק. חבל. טוב, עדיין לא ויתרתי על הרעיון לעשות מגלשת מים ממש טובה. מה שאנחנו צריכים זה מקום שיש בו גם הר וגם ים שאפשר לגלוש אליו ושהם יהיו קרובים אחד לשני. דה, חיפה! עזבו את ירושלים ותל אביב, זה מקום יותר טוב. אוקיי, זה לא ממש אפשרי כמו מגלשת מים ענקית מירושלים לתל אביב, אבל זה עדיין יכול להיות מרשים. חיפה בנויה על הכרמל, שכונת הכרמל הצרפתי היא בגובה של 200 מטר. המרחק משם לים - 1300 מטר. זה יוצא שיפוע של 15 אחוז. די והותר בשביל מגלשה! ואפשר יהיה לעלות בחזרה ברכבל! סבבה. אבל האמת שאם אתם מחפשים את המקום הכי טוב בארץ לעשות בו מגלשת מים אקסטרימית, זה גם לא חיפה. זה טבריה. נכון כל הזמן מתפעלים מים המלח שזה המקום הכי נמוך בעולם? כל הזמן שוכחים שהכנרת היא המקום השני הכי נמוך בעולם. זה אגם המים המתוקים הכי נמוך בעולם. הגובה שלו הוא מינוס 200 וקצת מטרים. זה גם מרשים. עכשיו ממש ליד טבריה נמצא בית חולים פוריה, שהוא נמצא על רמת פוריה, שזה רכס קטן בגובה של 200 מטר מעל פני הים. בוא נגיד שההימלאיה זה לא, אבל עדיין זה איזשהו יתרון גובה, והוא נמצא ממש קרוב לכנרת. כלומר ההפרש מהרכס, 200 מטר, לכנרת, מינוס 200 מטר, זה יוצא 400 מטר גובה. והמרחק ביניהם הוא טיפה יותר מקילומטר. כלומר השיפוע שם הוא כמעט 40 אחוז! לא רק שזה מספיק למגלשה, זה מעבר למספיק! אפשר יהיה להוסיף פיתולים וסיבובים ועניינים. זה אומר שאפשר, מה זה אפשר, צריך לבנות מגלשת מים גדולה שתרד מפוריה עד הכנרת. מגלשת המים הכי ארוכה והכי גבוהה במזרח התיכון ובעולם! שתראה למלזיה מה זה ותהפוך את טבריה לאימפריה. יאללה טבריה, אני מסתכל לכיוון שלכם, קדימה לעבוד על זה. אני מבטיח להגיע להתגלש לפחות פעמיים. דורון פישלר 23:47 אז מה הייתה השאלה? האם אפשר לבנות מגלשת מים מירושלים לתל אביב? התשובה היא ממש ממש לא. אבל אפשר בטבריה! זאת הייתה התשובה. עוד כמה מילים על מגלשות מים ועל מגלשת המים הכי ידועה לשמצה בהיסטוריה אחרי הפרסומת. קריינות 24:18 הנה שאלה ששאלו אותי: האם דגים ישנים? כי ראיתם פעם דג ישן? אולי ראיתם, זה קצת קשה לדעת כי אין להם עפעפיים, הם לא יכולים לעצום את העיניים גם אם הם מאוד רוצים. ובכל זאת, התשובה היא כן. דגים ישנים. הם ישנים בעיניים פקוחות. יש להם פרקי זמן כל יום שבהם כל קצב פעילות הגוף שלהם מואט והם פחות מודעים לסביבה, ובדרך כלל הם צפים במקום עם מינימום תזוזה. כלומר, הם ישנים. וברור שהם ישנים, כי שינה זה חשוב. זה חשוב לכל החיות, כי יום טוב מתחיל בשינה טובה אצל בני אדם וגם אצל דגים. אתם מכירים את זה שאם אתם לא ישנים טוב בלילה, אז יום למחרת אתם מרגישים עייפים ולא מרוכזים, ואתם שוחים באלכסון והבועות שלכם עולות עקום, ואתם לא מצליחים לזכור שום דבר. כל דבר שנכנס לכם למוח פשוט יוצא תוך חמש שניות, שזה סטנדרטי בשביל דג, אבל זה פחות טוב לבני אדם. עכשיו, שאלה אחרת היא האם דגים ישנים על מזרן של פנדה? וכאן התשובה היא כנראה שלא. לא עשו על זה עדיין הרבה מחקרים מדעיים מקיפים, אבל ככל הנראה אם תתנו לדג מזרן של פנדה, זה לא ישפר את השינה שלו כי הוא לא יתרשם מהספוג ויסקו התלת-שכבתי המצוין, וגם להכניס את כל המזרן לתוך המים אני לא בטוח שזה יועיל. וגם כל תווי התקן הבינלאומיים של המזרן הזה, גם זה לא יעשה הרבה רושם על הדג. ואפילו כל העניין הזה שמביאים לו את זה בהזמנה אישית עד האקווריום, ואם הוא לא מרוצה אז הוא מרים טלפון ובלי שאלות מחזירים לו את הכסף ולוקחים את המזרן בחזרה, וגם זה חינם - כל זה לדג לא יהיה אכפת. אבל אם אתם במקרה א' רוצים שינה טובה וב' לא דגים, אז מזרן של פנדה זה בהחלט דבר שכדאי לכם לשקול, כי שינה טובה באמת זה דבר שכולם צריכים. גם דגים, גם ג'ירפות, גם אוכלי נמלים, גם אנשים. pandazzz.co.il, אתר אונליין למוצרי שינה חלומיים ללא דמי משלוח. מומלץ במיוחד לאנשים שאינם דגים. דורון פישלר 26:23 שלום. מגלשות מים ורכבות הרים הן בעיקרון דבר מאוד דומה. הן עובדות בדיוק באותה שיטה: קח מישהו למקום גבוה ושחרר אותו במסלול מפותל ומהיר כשאתם נותנים לכוח הכבידה לעשות את העבודה. רכבות הרים בדרך כלל עובדות רק על כוח כבידה. יש כמה סוגים של רכבות הרים, כן? אבל בדרך כלל יש עלייה מאוד גדולה שגוררים אתכם למעלה ואז פשוט משחררים אתכם. ומהרגע הזה לרכבת אין מנוע. זה רק כוח הכבידה שגורם לכם להתגלגל במורד המדרון התלול הראשון, ואז מהתנופה זה מספיק בשביל לעלות על הגבעה הבאה ושוב לרדת ושוב לעלות ושוב ושוב ושוב. עם מגלשות מים זה אותו דבר. אבל מגלשות מים לא עושות את כל מה שרכבות הרים עושות. ברכבות הרים מודרניות אתם תמיד עושים לופים, כלומר מתהפכים עם הראש למטה ומתפתלים מעל ומתחת למסלול. במגלשות מים אתם לא עושים את זה. עם כל הדברים הכיפיים שכן עושים במגלשות מים, הן לא עושות לופים. למה? כי מגלשות מים הן דבר פחות צפוי. המטרה של רכבת הרים היא להיראות כמה שיותר מפחידה ומסוכנת כשהיא בעצם בטוחה לגמרי. אתם יכולים להיות לגמרי בטוחים ששום דבר לא באמת יקרה. ברכבת הרים יש רכב, הקרונית, שהיא במשקל מאוד ברור וידוע מראש ויושבים בה אנשים שהמשקל שלהם הוא שולי ביחס למשקל של הקרונית. ומכאן זו מעבדת פיזיקה ניידת וברורה, מחושב מראש בדיוק מה תהיה המהירות של הקרונית בכל רגע, מה יהיו הכוחות שפועלים עליה בכל רגע נתון וכל סיבוב שהיא תעשה יהיה בדיוק אותו הדבר. במגלשת מים זה גם מתוכנן, כן? אבל זה קצת פחות מדויק. כי מים זה דבר קצת בלתי צפוי. הם מים, הם זורמים, והמגלשה סוחבת את האדם עצמו, שהוא לפעמים כבד יותר ולפעמים פחות, ולפעמים פתאום מחליט לנסות לעמוד באמצע המגלשה ולפעמים מנסה לבלום את עצמו עם הרגליים. בקיצור, אנחנו לא יודעים בדיוק את התנאים בכל רגע בגלישה ולכן צריך לקחת מרווח בטיחות יותר גדול. משהו שאנחנו יודעים שיהיה בסדר לגבי כל בנאדם שיעשה את הגלישה, כי גם אם 999 אנשים יגידו שהיה נורא נורא כיף ורק אחד יעוף החוצה, עדיין אנשים יבואו בטענות. ולכן אתם לא רואים מגלשות מים עם לופ. כמעט. דורון פישלר 28:44 בניו ג'רזי היה פעם פארק שעשועים שקראו לו Action Park. הוא כלל מתקנים מכל מיני סוגים, שביניהם היה גם קטע שהיה פארק מים. עכשיו יש אלפי פארקי מים ופארקי שעשועים בארצות הברית ובעולם, אבל הפארק המסוים הזה היה ידוע, וידוע לשמצה. הילדים באזור טענו שהפארק הזה הוא הדבר הכי מגניב בעולם, אבל הסיבה לכך הייתה שהגישה של הפארק הזה לבטיחות הייתה נינוחה משהו. הרבה מהמתקנים שלהם לא באמת עברו תקנות בטיחות מחמירות ואנשים נפצעו שם כל הזמן. וכן, גם שם היו מקרי מוות. אני לא רוצה להפחיד אתכם ולתת לכם את ההרגשה כאילו מגלשות מים זה דבר סופר מסוכן שאנשים מתים בו כל הזמן. לא, בדרך כלל לרוב המקומות שאתם הולכים זה נבדק היטב והסיכוי למות הוא מאוד מאוד קטן. אבל במקרים כאלה זה קרה. וגולת הכותרת של הפארק הייתה מגלשת המים Cannonball Loop. זאת הייתה מגלשת מים סגורה, כלומר צינור שחור, שהייתה פשוט בקו ישר בשיפוע תלול כלפי מטה ואז בתחתית הייתה לולאה. לופ! כלומר אנשים עושים סיבוב שלם עם הראש למטה ואז נוחתים שוב. מגלשת המים הראשונה בעולם שהיה לה לופ. כלומר ככה זה נראה. אבל אנשים שהגיעו לפארק הזה גילו שהמגלשה הזאת הייתה סגורה. אמרו שעומדים לפתוח אותה בקרוב, אבל עבר ה-בקירוב והיא עדיין הייתה סגורה. נראה כאילו הייתה סגורה לנצח, עד כדי כך שזה נראה כמו מין אגדה אורבנית. אתם ראיתם את המגלשה הזאת פועלת אי פעם? דורון פישלר 30:37 האמת היא שהיא כן פעלה. היא פעלה אבל לזמן ממש קצר. כי המגלשה הזאת הייתה פשוט רעיון ממש לא טוב. בוא נגיד שהיא לא ממש תוכננה כמו שצריך. בשביל לנסות אותה, אז בשלב כלשהו בעלי הפארק שילמו 100 דולר לילדים כדי שהם יעשו את הניסוי הזה. עכשיו בתיאוריה הכל בסדר, כמו שבניסויים בספרי פיזיקה בתנאים אידיאליים, כן, הייתה מספיק תנופה בשביל לעשות את הסיבוב, את הלופ הזה, אם אדם במשקל הנכון שוכב ישר עם הידיים מקופלות על החזה - כן, הוא יעשה את הסיבוב. אבל כמו שאמרתי, לא כולם בדיוק כאלה. אז יהיו כאלה שמסיבה כלשהי לא הייתה להם מספיק תנופה ולכן הם נתקעו למטה בתחילת הסיבוב. ואז המצב הוא שאתם נמצאים בתחתית של צינור שחור שמתמלא במים. לא כיף. היו כאלה שכן הצליחו לעלות את הסיבוב אבל לא הייתה להם מספיק תנופה בשביל להגיע עד הצד השני ואז באמצע הם פשוט נפלו. בקיצור, זאת הייתה הדגמה מצוינת לכך שדברים שנשמעים בסדר בתיאוריה לא תמיד עובדים במציאות ועדיף לא לעשות ניסויים על בני אדם. המגלשה הזאת כמעט שלא פעלה והפארק באופן כללי קרס תחת התביעות נגדו ונסגר ב-1996. ובכל זאת, יש מגלשות מים היום שעושות לופים. לקח פשוט הרבה יותר זמן עד שהמציאו אותן. המגלשה הראשונה הזאת נפתחה בפעם הראשונה ב-2008 בסלובניה והיום יש כאלה מותקנות בלפחות 30 פארקים ברחבי העולם, אף אחד מהם לא בארץ כמובן. והאופן שזה עובד זה שאתם לא ממש מתגלשים במגלשה, אתם נופלים לתוכה. אתם עומדים בתוך מין צינור צר, סוגרים עליכם את הדלת ואז הרצפה נשמטת לכם מתחת לרגליים ואתם נופלים אל הצינור מספיק בכוח בשביל לעשות סיבוב שלם. וזה עובר כל כך מהר שלאנשים אפילו אין זמן לעשות בעיות. אז כן, אתם יכולים לעשות לופ במגלשת מים, אבל אל תנסו את זה בבית. דורון פישלר 32:56 זאת הייתה התשובה. את כל הפרקים של הפודקאסט הזה אתם יכולים למצוא באתר הבית שלנו ranlevi.com/theanswer ושם אתם יכולים גם לשלוח שאלות אם אתם רוצים. אתם יכולים למצוא אותם גם באפליקציה של רשת עושים היסטוריה, באנדרואיד או בכל אפליקציית פודקאסטים אחרת כי זה לא באמת משנה באיזו אפליקציה אתם משתמשים, הפרקים הם אותם פרקים. עדכונים על פרקים חדשים והרצאות שאני עושה ועוד עניינים אפשר למצוא בעמוד הפייסבוק דורון פישלר נגד העולם. דור קומט ערך, עיצב וביים את הסאונד. אביב שם טוב סיפק ייעוץ ותמיכה מורלית. רן לוי עורך הרשת. דני תימור המנהל העסקי. אני דורון פישלר. הפרק הזה הוקלט במלואו תוך כדי גלישה במגלשת מים בלונה גל. אבל לא באמת. ווי!!! דורון פישלר 33:51 כאילו אוקיי אני רוצה לעשות כאילו נמר מתנפל עליי, הדבר הזה. עכשיו אני מתחיל בצרחת אימה וזה לאט לאט הופך לצרחת שמחה. אז מין כזה: אההה!!! אההה!!! אההה!!! חחחחחח איזה כיף! קריינות 34:10 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
</channel>
</rss>