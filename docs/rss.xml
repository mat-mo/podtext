<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
    <title>פודטקסט</title>
    <link>https://mat-mo.github.io/podtext</link>
    <description>Transcripts for my favorite podcasts</description>
    <language>en-us</language>
    <atom:link href="https://mat-mo.github.io/podtext/rss.xml" rel="self" type="application/rss+xml" />
    <lastBuildDate>Wed, 28 Jan 2026 03:54:37 -0000</lastBuildDate>
    
    
    <item>
        <title>[עושים היסטוריה] 300: אדיסון, טסלה ו-ווסטינגהאוז: מלחמת הזרמים</title>
        <link>https://mat-mo.github.io/podtext/episodes/vshym-hystvryh/vshym-hystvryh-300-dysvn-tslh-v-vvstynghvz-mlkhmt-hzrmym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-300-dysvn-tslh-v-vvstynghvz-mlkhmt-hzrmym.html</guid>
        <pubDate>9 בפברואר 2020</pubDate>
        <description>Transcript for [עושים היסטוריה] 300: אדיסון, טסלה ו-ווסטינגהאוז: מלחמת הזרמים from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 301: 'החתלתול הפרסי': תוכנת ריגול נגד דאעש - פרק מתוך הפודקאסט Check Point Radio</title>
        <link>https://mat-mo.github.io/podtext/episodes/vshym-hystvryh/vshym-hystvryh-301-hkhtltvl-hprsy-tvknt-rygvl-ngd-d-sh-prq-mtvk-hpvdqst-check-point-radio.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-301-hkhtltvl-hprsy-tvknt-rygvl-ngd-d-sh-prq-mtvk-hpvdqst-check-point-radio.html</guid>
        <pubDate>20 בפברואר 2020</pubDate>
        <description>Transcript for [עושים היסטוריה] 301: 'החתלתול הפרסי': תוכנת ריגול נגד דאעש - פרק מתוך הפודקאסט Check Point Radio from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין "רגע, אבל אם הוא עשה ככה..." תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:03 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים "נבחרות ישראל במדעים", בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:31 שלום וברוכים הבאים לעושים היסטוריה. פרק 301: "חתלתול פרסי", תוכנת ריגול נגד דאעש. פרק מתוך הפודקאסט Checkpoint Radio. רן לוי 02:54 תראו, ביקשו ממני להדגיש בפרסומת כמה משתלם לעשות ביטוח בליברה. אבל מה זה פה, דיקטטורה? לי לא יכניסו מילים בפה. אף אחד לא יכריח אותי להגיד שמודל התמחור בהתאמה אישית של ליברה יכול לחסוך לכם עד 50% במחיר. אז הלכתי ובדקתי, וואלה הוא באמת חוסך. אז בגלל שאני לא אוהב אחוזים וסיסמאות, אני רוצה לומר מרצוני החופשי שמי שלא נוסע הרבה, או שיש לו ילדים מתחת לגיל 14, או שלא היו לו תביעות בשנים האחרונות, וזה רק על קצה המזלג, מקבל בליברה מחיר סופר אטרקטיבי. אז זה מה שאני אומר וזהו זה. אז אם אתם לא רוצים להיות פראיירים, אתם יכולים לחייג כוכבית חמש תשע שש תשע, כוכבית 5969, ואם לא בא לכם לחייג, לחצו על הבאנר של ליברה באתר הבית של רשת עושים היסטוריה. ככה אני מאמין שכל אחד צריך להיות בן אדם עצמאי. רן לוי 04:09 שלום. אחד הדברים שאני הכי אוהב בלהיות פודקאסטר זה שבכל שבוע אני נתקל במשהו חדש. כל פרק של כל פודקאסט שאני עושה לוקח אותי לעולמות חדשים שלא הכרתי ומפגיש אותי עם אנשים מרתקים שכנראה לא הייתי פוגש אם לא הייתי עושה את מה שאני עושה. זה נכון למשל לפרק על הנמלים שעלה לא מזמן ולפרקים על דיפ פייקס שעלו לפניו. זה נכון לנושא של הפרק הבא של עושים היסטוריה שאני עובד עליו עכשיו, וכרגיל אני לא יכול לספר לכם עליו למרות שממש ממש בא לי. וזה נכון גם לנושא הפרק שאתם מאזינים לו עכשיו. צ'ק פוינט היא חברת אבטחת מידע ישראלית ותיקה ומוערכת מאוד בעולם. היא הייתה זו שהמציאה את הפיירוול בשנות ה-90, טכנולוגיה שהפכה מאז לכלי סטנדרטי בעולם אבטחת המידע. גיל שוויד, מנכ"ל החברה ואחד משלושת מייסדיה, זכה בפרס ישראל ב-2018 בתחום ההייטק. אתם בטח יכולים לנחש כמה התרגשתי כשפנתה אלינו צ'ק פוינט לפני מספר חודשים וביקשה שנפיק עבורה פודקאסט באנגלית על אבטחת מידע. כתבתי בעבר ספר על ההיסטוריה של התוכנות הזדוניות ולא בכל יום אני מקבל הזדמנות לעבוד עם חוקרים, מפתחים ומנתחי מודיעין מהשורה הראשונה בעולם. בפודקאסט שאנחנו יוצרים עבור צ'ק פוינט, Checkpoint Radio או CP Radio בקיצור, אנחנו מביאים בכל פרק אנליסט ממעבדת המחקר של צ'ק פוינט לספר לנו על תוכנה זדונית חדשה ומעניינת שגילה ולחשוף בפנינו חלק מהעולם האפל והמסתורי שרובנו לא נחשפים אליו בדרך כלל. עולמם של ההאקרים וכותבי הווירוסים והנוזקות שפועלים בשירות עצמם, או כפי שקורה לא מעט, בשירות צבאות וסוכנויות ביון של מדינות שונות. הפרק שתשמעו מיד הוא בדיוק מסוג הסיפורים שאני לא חושב שהייתי שומע עליהם אלמלא הפודקאסט שאנחנו עושים עם צ'ק פוינט. הוא עוסק בתוכנה זדונית בשם Domestic Kitten, "חתלתול פרסי" בתרגום חופשי, שמכוונת נגד הטרוריסטים של דאעש. מי עומד מאחורי החתלתול הפרסי? יכול להיות שהתשובה תפתיע אתכם. בפרק אני מארח את אסיל קיאל, מי שחשפה את התוכנה הזדונית, ובמלוא הכנות - אחת הנשים המרשימות ביותר שיצא לי לארח באולפן של עושים היסטוריה. יש לי תחושה שעוד נשמע עליה בעתיד. אם אהבתם את הפרק, אתם מוזמנים להאזין לכל שאר הפרקים של CP Radio שזמינים באתר הבית של מעבדת המחקר של צ'ק פוינט בכתובת research.checkpoint.com וכמובן גם באפליקציית עושים היסטוריה לאנדרואיד ובכל אפליקציות הפודקאסטים בכל הפלטפורמות. ואם אחרי ששמעתם את הפרק הזה מתחשק לכם שניצור גם לכם פודקאסט לארגון או לחברה שלכם, אל תהססו לפנות אליי: ran@ranlevi.com. האזנה נעימה. רן לוי 05:23 הפרק בחסות Overwolf, סטארט-אפ ישראלי מבטיח וחנות תוספים למשחקי מחשב המגייס מפתחים במגוון תחומים. משחקי מחשב מודרניים אתם יודעים זה לא משחק ילדים. באובר-וולף עובדים עם הטכנולוגיות המתקדמות ביותר, מ-Node ועד React, ופיתוח הפלטפורמה של אובר-וולף דורש הבנה ברמת Low level ואפילו עבודה מול הקוד של המשחקים עצמם. למפתחים שמחפשים את נקודת המפגש בין אתגר מקצועי משמעותי ועבודה בסביבה כיפית של גיימינג, אובר-וולף היא המקום האידיאלי. בקרו בדף המשרות של overwolf.com/jobs או הקליקו על הבאנר של אובר-וולף באתר הבית של רשת עושים היסטוריה ובאפליקציה. Ran Levi 06:09 The Middle East is a turbulent and explosive region, to put it mildly. The various conflicts in the area generate a constant stream of headlines almost every day, from deadly bombings to violent revolutions. This volatile geopolitical situation is reflected naturally in cyber security. For example, Stuxnet, widely considered the first true cyber weapon, was discovered in Iran in 2010. Shamoon, one of the most devastating cyber attacks in history, targeted Aramco, Saudi Arabia's national petroleum and natural gas company. If you're a cyber security researcher, the Middle East is definitely a region you should pay attention to. It's no wonder then that when Asil Kiyal, a malware analyst at Check Point, discovered new malware in October 2018 targeting victims in the Middle East, she was immediately curious. Asil Kiyal 08:42 Well I was looking for Android applications actually in the wild and I came across one specific application and what really caught my attention was actually the name of that app. The app was called actually 'the State of the Islamic Caliphate' and to me that stood out because I wanted to know what this application offered its users, who was downloading it, why it was used and so on. Ran Levi 08:58 If the name 'the State of the Islamic Caliphate', also known as ISIS, sends shivers down your spine, I can't blame you. The bearded jihadists are notorious for the brutal executions of their captives, which they often videoed in gruesome detail and proudly spread via social media. In recent years, ISIS has been under heavy attack and has lost most, if not all, of the territories it had occupied over the last 10 years. But its top leadership has survived and many of its members are still actively carrying terrorist attacks against those they perceive to be the enemies of Islam. Usually, ISIS operatives are on the attacking side. This time, however, it seems they were the victims of a cyber attack. Asil Kiyal 09:56 I was interested to see what the app did, so I ran it next. And when I did, I noticed that it appeared to be changing the user's background into ISIS-related images and just changing the wallpapers, offering certain options. But then when I decided to take a deeper look into it and look at the source code of the app, I noticed that it had a malicious component and it was actually able to steal a lot of information from the victim's device. It can actually steal almost everything on the device, I want to say, starting from contacts, messages, call history, you name it honestly. Any file on the system, it can record with the phone's camera, it can take images, take photos, it can record videos and even audio. Ran Levi 10:43 Malware-laced applications are nothing new, of course. Developing such an application is not too difficult, and if your coding skills are not up to par, there are plenty of open-source code snippets to be found on the web. The malware uncovered by Asil wasn't particularly advanced, but it did the job all right. Asil Kiyal 11:04 Yes, so I started looking at it and the code looked unique to me, like it didn't look like someone downloaded it from an open source somewhere, it looked like someone developed it for this purpose, the malicious component that is. It was also very interesting to me because who would target those people, who would target ISIS supporters, who would go after that? I started asking myself a couple of questions and I dug deeper into the code and looking at unique artifacts within the app, I was also able to track other related applications to this campaign and kind of see a wider activity. Ran Levi 11:36 All in all, Asil found total of 82 malicious applications. Most of them were clones of other legitimate applications with a malicious module added to the original code. Most were written in Arabic, Persian, and Kurdish. Asil dug deeper and the information she found in the code led her to the command and control servers used by the malware writers to store the information stolen from the devices they'd compromised. Asil Kiyal 12:05 When we started looking into more and more samples of the apps, we of course started discovering more command and controls. So we had one server at first and then afterwards we had about 10 or so. And when we decided to just go into or browse into those servers using a simple browser that we had, to our surprise they all had open directory indexing. So we were able to see all of the files that the attackers left on the servers and the files included stolen logs and commands that were sent to the apps for them to steal information. And that was something crazy actually. We don't usually as researchers, I mean we usually look into the source of the app and the code, the source code of the app and we can tell what it's capable of but we can't really know how much it stole or how much the attacker got their hands on and in this case it was crazy insight to me at least to kind of see. Ran Levi 12:58 What kind of information did you see? Asil Kiyal 13:00 We actually saw a lot of the information that they stole from the victims. We saw text messages that the victims exchanged, call history logs, contacts, you name it, and there were hundreds of thousands of these stolen from all the victims. We were also again, they would upload images and videos and audio that they recorded from the victims. Ran Levi 13:26 Going over the data she found on the command and control servers, it became apparent who were the victims targeted by the attack. How many of these victims do you think were Iranian citizens? Asil Kiyal 13:38 I would say about 30 to 40 percent of them, which is a lot. Ran Levi 13:46 This would not be the first time Iran was a target of a cyber espionage campaign. Stuxnet, which I mentioned earlier, was the first major attack directed at Iran, and certainly not the last. Both the United States and Israel, Iran's adversaries, are major cyber powers and have collaborated in the past in cyber campaigns against the Islamic Republic. But the odd thing was that, effective as the malicious apps were at siphoning sensitive information from the devices they infected, the technology itself wasn't top-notch. I mean, it wasn't terribly simplistic, but knowing what we know about the technical capabilities of these two cyber powers, one could reasonably expect their malware to have been more sophisticated than it actually was. And another thing: why would the malicious campaign target both ISIS supporters and Iranian citizens? I mean, Iran is not even an ally of ISIS. On the contrary, they're bitter enemies. The Islamic world is largely divided into two branches: Shia and Sunni. Iran is a predominantly Shia country, while the Sunni ISIS regards the Shiites as infidels. They've attacked Shia holy sites across the Middle East, killing thousands of followers. So who would attack both Iran and ISIS? רן לוי 15:20 הפרק בחסות Overwolf. גיימינג, כפי שאולי כבר הבנתם, הוא תחום רציני מאוד. באובר-וולף מחפשים מפתחים מוכשרים שרוצים להשפיע על חייהם של עשרות מיליוני גיימרים בכל העולם ולעבוד עם טכנולוגיות חדשות ומאתגרות. אם אתם אוהבים לפתור בעיות מורכבות ורוצים לעבוד בחברה שמעריכה יצירתיות וחדשנות, אובר-וולף היא המקום בשבילכם. היכנסו ל-overwolf.com/jobs כדי לראות את המשרות הפתוחות. Ran Levi 16:08 Let's have a closer look at the applications themselves and see if we can find some clues there. Some of these apps are pretty generic, with names like Google service updater and Super VPN. Others are aimed at users who are from the Kurdish minority in Iran, such as a fake version of the ANF Kurdistan news agency or an app named Romantic Kurdish. Most of the apps, however, are clearly aimed at devoted Muslims. For example, apps named Benefits of Virtue and Verses from the Quran. Many of these apps have a code name in the code: 'daesh', which is the Arabic and Persian name for ISIS, followed by a numeral. It's interesting to see how attackers design apps intended to appeal to the particular tastes of the average jihadist. For example, there's your run-of-the-mill Jihad in Islam app, but also an app named Temporary Marriage. What is a temporary marriage, you ask? Well, it's an Iranian practice that allows a Muslim couple to form a matrimonial contract that lasts as little as several minutes. If you're wondering why a couple would wish to marry for short time and then end the marriage, well, as a married man myself, I can only speculate that although a long-term relationship does have its hardships and rough spots, marriage does have its more, let's say, pleasurable moments. Temporary marriage, it seems, is a clever way for devoted Muslims to enjoy those pleasurable moments minus the rough spots. We also have the wallpaper-changing application that Asil first uncovered. What kind of images would an ISIS terrorist be interested in? Asil Kiyal 18:05 There were actually some funny images. There was an image of warriors that they could use, there was an image of a cake with ISIS icing on it. There was an ISIS hat or even an ISIS onesie. Ran Levi 18:18 A cake with an ISIS icing icing? It's like somebody having a birthday. Asil Kiyal 18:28 Exactly, yeah. Not something I would imagine a terrorist organization would like, but who knows? Ran Levi 18:37 Exactly. Yeah, they got creative with the content and I guess they used it as a decoy to kind of try and track supporters of ISIS. Asil Kiyal 18:41 So... Ran Levi 18:42 But ISIS-themed birthday cakes aside, many of the fake applications actually feel quite normal. Like there's a sexy bikini girl app and a fake Pornhub app, an app dedicated to Hafez, a well-known Persian poet, and even some self-help apps like Key to Success and Tony Robbins quotes. Tony Robbins, if you're unfamiliar with the name, is a well-known life coach who wrote several successful self-improvement books. All kinds of people are interested in this stuff, no matter their religious views or ethnicity. With all the wars and violence, sometimes it's nice to remember we're all basically human. So, no clues there as to the identity of the app's creator. But digging into the malicious code itself, Asil found some clues. Asil Kiyal 19:31 They left a lot of remarks in the code. Usually developers do that to kind of track the flow of the code and help themselves in case they run into an error when the app runs so that they can fix it later on. Attackers don't usually do that, but in this case they left the codes there, they left the remarks there, sorry. And the remarks had a lot of typos in English. So the English was very broken and we knew that whoever is behind this is perhaps not a native English speaker. And then when we started tracking older versions of the app, we found versions back in 2016 and those apps had those debugging remarks in Persian actually. So that could also tell us something about the possible identity of the author of these apps. Ran Levi 20:15 Why would a malicious code targeting Iranian citizens have debugging comments written in Persian, the primary language spoken in Iran? There were more clues to be found in the command and control servers. Asil Kiyal 20:30 One of the servers actually that we found had, it resolved to an Iranian IP address at a certain point in time. And another server address that appeared in one of the applications had whois information that belonged to an Iranian individual. Ran Levi 20:49 So in a classic twist, rather than being the victim of this malicious campaign, Iran was actually its perpetrator. Asil, however, hastens to make it clear that for all the clues and suspicions, there is no smoking gun. Asil Kiyal 21:05 And that's not really, I mean, that's not really conclusive evidence. All of that could be faked. It doesn't really have to say that the attacker is from Iran, but it did kind of give us a direction of who that might be. And also when we looked, of course, at the distribution of the victims from the server, we were able to tell that the attack mainly focused on the Middle East region. And looking at the geopolitical targeting perhaps of the apps, we could also tell that the victims were targeted that could be of interest to certain people. Ran Levi 21:42 Looking closely at the list of languages targeted by the malicious campaign, we can begin to unravel an underlying purpose. As I noted earlier, ISIS is a bitter enemy of Iran. The Iranians see ISIS as a terrorist organization, and hundreds of Iranian volunteers actually left the country in recent years to join the fight against ISIS in Iraq and Syria. ISIS is trying hard to enlist local supporters in Iran. It is obvious then that Iran has a clear interest to snuff out any local ISIS supporters inside its borders. The Kurds are the third largest ethnic group in Iran, comprising roughly 10 percent of the country's population. They mostly inhabit northern Iran, which many of them consider to be part of a greater Kurdistan. Naturally, Iran opposes the Kurds' national ambitions, much the same way that Turkey and Syria oppose the ambitions of their own Kurdish minorities. Spying on Kurdish leaders then seems like something Iran would be interested in as part of the regime's effort to maintain its stability in the face of growing opposition both from inside and outside of the country. I asked Asil how common it is to see governments in the Middle East spying on their own citizens. Asil Kiyal 23:05 Very common actually. Especially in an area that is as fragile as the Middle East, where you have a lot of countries that have wars within them, political parties against each other, dissidents within the country itself. A lot of the times the ruler or the government would kind of go after the citizens, the reporters, the human rights activists and kind of try to silence anyone who's against the regime perhaps. And so I would say it is quite common to find that kind of attack. Ran Levi 23:38 What other campaigns have researchers around the world exposed in recent years in the Middle East area that kind of resemble this campaign? Asil Kiyal 23:49 Well actually a nice research by Citizen Lab shows that a lot of the regimes in the area buy NSO group spyware and then use that against their own citizens to kind of spy against anyone who might be against the regime. There's also been a research for example about NSO group spyware being used, the Pegasus being used against Khashoggi, the Saudi reporter that eventually got killed. Ran Levi 24:16 So it seems we have our answer. Again, there's no smoking gun, but it does seem that Iran is behind Domestic Kitten, the name given to the malicious campaign by Checkpoint's security analysts. Kitten, by the way, is the common designation for malware attributed to Iran. Once again, we see that in the tumultuous Middle East, the lines between the victim and the aggressor can be and often are blurry at best. Maybe we should call in Tony Robbins, see if he can do something.
        ]]></content:encoded>
    </item>
    
    <item>
        <title>[עושים היסטוריה] 302: מי בכלל צריך אוזן ביונית? על שתל השבלול (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-302-my-bkll-tsryk-vzn-byvnyt-l-shtl-hshblvl-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-302-my-bkll-tsryk-vzn-byvnyt-l-shtl-hshblvl-sh-kh.html</guid>
        <pubDate>1 במרץ 2020</pubDate>
        <description>Transcript for [עושים היסטוריה] 302: מי בכלל צריך אוזן ביונית? על שתל השבלול (ש.ח.) from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 290: "פנטסיה 2000" וההיסטוריה של המדע הבידיוני העברי (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-290-pntsyh-2000-vhhystvryh-shl-hmd-hbydyvny-h-bry-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-290-pntsyh-2000-vhhystvryh-shl-hmd-hbydyvny-h-bry-sh-kh.html</guid>
        <pubDate>5 במרץ 2020</pubDate>
        <description>Transcript for [עושים היסטוריה] 290: "פנטסיה 2000" וההיסטוריה של המדע הבידיוני העברי (ש.ח.) from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 303: הסיוט הגדול ביותר של הכינים - על מגיפות קטלניות בהיסטוריה (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-303-hsyvt-hgdvl-byvtr-shl-hkynym-l-mgypvt-qtlnyvt-bhystvryh-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-303-hsyvt-hgdvl-byvtr-shl-hkynym-l-mgypvt-qtlnyvt-bhystvryh-sh-kh.html</guid>
        <pubDate>9 במרץ 2020</pubDate>
        <description>Transcript for [עושים היסטוריה] 303: הסיוט הגדול ביותר של הכינים - על מגיפות קטלניות בהיסטוריה (ש.ח.) from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. רן לוי 01:33 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 303: הסיוט הגדול ביותר של הכינים - על מגיפות קטלניות בהיסטוריה. שידור חוזר. כן, כן, אני יודע. עוד פעם קורונה? אי אפשר לפתוח טלוויזיה או רדיו בלי קורונה קורונה קורונה. ואם יש משהו שאני משתדל להקפיד עליו בעושים היסטוריה, זה לא להיות אקטואלי. עושים היסטוריה היא סוג של אסקפיזם בשבילי וכנראה גם בשבילכם, ואני לא מתכוון לשנות את זה בעתיד הנראה לעין. אבל הפעם החלטתי לחרוג ממנהגי. מדוע? שלוש סיבות. ראשית, בפרק שתשמעו מיד, פרק שראה אור לראשונה ב-2009, אני מתאר את התגובות השונות של בני אדם שונים להתפרצויות מגיפות לאורך ההיסטוריה. ולמרות שמדובר באירועים שהתרחשו לפני עשרות רבות עד מאות רבות של שנים, מדהים לראות את הדמיון למה שמתחולל ממש עכשיו, במרץ 2020. נדיר לי להיקלע למצב שבו ההיסטוריה חוזרת על עצמה באופן כל כך חי ומיידי. שנית, כל ערוצי החדשות מפחידים אותנו לגבי הקורונה, ואולי בצדק, אני לא יודע, אבל הפרק הזה ייתן לכם, בשאיפה, פרספקטיבה קצת אחרת. כי עם כל החשש מנגיף הקורונה, המין האנושי ידע מגיפות גרועות בהרבה, בתקופות שבהן גם ידענו הרבה פחות על מנגנוני ההתפשטות והתחלואה של המחלות השונות. על שלוש מהמגיפות האלה - המוות השחור, השפעת הספרדית והטיפוס - אספר בפרק שתשמעו מיד, ובעיקר על ההשפעות שהיו למגיפות האלה על ההיסטוריה בכללותה. קצת פרופורציה לא תזיק. והסיבה השלישית היא שגם אני בבידוד. אז אני לא יכול להקליט כרגע פרקים חדשים. אתמול בלילה גיליתי שמישהו שנסע איתי באותה הרכבת חלה בקורונה, ועכשיו אני יושב לי בעליית הגג בבית, במבצר הבדידות שלי. זה מה יש. הפרק הזה הוקלט, כאמור, לפני כמעט 11 שנים, אז אני מקווה שתסלחו לרן הטירון על השגיאות בקריינות ותקלות עריכה קלות פה ושם. התוכן שווה את זה, אני מבטיח. האזנה נעימה? לא בטוח. מעניינת - בואו נגיד. רן לוי 05:32 כולנו יודעים שהמין האנושי אינו חסין מפני הכחדה. נכון, יש לנו את מוח מפותח שמעניק לנו יתרון אדיר על פני הדינוזאורים, אבל אפשר לדמיין כמה תרחישים מסוכנים עבורנו. התנגשות של אסטרואיד ענק בכדור הארץ, למשל, או פרץ של קרני גמא הרסניות מכוכב שמסיים את חייו אי שם בסביבה הקרובה של מערכת השמש. מגיפה קטלנית כזו שתחסל את האנושות כולה היא עוד תרחיש אפשרי שכזה. ישנו הבדל מהותי בין התנגשות באסטרואיד ענק, למשל, להתפרצותה של מגיפה קטלנית. בעוד שאת השפעותיו של הראשון אנחנו יכולים רק לשער מתוך עדויות עקיפות, הרי שאת השפעתה של המגיפה אין צורך לנחש. צריך רק לפתוח את ספרי ההיסטוריה. מגיפות קטלניות, הרסניות ואכזריות פקדו את האנושות אלפי פעמים מאז הומצא הכתב, ובני כל התקופות תיארו בפירוט את ההתרחשויות. והסיפורים שהם העבירו לנו הם תמיד, ללא יוצא מן הכלל, איומים. בפרק הזה נביא את סיפורן של שלוש מהמגיפות הקשות ביותר שחווה המין האנושי. רן לוי 06:42 מגיפה היא התפרצות פתאומית של מחלה זיהומית מידבקת. המחלה מתפשטת במהירות בקרב האוכלוסייה ופוגעת בחלק גדול ממנה. מגיפה יכולה להיות מקומית (אפידמיק) או בעלת תפוצה כלל עולמית חוצת יבשות וגבולות, ואז היא נקראת פנדמיק. יש לציין שאין הכרח שהמחלה תפגע במיליוני קורבנות בכדי להיחשב כמגיפה - זה יותר עניין של ציפייה. אנחנו מצפים משפעת שתהיה נפוצה, כך שמיליון חולים ברחבי העולם בקושי יעוררו עניין מיוחד. כלבת, לעומת זאת, אמורה להיות נדירה ביותר; אפילו עשרה חולים באזור גיאוגרפי מצומצם ידאיגו מאוד את רשויות הרפואה. בפרק הזה בחרתי להתמקד באותן מגיפות שהיו אדירות ממדים, מגיפות פנדמיות שהפילו אינספור קורבנות והטילו את חתיתן על האנושות. הסיבה לכך פשוטה: מגיפה שככזו היא טראומה, שריטה עמוקה ומכאיבה בתודעה הקולקטיבית שלנו. במקרים רבים המגיפה השפיעה על ההיסטוריה האנושית ועל ההווה שלנו יותר מכל מלך, קיסר או מצביא. רן לוי 07:51 300 השנים שקדמו למאה ה-14 היו שנים נוחות במיוחד מבחינה אקלימית. הטמפרטורה הממוצעת באירופה הייתה גבוהה בכמעלה אחת מהמקובל בימינו. שינוי של מעלה אחת אינו נשמע מרשים במיוחד, אבל הייתה לו השפעה מצטברת. קרחונים רבים נסוגו צפונה וחשפו אדמות חדשות אותן ניתן היה לעבד. האוכלוסייה גדלה בהתאם. בתחילת המאה ה-14 נסתיימה החגיגה. הטמפרטורות חזרו להיות קרירות ואפילו קרירות יותר מהרגיל. זו הייתה תחילתו של 'עידן הקרח הקטן' - הוא נמשך בהפסקות עד אמצע המאה ה-19. בתוך פרק זמן קצר יחסית הצטמצמו שטחי המרעה והחקלאות, וכמות המזון הזמין לאוכלוסייה המורחבת הצטמצמה בהתאם. רעב ומחסור - תנאים אידיאליים להיווצרות מגיפה. אל אוזניהם של אנשי ימי הביניים החלו מגיעות שמועות אודות אסון נורא שמתחולל בהודו ובמזרח הרחוק. כרגילן של שמועות, הן קיבלו חיים ונפח משל עצמן. היו כאלה שאמרו שמחלה איומה חיסלה את כל תושביה של הודו והאדמה שם נותרה שוממה. אחרים שמעו שאש ואבנים לוהטות הומטרו מן השמיים והשמידו ערים שלמות על יושביהן. רן לוי 09:10 בשנת 1347 השיגה המציאות את השמועות. ספינות סוחר מהמזרח הרחוק שעגנו בנמלי איטליה פלטו מתוכן מלחים חולים מאוד. היו להם גושים גדולים ונפוחים על עור הצוואר, מתחת לבית השחי ובמפשעה, והם סבלו מחום גבוה, הקאות ושלשולים. בחלק מהמקרים קיבל העור גוון סגול-שחור וריח מבאיש עלה מהבשר ומנוזלי הגוף. בתוך שבוע רובם כבר היו מתים, אבל לא לפני שהדביקו את יושבי הערים אליהן הגיעו. מאיטליה ומדינות הבלקן התפשטה המגיפה לכל רחבי אירופה במהירות מסחררת. בכל מקום אליו הגיעה הביאה עמה אסון נורא. מתוך כל חמישה אנשים שלקו במחלה המסתורית, ארבעה היו מתים בתוך ימים. מפריז, בה חיו 100,000 איש באותם הימים, נפטרו 800 איש מדי יום. אחוז מהאוכלוסייה! מחצית מהתושבים בסך הכל. כפרים שלמים נמחקו מהמפה. במקומות סגורים כמו מנזרים ובתי כלא, שיעורי התמותה התקרבו ל-100 אחוזים. אוכלוסייתה של אנגליה הצטמצמה מ-7 מיליון איש ל-2 מיליון בלבד. זהו נתון מדהים שניתן לעכל אותו רק אם מדמיינים בעיני רוחנו את מדינת ישראל, למשל, מתרוקנת מכל התושבים שאינם גרים באזור המרכז. סך הכל כשליש מאוכלוסייתה של אירופה נספתה. רן לוי 10:38 מגיפות לא היו דבר חדש באירופה כמובן, אבל מעולם ככל שהזיכרון האנושי ידע לספר לא הופיעה מגיפה כה איומה וקטלנית. 'המוות השחור', כפי שחונתה המגיפה הזאת מאוחר יותר, היכה באירופה במשך ארבע שנים בלבד, אבל השלכותיו והשפעותיו ניכרו עוד מאות שנים לאחר מכן. נסו לדמיין לעצמכם מה עבר בראשם של בני אותה התקופה כאשר המוות היכה מסביבם ללא רחם. איש, כך נדמה, לא היה חסין מפניו. מהאביון הפשוט ביותר ועד הארכיבישוף - לא הייתה משפחה שנותרה שלמה. לא היה יישוב שגופות לא נערמו בו בקברי אחים מאולתרים, וצחנת המוות הנוראית לא עמדה ברחובותיו. הנה תיאור שמסר אחד מאלה ששרדו: 'הם מתו במאותיהם ביום וגם בלילה, והם הושלכו לשוחות פתוחות וכוסו באדמה. וברגע ששוחות אלה התמלאו, קברים נוספים נחפרו. ואני, אנגולו די טורה, קברתי את חמשת ילדיי במו ידיי'. רן לוי 11:41 המרקם החברתי של ימי הביניים הלך והתפורר ככל שהתקדמה המחלה. העשירים שיכלו להרשות זאת לעצמם ברחו אל אחוזות מבודדות וחוות נידחות. לעניים במרכזי הערים לא היה לאן לברוח ואפילו במותם לא מצאו מנוחה. רוב הכמרים סירבו להגיע אל ביתם של הנפטרים כדי לערוך שם טקסי אשכבה מחשש שיידבקו בעצמם. עבור הגוססים האדוקים, פירוש הדבר היה איבוד הסיכוי היחיד שלהם להגיע לגן עדן לאחר מותם. רבים מהם היו מבועתים מהגורל הצפוי להם. בלחץ העם, התירו גומיי כנסייה גם למי שאינו כומר מוסמך לקיים טקסים דתיים. באנגליה הסכים אחד הבישופים לאפשר גם לחילונים גמורים להאזין לווידוי אחרון של ארז דווי, ואם לא היה גבר בסביבה לטובת העניין - אפילו לאישה. רן לוי 12:29 את כולם הטרידה מאוד השאלה: מהו מקורה של המגיפה? זמן לא רב לאחר שפרצה המגיפה, ביקש פיליפ השישי מלך צרפת מהפקולטה לרפואה באוניברסיטת פריז חוות דעת לגבי העניין. הרופאים שקלו את העניין, ניתחו את התסמינים, בחנו את הראיות באופן מדוקדק, ולבסוף הגיעו למסקנה כי התחברות משולשת של שבתאי, צדק ומאדים באזור מזל דלי היא שאחראית לאסון. אבל אל ניתן לחוות הדעת המשעשעת הזאת לתת לנו את הרושם הלא נכון. הרופאים בימי הביניים צברו לא מעט ידע שימושי. הם הבינו את ההשפעות השונות של התזונה על הגוף, ידעו לטפל בעצמות שבורות, לעקור שיניים ולאבחן מחלות באמצעות דגימות שתן. הם ידעו להכין תערובות צמחים לשיכוך כאבים ואפילו לבצע השתלות עור בסיסיות. אבל כאן ניתן להבחין בהבדל המהותי ביניהם לבין הרופאים בתקופות מאוחרות יותר: כשהגיעו לקצה גבול הידע הקיים, הם לא היססו לפנות אל העל-טבעי. אסטרולוגיה ורעיונות דומים התקבלו כהסברים אפשריים בהחלט למחלות לא מוכרות. רן לוי 13:35 כשאתם מזמינים מרצה לאירוע חברה, יום עיון או אירוע פרטי, אתם רוצים להיות בטוחים שמדובר במרצה טוב, שהרי הצלחת האירוע כולו תלויה ברוב המקרים באיכות המרצה. המגישים של רשת עושים היסטוריה הם מקצוענים חסרי פשרות שמדברים אל עשרות אלפי אנשים בכל שבוע. דפנה ליאל, דורון פישלר, בועז קרפל, חן פלדמן, עמית בן דור וגם אני. לפרטים והזמנת הרצאה, בקרו ב-speakers.ranlevi.com. רן לוי 14:10 תרופות של ממש למוות השחור לא היו. למרות שחלק מהרופאים ניסו משחות ותמיסות מצמחים אקזוטיים, מתכות נדירות ואפילו אבקה כתושה מאבני חן יקרות. הדעה הרווחת הייתה שהמוות השחור מתפשט באמצעות 'אוויר רע'. הפתרון היה לפזר את האוויר הרע באמצעות מקלות של קטורת ריחנית או מטפחות טבולות בתמציות פרחים שהונחו על הפה. היו אנשים שהאמינו שקולות חזקים יבריחו את המוות. בחלק מהערים צלצלו פעמוני הכנסייה הגדולים ללא הרף. קמעות, לחשים וקסמים מכל סוג, מין וצבע נוסו ללא הועיל. רן לוי 14:47 פשוטי העם שהעקרונות הנוצריים של חטא ועונש היו צרובים עמוק עמוק בתוך תודעתם היו משוכנעים ללא צל של ספק שהמוות השחור הוא עונש מאלוהים. באותה התקופה הגיעו השיא והשחיתות של הכנסייה הקתולית לשיא חסר תקדים. הכמרים והקרדינלים כבר לא התביישו לרדוף אחר תענוגות החיים לעיני כל. ללבוש בגדים יקרים שרכשו מתרומות העניים, לנאוף, להוליד ילדים בלתי חוקיים וכמובן - פסגת השחיתות: מכירת מחילות. האפיפיור והקרדינלים העניקו תמורת סכום נאה מכתב רשמי שבו הם מאשרים שאלוהים (או ליתר דיוק נציגיו עלי אדמות) מוחלים למשלם על חטאיו ושערי גן עדן שוב נפתחו עבורו. לא משנה איזה פשע מחריד ביצעת - רצח, בגידה, גניבה מכל סוג - אם היית עשיר, הכנסייה סלחה לך. השחיתות דרדרה את התדמית של הכנסייה לשפל המדרגה, ואז הגיע המוות השחור. הכמרים מתו כמו כולם. הנזירים מתו כמו כולם. הקרדינלים - אלה שלא ברחו לבתי הנופש המבודדים שלהם - מתו כמו כולם. הציבור הרחב לא היה צריך הסברים. כולם הבינו שאלוהים מאס בסירחון המוסרי שעולה מהכנסייה, ומבול המוות שהוא מוריד על האנושות אינו מבחין בין נוצרי טוב לנוצרי רע. רן לוי 16:10 מחשבות אלה הביאו לשתי תגובות אפשריות. חלק מהאנשים פיתח ציניות אדירה כלפי הכנסייה, אלוהים והחיים בכלל. באווירה שבה אדם יכול למות בכל רגע נתון, צריך לנצל את החיים וליהנות מהם בלי חשבון. ניתן להבחין בהלך המחשבה הזה במוטיב אמנותי שהיה נפוץ באותם הימים - 'דנס מקאברה' (ריקוד המוות). בציורים והרגים מופיעה דמותו של מלאך המוות בדמות שד או שלד האוחז קלשון כשהוא מוביל אחריו אל הקבר תהלוכה של שלדים מרקדים מכל שכבות העם: כמרים, אצילים, נערות יפות ואיכרים פשוטים. הציור המסוגנן הזה מעביר היטב את התחושה שכולנו מאוחדים במוות ללא יוצא מן הכלל. אצל מי שאיבדו את האמונה בכוחה או בחוכמתה האינסופית של הכנסייה הנוצרית נזרעו זרעי המחשבה החופשית שמהם נבטו כעבור זמן לא רב עידן וחוכמת הרנסנס. רן לוי 17:06 התגובה השנייה הייתה הפוכה: ניסיון לפייס את האל בכל דרך אפשרית. היו כאלה שחזרו בתשובה, נשאו תפילות וסבלו צומות ותעניות, והיו כאלה שהעדיפו את הדרך הקלה: לרצוח יהודים. הרי היהודים הם אלו שרצחו את ישו. כולם ידעו שהם מרעילים את בארות הנוצרים והם גם עסקו בהלוואת כספים תמורת ריבית - עיסוק שנחשב על פי הדוקטרינה הנוצרית הרשמית לחטא חמור במיוחד. בערים רבות התנפלו ההמונים המטורפים על היהודים ושרפו, תלו או הטביעו אותם. בשטרסבורג, לדוגמה, הועלו על המוקד 2,000 יהודים ביום אחד. המציאות שמאחורי הסיבות לפוגרומים הייתה טרגית במיוחד: ליהודים לא הייתה ברירה אלא לעסוק בהלוואה בריבית, מכיוון שכל הגילדות של בעלי המלאכה לא הסכימו לקבל יהודים לשורותיהן. העובדה שלא נטו להשתמש בבארות המשותפים הנוצריים הייתה בעקבות הדרישות ההלכתיות לניקיון. השלטונות שיתפו פעולה עם הפוגרומים במקרים רבים כדי שיוכלו להחרים את רכושם של היהודים ולבזוז אותו. רן לוי 18:10 תת-תופעה מרתקת במיוחד של החזרה בתשובה הייתה עלייתן של כיתות ההלקאה העצמית. חברי הכיתות הללו, שפרחו באווירה הכללית של סוף העולם, ניסו לשכנע את אלוהים לסלוח לאנושות באמצעות חיקוי ייסוריו של ישו. הם היו עוברים מעיר לעיר בתהלוכות של מאות בני אדם, שרים מזמורי תפילה ומלקיים את עצמם בשוטים ובמקלות עד זוב דמם. כשהיו מגיעים לפסוק מתאים בתפילה, היה עליהם ליפול על הרצפה ולזחול עליה גם אם תחתיהם באותו הרגע היו אבנים חדות, קוצים דוקרים או ביוב פתוח. המונים היו מתקבצים בכל מקום שהתהלוכות הללו היו עוברות בו, מעודדים את הסובלים, מאכילים אותם ומעניקים להם מתנות שונות. ניתן לחשוב בטעות שהכנסייה תוקיר את ההקרבה והסבל של הצועדים, אבל ההפך הוא הנכון. הכיתות הללו היוו איום ישיר על מעמדה של הכנסייה, מכיוון שהם טענו בפה מלא שהן - ולא הכנסייה המושחתת - עומדות להציל את האנושות מכליה. לציבור הרחב היה ברור מאוד מי באמת מתאמץ כדי לפייס את האל ומי לא, ואנשים פשוט הפסיקו להעניק תרומות לכמרים ולנזירים. איום זה גרר תגובה מהירה ואלימה מצד הוותיקן. האפיפיור הוציא צווים בהולים המכריזים על חברי הכיתות ככופרים ואויבי הנצרות האמיתית במירכאות, ורבים מהם נאסרו או הוצאו להורג. זה היה סופן של כיתות ההלקאה העצמית פחות או יותר. רן לוי 19:33 למוות השחור הייתה השפעה אדירה על מהלך ההיסטוריה. במערב אירופה, שם היכתה המגיפה באופן הקשה ביותר, נוצר חוסר משווע בידיים עובדות שיחרשו את השדות העזובים. כתוצאה מכך עלה הביקוש לאיכרים על ההיצע, והאצילים בעלי האדמות היו מוכנים לשלם להם סכומים גבוהים יותר ולהעניק להם תנאי חיים טובים יותר. רכוש רב - בתים, תכשיטים, אדמות וכדומה - נותרו ללא בעלים, והאיכר העני שהשכיל להשתלט עליו הפך בן לילה לעשיר מאוד. השלטונות ניסו להיאבק במגמה זו ואפילו נחקקו חוקים שאסרו על הווסל לעזוב את אדונו או לדרוש משכורת גבוהה יותר, אך כל זה לא הועיל בכלום: מאזן הכוחות החל נוטה לטובת השכבות החלשות יותר של העם וכוחה של האריסטוקרטיה ירד. במזרח אירופה, לעומת זאת, היכן שהאוכלוסייה הייתה דלילה יותר, התמותה הייתה פחותה. האצילים שמרו על כוחם והליברליזציה התעכבה במאות שנים ביחס למערב. רן לוי 20:31 ואחרי כל זה, מה היה הגורם האמיתי למוות השחור? תסמיני המחלה מצביעים על אשם ברור: חיידק בשם 'ירסיניה פסטיס' שהועבר באמצעות עקיצת פרעוש. הפרעושים נישאו על ידי חולדות ששגשגו בזוהמה ששררה בערי ימי הביניים. זאת ועוד, החתולים נחשבו לבני בריתו של השטן, ובאווירת העליהום הכללית חוסלו אף הם בסיטונאות, כך שהחולדות נהנו מחיים נטולי דאגות. לשלא יאשימו אותי בגזענות בין-מינית, ראוי לציין שגם הפרעוש סבל לא מעט מהחיידק שנשא. ירסיניה פסטיס חוסמת את מערכת העיכול של הפרעוש המסכן ומונעת ממנו ליהנות ממזונו. הפרעוש נושך את קורבנותיו עוד ועוד, מנסה לשווא להשביע את רעבונו, ובדרך זו מאפשר למוות השחור להתגלגל מדם לדם. רן לוי 21:22 מגיפת המוות השחור התרחשה לפני למעלה מ-600 שנה והיא עדיין צרובה עמוק בזיכרון הקולקטיבי שלנו. מה הפלא, תשאלו. מגיפה כה הרסנית, ברור שלא נשכח אותה כל כך מהר. ברור? האומנם? לפני פחות מ-80 שנה השתוללה בעולם מגיפה שחיסלה בין 25 ל-50 מיליון בני אדם - עד פי ארבעה ממספר קורבנות המוות השחור, וככל הנראה המגיפה שגבתה את מספר הקורבנות הגדול ביותר מאז ומעולם. למרות זאת, במשך רוב שנות המאה ה-20 מעטים שמעו אודות 'השפעת הספרדית'. רק ב-20 השנים האחרונות החלו אפידמיולוגים לחקור את השפעת הספרדית ברצינות הראויה, ועד אז היא הייתה כמעט אלמונית. מהו פשר ההבדל הזה? איך קורה שמגיפה מהמאה ה-14 מוכרת וידועה יותר ממגיפה של המאה ה-20 שהייתה גם קטלנית ממנה? התשובה לשאלה הזו כפולה: היא מורכבת מהרקע ההיסטורי של התפשטות המחלה ומפריצת דרך מפתיעה ובלתי שגרתית בתחום הגנטיקה. רן לוי 22:38 שנת 1918 הייתה אמורה להיות שנה שמחה. מלחמת העולם הראשונה, המלחמה הגדולה וההרסנית ביותר בהיסטוריה האנושית עד אז, עמדה על סף סיום. בעלות הברית התקדמו לקראת ניצחון ברור, הרבה בזכות הצטרפותה של ארצות הברית למערכה. אבל חייליה של ארצות הברית הביאו איתם עוד משהו לאירופה פרט לאומץ לב ורוח קרב רעננה: זן חדש של שפעת. מקורה של שפעת זו הוא ככל הנראה במחנות הצבא בקנזס, אבל כדרכן של מחלות מידבקות קשה מאוד לאתר בוודאות את הרגע או המקום בו הופיע לראשונה. כשנשלחו החיילים אל החזיתות השונות ברחבי אירופה התקדמה השפעת יחד איתם והגיעה לכל פינה על הגלובוס - מהאיים הבודדים ביותר של האוקיינוסים ועד הצפון הקפוא. רן לוי 23:27 בחודש מאי שנת 1918 התפרצה המחלה במלוא עוזה בספרד. 8 מיליון בני אדם נפטרו שם בתוך חודש אחד בלבד. הווירוס כבר הפיל חללים במקומות אחרים בעולם, אבל הייתה זו הפעם הראשונה שהווירוס החדש הצליח להגיע אל כותרות העיתונים. מכאן ואילך זכתה המגיפה החדשה לכינוי 'השפעת הספרדית'. השפעת דילגה מעיר לעיר ומדינה למדינה. אחוזי התמותה כתוצאה מהשפעת היו נמוכים - 2.5 אחוזים, דהיינו חמישה מתים על כל 200 חולים. אבל המספרים היבשים מטעים, הם לא חושפים את התמונה האמיתית. שיעורי התמותה של שפעת רגילה הם אחד לאלף. כולנו יודעים עד כמה שפעת מידבקת. במשרד סגור הסיכוי שלך לקבל שפעת הוא כמעט 100 אחוז. בכל חורף חדרי המיון מתמלאים חולים עד להתפקע. על פי ההערכות כחצי מכלל האנושות חלתה בשפעת הספרדית - כמיליארד בני אדם. במצב הזה אפילו אחוזי תמותה נמוכים הופכים למספר מפלצתי כמעט בלתי נתפס של קורבנות. רן לוי 24:31 בארצות הברית מתו קרוב ל-700,000 איש ותוחלת החיים הממוצעת צנחה בבת אחת ב-10 שנים. הרופאים המעטים שלא גויסו למאמץ המלחמתי ונשארו לטפל בעורף היו חסרי אונים. לא הייתה תרופה או חיסון לשפעת והמוות פחות או יותר בא בחטף. סיפור אנקדוטלי מספר על ארבע נשים שהתיישבו לשחק ברידג' בערב ועד הבוקר שלוש מהן היו מתות. מרבית החולים מתו ממחלות שתפסו טרמפ על השפעת והגוף החלש, כמו דלקת ריאות למשל. ועדות חירום הוקמו כדי לטפל במצב. סטודנטים הוצבו בבתי חולים כדי למלא את מקומם של רופאים החסרים, והציבור נקרא להימנע מהתכנסויות. לחנויות היה אסור להכריז על מבצעי מכירות כדי שלא למשוך יותר מדי קונים בבת אחת. לוויות - לא יותר מ-15 דקות. מפעלים ומקומות עבודה נתבקשו לפתוח את יום העבודה בשעות שונות כדי להקל על שעת העומס של התחבורה הציבורית. הרכבות במיוחד נחשבו לאיום חמור בגלל הצפיפות והעדר האוורור. בפנסילבניה נסגרו כל בתי הספר, התיאטראות והמסבאות, ומי שהתעטש מבלי לכסות את פיו היה צפוי לקנס גבוה ואפילו לעונש מאסר. הציבור הרחב שיתף פעולה עם הגזירות הרבות וקיים אותן, למרות שהן הגבילו מאוד את החירות האישית של כל אזרח. המלחמה מעבר לים תרמה למצב רוח מגויס ופטריוטי שבמובן מסוים תרם לצייתנות הכללית. הציבור גם היה מחונך יותר מבעבר לגבי גורמי מחלות, דרכי הדבקה וכללי היגיינה נחוצים. רן לוי 26:04 השפעת הספרדית גוועה מאליה בשנת 1920. מאז היא כמעט ולא נחקרה לעומק. סיבה ברורה לכך היא הקרבה למלחמת העולם הראשונה שהייתה התרחשות דרמטית מאוד ומשכה אליה את תשומת ליבם של מרבית ההיסטוריונים. סיבה נוספת, ברורה פחות, נובעת מאופייה של השפעת. משפעת רגילה מתים בעיקר תינוקות וזקנים - אוכלוסיות פגיעות מטבען. השפעת הספרדית, לעומת זאת, פגעה כמעט אך ורק בצעירים בגילאי 20 עד 40. כ-99 אחוזים מהנפטרים היו מתחת לגיל 65. באופן בלתי מפתיע, גברים בגילאי 20 עד 40 היו גם רובם המכריע של חללי המלחמה. המתים האלה והמתים האלה התערבבו זה בזה והיה קשה להפריד בין גורמי המוות. מדוע הייתה השפעת הספרדית כה קטלנית ומדוע מתו ממנה דווקא הצעירים והבריאים? אלו שאלות חשובות שנותרו ללא מענה במשך זמן רב, עד שצירוף נדיר של עקשנות ומזל הפך את הקערה על פיה. רן לוי 27:11 בשנת 1949 היה יוהאן הולטין, שוודי שהיגר לארצות הברית, סטודנט למיקרוביולוגיה ותורת הנגיפים. אחד המרצים שלו חזר וטען במהלך ההרצאות שהמפתח להבנת הקטלניות של מגיפת השפעת הספרדית נמצא בנגיפים שעשויים להימצא בגופותיהם של קורבנות המחלה שנקברו באדמה קפואה. הקור העז, כך טען המרצה, עשוי לשמר את הזן הייחודי הזה ולאפשר למדענים לחקור אותו באמצעות טכנולוגיה שלא הייתה קיימת בשנות העשרים. דבריו של המרצה פרטו על מיתרים מתוחים במוחו של הולטין. הוא ידע שזה יהיה הנושא של עבודת המחקר שלו. רן לוי 27:54 באותה שנה יצאו הולטין ואשתו לטיול באלסקה הצפונית. בעיר פיירבנקס פגש הולטין את אוטו גייסט, אנתרופולוג מקומי. השניים שוחחו על השפעת של 1918 והאנתרופולוג סיפר לו על כפר קטן בשם 'ברביג מישן' שנפגע קשות מהמחלה. 72 מתוך 80 התושבים בכפר הקטן מתו בשפעת ונקברו בחיפזון על ידי מסיונרים וחיילים מהצבא. הולטין הבין מיד שברביג מישן עונה על שתי דרישות מרכזיות של המחקר שלו: שיעורי תמותה גבוהים וקבורה באדמה קפואה. גייסט הפגיש בינו לבין מסיונרים אשר חשפו בפני הולטין את רישומי הכנסייה ללידות ופטירות בברביג מישן. הרישומים הכילו מידע מפורט על הנפטרים, כולל מקום קבורתם. רן לוי 28:41 שנתיים לאחר מכן, ב-1951, טס הולטין לברביג מישן והביא עמו את גייסט ושני חוקרים נוספים. הוא קיבל את ברכתם של המנהיגים המקומיים והחל במלאכה. החוקרים הקימו מדורה גדולה מעל קבר האחים, ולאחר שהאדמה תחתיה הפשירה, הם החלו לחפור. נדרשו להם יומיים של חפירה מאומצת כדי לחשוף את הגופה הראשונה. כפי שקיווה הולטין, הקור שימר את הגופות היטב. הוא נטל דגימות מרקמות הריאה של ארבע גוויות, סגר את קבר האחים וחזר אל מעבדות האוניברסיטה. כאן כבר לא שיחק לו המזל. הטכנולוגיה של שנות ה-50 לא הייתה מתקדמת דיה כדי להפיק נגיף חי מהרקמות שהביא עמו. לאחר ניסיונות רבים וכושלים, נאלץ הולטין לבסוף להרים ידיים; הוא היה בטוח שהתעלומה הזו לא תיפתר לעולם. 47 שנה חלפו להן. רן לוי 29:43 בשנת 1997 היה דוקטור ג'פרי טאובנברגר פתולוג מולקולרי שעמד בראש מחלקת המחקר הפתולוגי של צבא ארצות הברית. מספר שנים קודם לכן נשטפו לחוף האוקיינוס האטלנטי גופותיהם של דולפינים רבים. מחלה מסתורית חיסלה מחצית מאוכלוסיית היונקים הימיים הללו. ג'פרי רצה מאוד לאתר את גורם המחלה, אבל זה לא היה קל. גופותיהם של הדולפינים כבר היו במצב של ריקבון מתקדם, דבר שהקשה מאוד על איתור הנגיף. ג'פרי ועמיתיו למכון פיתחו שיטת עבודה חדשה לגמרי שאיפשרה להם למצות את ה-DNA של הנגיפים גם מרקמות פגומות במיוחד. בעזרת שיטה זו הצליחו החוקרים לחשוף את זהותו של הווירוס שהיה אחראי למותם של הדולפינים. רן לוי 30:31 פתולוגיה על דולפינים זה נחמד, אבל לצבא האמריקאי יש דברים קצת יותר טובים לעשות עם הכסף שלו. ג'פרי הבין שאם לא ימצא שימוש מעשי לשיטה שהמציא, הברז של התקציב ייסגר מהר מאוד וכל העבודה תרד לטמיון. ג'פרי החליט לנסות את השיטה שלו על השפעת הספרדית. למזלו, עובדי המכון לפתולוגיה שמרו דגימות של רקמות שנים ארוכות לאחר הניתוח שלאחר המוות, והוא הצליח לאתר רקמות של שני חיילים שנפטרו מהמחלה. למרות הזמן הרב שחלף מאז אוחסנו הדגימות, ג'פרי הצליח למצות מהן פיסות זעירות של הקוד הגנטי של וירוס השפעת. זה היה סימן מעודד מאוד לגבי יכולותיה של השיטה שלו, אבל זה לא היה מספיק. כדי להשלים את כל הרצף הגנטי של וירוס השפעת הספרדית, צעד הכרחי בדרך לחקר מעמיק של הווירוס, הוא היה זקוק לדגימות נוספות. בהעדר תוצאות ממשיות, העיתונות המדעית לא התרשמה במיוחד. ג'פרי כתב מאמר אודות השיטה החדשה שלו, אבל המגזין הנחשב Nature דחה אותה על הסף. Science, מגזין חשוב נוסף, הסכים לפרסם רק חלק קטן ממנו. רן לוי 31:43 בביתו שבסן פרנסיסקו ישב יוהאן הולטין, עכשיו כבר בן 72, ונהנה מחייו כפנסיונר, וקרא בשקיקה את מאמרו של ג'פרי טאובנברגר ב-Science. בזמן שחלף מאז הביקור בברביג מישן, הוא נטש את חקר המגיפות ועבר לעסוק בבטיחות תנועה, אבל המגיפות היו סוג של חיידק שהולטין לא יכול היה להשתחרר ממנו. ג'פרי כתב על הקשיים בהשגת דגימות איכותיות מווירוס השפעת הספרדית, והולטין ידע בדיוק היכן ניתן למצוא אותן. הוא שלח לג'פרי מכתב בו תיאר את מחשבותיו. אפשר לדמיין מה עבר במוחו של הפתולוג כשקרא את מכתבו של הולטין. האם הקשיש השוודי באמת יודע על מה הוא מדבר או שאולי יש לו עסק עם אדם קצת לא מאוזן? האם זה אמיתי? בערך באותו הזמן הייתה משלחת חוקרים שיצאה לנורווגיה לחפור את קבריהם של כמה כורים שמתו בשפעת הספרדית; המשלחת הזאת תוכננה במשך שנים ועלתה מיליוני דולרים, ובכל זאת לא השיגה את התוצאות הרצויות. הולטין תכנן לקחת את כל 3,200 הדולר של קרן הפנסיה שלו ולצאת למסע צלב פרטי בחזרה אל ברביג מישן. שום דבר מזה לא נשמע הגיוני. אבל לג'פרי לא היה מה להפסיד ולהולטין אי אפשר היה לעצור. רן לוי 33:01 הוא חזר לברביג מישן, קיבל בשנית את אישור מנהיגי המקום ופתח את קבר האחים. בעומק של כשני מטרים מתחת לאדמה גילה הולטין גופת אישה עבת בשר, שהחוקר העקשן כינה בחיביבות 'לוסי'. שכבות השומן עזרו לשמר את הרקמות העדינות בקור המקפיא, והולטין הסיר כמה דוגמאות מרקמת הריאה של לוסי. את הרקמות שלח ישירות אל ג'פרי באמצעות שלושה שירותי דואר שונים: FedEx, UPS ודואר רגיל, כדי שחס וחלילה לא תלכנה הדוגמאות הנדירות לאיבוד. ג'פרי קיבל את הרקמות ומיד ניגש לעבודה. בעזרת השיטה שפיתח, הצליח למפות את כל רצף המידע הגנטי של וירוס השפעת הספרדית. זהו הישג מדהים בהתחשב בעובדה שמדובר בזן של שפעת שנעלם לפני כמעט 80 שנה. כשהוא מצויד במפת הגנים של הווירוס, החלו ג'פרי ועמיתיו לחקור את הווירוס לעומק. רן לוי 34:02 עד מהרה התברר כי מקורו של זן השפעת הזה הוא בציפורי הבר. זו לא הייתה מסקנה מפתיעה; כמעט כל מגיפות השפעת מתחילות מהתפרצות אצל עופות או חזירים. וירוס השפעת מסוגל לדגור בתוך קרביהם של בעלי חיים אלו במשך תקופות ארוכות מבלי להפריע להם, ובזמן הדגירה הווירוסים מתחלקים ומתרבים. מדי פעם בפעם נופלות שגיאות בשכפול והתאים החדשים שונים במקצת מהתא המקורי שיצר אותם. רוב המוטציות גורמות למותם של הווירוסים הפגומים, אבל פה ושם נוצרת מוטציה שמעניקה לווירוס זהות אחרת. הוא משתנה מספיק כדי שמערכת החיסונית של בני האדם כבר לא תוכל לזהות אותו ולהילחם בו ביעילות. שגיאות העתקה בקוד הגנטי הן תופעה מוכרת מאוד ושכיחה בכל תא, אבל בבעלי חיים מורכבים ישנם מנגנונים בתא שמטרתם לנפות, לתקן את השגיאות הללו. נגיף השפעת לעומת זאת הוא פשוט מדי, אין לו מנגנונים שכאלה, לכן קצב המוטציות שבו גבוה באופן דרמטי מזה של יצורים אחרים. לתקופת הדגירה הארוכה אצל החזירים והעופות יש תרומה נוספת לשרידותו של נגיף השפעת: אם שני נגיפים חודרים לאותו התא בו-זמנית, הם מחליפים ביניהם חומר גנטי. שוב רוב הצאצאים של ערבוב שכזה לא שורדים, אבל המעטים ששורדים מסוגלים להתגבר ביעילות רבה יותר על ההגנות שהגוף מפעיל כנגדם. רן לוי 35:28 במקרה של נגיף השפעת הספרדית, למוטציה שאיפשרה לו להתפשט בקרב בני האדם הייתה השפעה דרמטית. כשנגיף חודר לתא בריא, הוא מבצע עליו השתלטות עוינת. הנגיף מזריק את ה-DNA שלו אל התא ומכריח את בתי החרושת להתחיל ולייצר חלבונים על פי הוראותיו שלו. מכיוון שהיה בידיהם את הקוד הגנטי השלם של הווירוס, החוקרים הצליחו לגלות אילו חלבונים הוא מייצר בתוך התא, ובכך לפתור ככל הנראה את חידת השפעת הספרדית. רן לוי 36:00 כשהגוף מזהה גוף זר, כמו נגיף השפעת למשל, מתעוררת בו תגובה חיסונית. תאים מיוחדים שמכונים ציטוקינים מאותתים לגוף לשלוח עוד ועוד תאי דם לבנים אל האזור הפגוע כדי להשמיד את התוקפים. הם גם גורמים להיווצרותם של ציטוקינים נוספים. בדרך מתקיימת בגוף לולאת משוב שמגבילה את כמות הציטוקינים. חלבונים מסוימים מאותתים למערכת החיסונית 'היי, די, יש די והותר ציטוקינים, אפשר להפסיק ולייצר חדשים'. אבל החלבונים שייצר נגיף השפעת הספרדית קלקלו את לולאת המשוב הזו. עוד ועוד ציטוקינים נוצרו בדם ללא שום הפרעה, והציטוקינים הללו אותתו למערכת החיסונית לשלוח עוד ועוד תאי דם לבנים וכמובן ציטוקינים חדשים, וכן הלאה וכן הלאה. התופעה הזו מכונה 'סערת ציטוקינים', והיא למעשה תגובת יתר של מערכת החיסון. תגובת יתר היא זו שהחלישה את קורבנות השפעת הספרדית ואיפשרה למחלות כמו דלקת ריאות להשתולל בהן מפריע. כצפוי, המערכת החיסונית נמצאת בשיא אונה אצל צעירים בגילאי 20 עד 40, לכן גם תגובת היתר חזקה ביותר באוכלוסייה הזו והם היוו את רוב הנפגעים מהמחלה. סדרת המאמרים שכתבו ג'פרי ועמיתיו נחשבת לפריצת דרך אדירה בחקר המגיפה וזיכו אותו בתוארי כבוד ופרסים רבים. קריין 37:32 פעם יכולת להיות איכר ולעבוד כל היום עם המזמרה, עם הטורייה או עם הסוס ולחרוש. והיום חקלאות זה עסק שמישהו שהוא לא יותר טוב מבינוני אין לו שום סיכוי לשרוד. זה חיים ק., מגדל צאן ממושב לכיש. הוא ועוד חקלאים רבים מכל תחומי החקלאות הם האורחים בפודקאסט החדש: 'מזון למחשבה'. האתגרים של החקלאי הישראלי רבים וייחודיים, ובפרקי הסדרה אנחנו נשמע מהם על החיים ועל העבודה שלרוב שזורות זו בזו. את מזון למחשבה, הפודקאסט של 'אמבר' על חקלאות ישראלית, ניתן למצוא באפליקציית הפודקאסטים החדשה של רשת עושים היסטוריה כמו גם ביישומון ההסכתים הנוספים. רן לוי 38:31 טיפוס, המגיפה השלישית עליה נדבר, שונה מאוד מהשתיים הקודמות. השפעת הספרדית הייתה התפרצות אדירה וחובקת עולם, אבל נמשכה שנתיים בלבד. החיידק שהיה אחראי למוות השחור התפרץ כמה עשרות פעמים לאורך ההיסטוריה, אבל את חותמו האמיתי על ההיסטוריה הוא הטיל במגיפה קטלנית אחת באמצע המאה ה-14. הטיפוס לעומת זאת היא מחלה שמלווה אותנו במשך אלפי שנים. רן לוי 39:03 התפרצות טיפוסית של מגיפת הטיפוס היא מקומית והיא אינה נמשכת זמן רב, אבל היא קטלנית ביותר. שמה השני של מגיפת הטיפוס היא 'מחלת המחנות', על שום מאפיין אחד בולט ביותר שלה: כמעט בכל מקום בו היו מרוכזים אלפי אנשים, כמו למשל מחנות צבא לקראת מלחמה, שם היה מופיע הטיפוס. מכיוון שהטיפוס קשור באופן הדוק כל כך לקונפליקטים ולמלחמות, יש לו השפעה אדירה על ההיסטוריה. במקרים רבים מתו יותר חיילים מטיפוס בכל אחד מהצדדים הלוחמים מאשר בקרבות עצמם. כדי להדגיש את העובדה הזאת עוד פעם: לא משנה עד כמה חזק היה הצבא, כמה אמיצים היו לוחמיו וכמה כריזמטיים היו הגנרלים - הטיפוס הוא זה שהיה קובע כמה חיילים בכל צד יישארו עומדים על רגליהם, ומכאן מי ינצח את המלחמה. כפי שמיד ניווכח, ייתכן ולטיפוס הייתה השפעה גדולה יותר על מהלכה של ההיסטוריה האנושית, השפעה סמויה ומתמשכת, מאשר שתי המגיפות האחרות על כל קטלניותן. רן לוי 40:06 בשנת 430 לפני הספירה הייתה מלחמת ספרטה באתונה בעיצומה - זו השנה השנייה. הספרטנים צרו על אתונה, אבל מאזן הכוחות נראה דווקא נוטה לכיוונם של האתונאים. הצי החזק שלהם, הכוח הימי שהפך את אתונה למעצמה אזורית כה חשובה, העיק מאוד על כוחות היבשה של ספרטה, ונראה שהמצור לא יחזיק מעמד זמן רב. אבל דווקא בנקודת זמן קריטית זו התפרצה מגיפה נוראית בין חומותיה של אתונה. אין לנו דרך לקבוע בוודאות שהמגיפה הזו הייתה אכן הטיפוס, אבל תסמיניה של המגיפה דומים מאוד לאלו של הטיפוס. המחלה מופיעה בהתחלה כמו סוג של שפעת, וכעבור זמן מה מופיעה פריחה על כל הגוף. בשלבים הסופיים החולה סובל מחוסר שינה, הזיות ורגישות לאור. הפירוש המילולי של המילה 'טיפוס' היא עשן או ערפל - רמז לערפול הכרה שתוקף את החולה בימיו האחרונים. רן לוי 41:06 השפעתה של המגיפה על אתונה הייתה איומה. כשליש מהתושבים מתו, והנותרים איבדו את כל הלכידות החברתית שהיא קריטית כל כך בעיצומה של מלחמה. הדיווחים מאותה תקופה מספרים על אנשים רבים שהשילו מעצמם כל עול. מכיוון שהם היו כל כך בטוחים שהם עומדים למות, הם בילו את ימיהם בבילויים, זלילה והשתוללות כללית. רבים הפסיקו לסגוד לאלים או להקריב להם קורבנות, ובין החיילים הרבים שמתו במגיפה היה גם פריקלס, מצביאה הגדול של אתונה. אין ודאות שאתונה הפסידה את המלחמה אך ורק בעקבות התפרצות של המגיפה, אבל ברור שזו החלישה אותה מאוד ותרמה לכך שאתונה איבדה את השפעתה באזור הים האגאי לתמיד. רן לוי 41:51 ב-1489 ניסו הספרדים לגרש את הפולשים המוסלמים מארצם. 25,000 חיילים ספרדים הטילו מצור על גרנדה - מוצב חשוב של המוסלמים על אדמת ספרד. לפתע התפרצה מגיפת הטיפוס וחיסלה בבת אחת 17,000 חיילים מהכוח התוקף. לצורך השוואה, בכל הקרבות עד אז נהרגו כ-3,000 חיילים בלבד. הצבא הספרדי המבוהל התפזר לכל עבר, גרנדה ניצלה וההשפעה המוסלמית נותרה בספרד למשך 100 השנים הבאות. רן לוי 42:24 ב-1560 פלשו הטורקים העות'מאנים להונגריה, המעוז המזרחי ביותר של הנצרות באירופה. הנוצרים הזרימו כוחות צבא גדולים כדי להדוף את הפולשים, אבל 30,000 חיילים מהצבא האוסטרו-הונגרי מתו מטיפוס בתוך שלושה חודשים בלבד, לכן הונגריה נפלה לידי הטורקים כפרי בשל. שש שנים מאוחר יותר הצליח הקיסר מקסימיליאן השני לאסוף צבא גדול כדי לסלק את הטורקים. הוא פלש להונגריה ונראה היה שידם של הנוצרים הייתה על העליונה. היו אפילו תוכניות לפלוש לטורקיה עצמה - ליבה של האימפריה העות'מאנית - ומשם אולי להמשיך לארץ ישראל ולחדש את מסעות הצלב. אבל על גדות נהר הדנובה שוב התפרצה מגיפת טיפוס במחנה של הצבא הנוצרי. הלוחמים המבוהלים נטשו את המערכה ומקסימיליאן השני נאלץ לחתום על הסכם שלום עם הסולטן העות'מאני. רן לוי 43:19 נפוליאון הגדול נחשב לאחד מגדולי המצביאים בכל הזמנים ולא בכדי. פרט לידע הטקטי והאסטרטגי שלו, נפוליאון גם הבין את חשיבותם של מספר דברים שגנרלים אחרים זלזלו בהם. מוכרת מאוד האמרה המפורסמת שלו 'הצבא צועד על קיבתו', המתייחסת לחשיבותה של השרשרת הלוגיסטית להצלחתו של הצבא. נפוליאון גם הבין עד כמה חשובים הטיפול הרפואי בחיילים והיגיינה במחנות הצבא. הוא הקים בתי חולים ניידים והקפיד מאוד על התנהגות היגיינית של חייליו. רן לוי 43:54 ב-1812 אסף נפוליאון את אחד הצבאות הגדולים ביותר שנראו אי פעם: 600,000 איש. ה'גרנד ארמה' המפורסם חצו את אירופה בדרכם אל רוסיה ומשם, כך קיווה בונפרטה, להודו. אבל כדי להגיע לרוסיה צריך לחצות את פולין, וזו לא הייתה משימה פשוטה. דרכי העפר המשובשות של פולין לא התאימו לעגלות של הצרפתים. בפני נפוליאון עמדו שתי ברירות: להאט את הקצב כדי לאפשר לאספקת המזון להדביק את טורי החיילים המתקדמים, או לדהור קדימה ולקוות שהעגלות תצלחנה להשיג אותם. הוא בחר באפשרות השנייה. רופאי הצבא הזהירו את נפוליאון שהכפרים העניים בפולין מלאים במחלות, והמצביא לקח את האזהרות ברצינות. הוא אסר על החיילים ליצור קשר עם המקומיים בשום פנים ואופן עד כדי עונש מוות למפרי פקודה. אבל עגלות האספקה פשוט לא עמדו בקצב, וכשחיילים רעבים, הם רעבים. שום תקנות או פקודות לא ממלאות את הקיבה בצהריים, והכוחות הצרפתיים התפשטו על הכפרים המקומיים. מהפשיטות הללו הם חזרו עם מזון וגם עם טיפוס. בחודש הראשון מתו קרוב ל-80,000 חיילים. ככל שהתקדם הצבא לכיוון מוסקבה, הקור הלך וגבר והאנשים הצטופפו סביב מדורות. צפיפות וטיפוס הן מילים כמעט נרדפות. 300,000 איש - מספר כמעט בלתי נתפס - מתו עד שהגיע נפוליאון לבירתה של רוסיה. כשחזר לצרפת בתום הקרבות, רק 20,000 נותרו בחיים מהגרנד ארמה המפואר. רן לוי 45:34 למגיפת הטיפוס יש כינוי נוסף: 'קדחת הכלא'. בכל מה שקשור בצפיפות וזוהמה, מחנות צבאיים נראים כמו צימר מפנק ביחס לבתי הכלא של פעם. לפי ההערכות הרשמיות של השלטונות האנגליים באמצע המאה ה-18, כרבע מכלל האסירים מתו מטיפוס. זאת אומרת, מי שהוחזק בכלא עד ליום המשפט קיבל למעשה עונש מוות. הנחמה היחידה לחוסר הצדק הזה הייתה שגורמי אכיפת החוק לא התחמקו בעצמם מהמגיפה. העצורים שהיו מגיעים לבית המשפט היו מדביקים את כולם בטיפוס. פעם אחר פעם התפרצה מגיפת הטיפוס בבתי המשפט של לונדון. ב-1577, בעת משפטו של אחד רולנד וואקס שהואשם בהעבת המלכה, מתו 300 איש מהמחלה, כולל השופט וראש המשטרה. רן לוי 46:26 אז מהו בעצם הטיפוס ומדוע הוא פורח כל כך בתנאי צפיפות ודווקא? אחד החוקרים הראשונים של המחלה היה רופא צעיר בשם הווארד ריקטס. ריקטס היה מוכשר ומסור ביותר לעבודתו, עד כדי שהיה מזריק לעצמו רעלני מחלות כדי לבחון את השפעתם. ב-1910 הוא ניצל חופשה מהאקדמיה כדי לצאת למקסיקו על חשבון זמנו הפרטי ולחקור שם התפרצות של מגיפת הטיפוס. ריקטס עשה תגלית חשובה ביותר: הוא הבין שהטיפוס מועבר מאדם לאדם באמצעות כינים. אבל לפני שהספיק להמשיך ולחקור, נדבק בטיפוס בעצמו ומת. חמש שנים מאוחר יותר, ב-1915, יצאו שני רופאים נוספים: סטניסלב פון פרובזאק, חוקר צ'כי, והנריקה דה-רושה הברזילאי לחקור התפרצות טיפוס בבית כלא גרמני. שניהם לקו בטיפוס, אבל רק דה-רושה שרד את המחלה. כעבור שנה הצליח הנריקה דה-רושה לבודד את החיידק האחראי למחלה ואז הוא קרא לו 'ריקטסיה פרובזאקי', על שמם של שני עמיתיו ששילמו בחייהם על תעוזתם. רן לוי 47:35 כיני הגוף שוכנות בבגדים, בדרך כלל באזורים שצמודים ביותר אל העור. הכינים זקוקות לחום הגוף של האדם כדי לשרוד ולגישה נוחה אל העור אותו הן נושכות כדי למצוץ את הדם. הכינים שנגועות בחיידק הטיפוס מפרישות אותו בצואה שלהן, וכשאדם מגרד את מקום הנשיכה הוא מורח את הצואה על הפצע וכך חודר החיידק אל הגוף. כינים באופן עקרוני אינן יעילות בהעברת מחלות. הן זוחלות באיטיות ממקום למקום, ואם הנושא שלהן מת מטיפוס וטמפרטורת הגוף שלו יורדת, הכינים מתות יחד איתו. אבל במחנות צבא צפופים המצב משתנה באופן דרמטי: בגלל הקרבה הגדולה בין בני האדם והבגדים שעוברים מאחד לשני, הכינים מסוגלות לעבור מנשא לנשא בתדירות גבוהה והטיפוס יחד איתם כמובן. רן לוי 48:28 במלחמת העולם השנייה, לאחר שהסיבה למחלה הובנה היטב, היו התפרצויות מעטות יחסית של טיפוס. חומרי הדברה כמו DDT וחיסונים שפותחו במהירות חיסלו את המגיפה כמעט לגמרי. ליהודים במחנות הריכוז לא היו חיסונים או חומרי הדברה, ומאות אלפים מהם מתו מטיפוס. אנה פרנק, למשל, הייתה אחת מקורבנות המחלה. התמונות המפורסמות של המוני גופות שמושלכות בערימה זו על זו הן של קורבנות הטיפוס. רן לוי 48:58 אבל למרות כל האמור לעיל, כדאי לרגע להרים את הראש ולראות את מגיפת הטיפוס מנקודת מבט מעט שונה - נקודת מבטה של הכינה. בסופו של דבר חיידק הטיפוס הורג גם אותה, ולא רק את הנשא. היטיב להסביר זאת אחד מחוקרי המחלה שכתב כך: 'הכינה חולקת איתנו את חוסר המזל בכך שגם היא קורבן לחיידק הטיפוס. אם הכינים מסוגלות לחוש בפחד, הרי שהסיוט הגדול ביותר שלהן הוא הפחד שיום אחד ימצאו את עצמן בקרבתו של אדם נגוע בטיפוס. האדם עשוי לשרוד את המחלה, אבל הכינה שתמצוץ את דמו נידונה לאבדון. בתוך שמונה ימים היא נעשית חולה. בתוך עשרה ימים היא נמצאת בכאבי תופת, ויומיים לאחר מכן נשמתה הקטנה פורחת ממנה. בני אדם נוטים לבחון את הטבע דרך עיניים אגוצנטריות. עבור הכינה, אנחנו הם שליחי המוות'. רן לוי 50:04 עד כאן לפרק הזה. אם הקורונה לא תביא לנו הפתעות נוספות, אני מקווה לחזור עם פרקים חדשים בקרוב. עושים היסטוריה הם גיא בינון ואיתמר סוויסה בעריכה, שרה סילבצקי מנהלת הקהילות ומנהלת הציוד המשפחתי, אביב שם טוב מנהל המכירות, רועי לוי מנהל הפיתוח העסקי, דני טימור המנהל העסקי, ואני רן לוי כותב ומגיש - לבד בעליית הגג. אנחנו נשתמע בשבוע הבא. רן לוי 50:38 לא לא לא, לא, זה רק משהו נכנס לי לגרון. לא, אין לי קורונה, בחיי! אני לא לא צריך להפציץ את הבית. לא צריך, נשבע לכם, אין לי קורונה, אני לא יכול לאאא!
        ]]></content:encoded>
    </item>
    
    <item>
        <title>[עושים היסטוריה] 304: לא רציונלי, חוץ מבאינדיאנה - על פי (Pi), הקבוע המתמטי המפורסם ביותר</title>
        <link>https://mat-mo.github.io/podtext/episodes/vshym-hystvryh/vshym-hystvryh-304-l-rtsyvnly-khvts-mbyndynh-l-py-pi-hqbv-hmtmty-hmpvrsm-byvtr.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-304-l-rtsyvnly-khvts-mbyndynh-l-py-pi-hqbv-hmtmty-hmpvrsm-byvtr.html</guid>
        <pubDate>16 במרץ 2020</pubDate>
        <description>Transcript for [עושים היסטוריה] 304: לא רציונלי, חוץ מבאינדיאנה - על פי (Pi), הקבוע המתמטי המפורסם ביותר from עושים היסטוריה</description>
        <content:encoded><![CDATA[
            Ran 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה, תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע או עשיתם פאוז או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Narrator 00:15 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran 02:31 שלום וברוכים הבאים לעושים היסטוריה, פרק 304. לא רציונלי חוץ מבאינדיאנה - על פאי, הקבוע המתמטי המפורסם ביותר. שידור חוזר. שלום, נגיף הקורונה ממשיך לעשות לכולנו צרות, וגם אנחנו בעושים היסטוריה מתמודדים עם הצרה הזו. אני עדיין בבידוד וכל צוות הרשת שלנו עבר לעבוד מהבית. אז בינתיים אני ממשיך להוציא שידורים חוזרים של פרקי ארכיון של עושים היסטוריה, והפעם פרק שראה אור לראשונה באוגוסט 2008. בחרתי את הפרק על פאי כיוון שלפני יומיים ב-14 במרץ 2020 חל יום הפאי הבינלאומי. לא שמתם לב? אי אפשר להאשים אתכם, כל הערוצים מדברים רק על קורונה קורונה ועוד קורונה. אז אני מזמין אתכם לשכוח מהצרות ולצלול אל העולם האידיאלי והטהור של המתמטיקה. בסוף הפרק אחזור אליכם עם תוספת מיוחדת על מספר מיוחד אחר, הקבוע המתמטי e, שהוא הרבה פחות מפורסם מפאי אבל לא פחות חשוב ומרתק ממנו. האזנה נעימה. Ran 04:26 השנה היא 2326 לספירה והמקום החללית אנטרפרייז במסלול סביב כוכב הלכת אורגליוס 2. קפטן קירק והקצין הראשון שלו ספוק ניצבים בפני בעיה חמורה. ישות מסתורית משתלטת על אנשי הצוות של החללית וגורמת להם לרצוח אנשים אחרים בברוטליות וללא סיבה. בניסיון למנוע רציחות נוספות קירק מורה לדוקטור מקוי, רופא הספינה, להזריק תרופת הרגעה לכל אנשי הצוות. הישות הרצחנית מתחמקת, משתלטת על מחשב החללית ובכך מאיימת על הצוות ועל כוכב הלכת כולו. קירק מוכרח למצוא דרך להשבית את המחשב. ספוק ניגש אל המסך ואומר: מחשב, זוהי פקודת חובה מסוג A, חשב עד הספרה האחרונה את ערכו של פאי. האויב המופתע נאלץ לנטוש את המכונה המקולקלת ואז נתפס ומושמד. Ran 05:40 מה יש בו בקבוע המתמטי המכונה פאי שהצליח להוריד על ברכיו את המחשב החזק של האנטרפרייז מהסדרה המיתולוגית מסע בין כוכבים? כדי לענות על שאלה זו הבה נחזור כמה אלפי שנים אחורה אל מצרים העתיקה. אלכסנדר הנרי ריינד לא היה מתמטיקאי, הוא היה עורך דין סקוטי גבה קומה צעיר וטיפוסי של אמצע המאה ה-19 בעל חיבה מיוחדת לתרבות המצרית העתיקה. ריינד סבל ממחלת ריאות קשה ורופאיו המליצו לו לשהות באקלים היבש. עבור ריינד זו הייתה סיבה מצוינת לחצות את הים התיכון דרומה. באחד משיטוטיו בשווקים הסואנים של העיר לוקסור הזדמן ריינד לדוכן עתיקות והבחין ביריעת פפירוס גדולה ברוחב של כשישה מטרים. פפירוסים כאלה, שלרוב נגנבו מאתרים ארכיאולוגיים, צצו מדי פעם בשווקים. ריינד בחן את הפפירוס בקפידה והחליט לרכוש אותו. בלא יודעין, ההחלטה הרגילה הזו הייתה כרטיס הכניסה של עורך הדין הצעיר אל ההיסטוריה, שכן פפירוס ריינד מכיל, כך נתגלה מאוחר יותר, את הערך המוקדם ביותר ככל הידוע של הקבוע המתמטי המפורסם מכולם פאי. Ran 06:50 ריינד לא זכה ליהנות מתהילתו כיוון שמחלתו הכריעה אותו כשהיה בן 30 בלבד, אבל הפפירוס שרכש נחקר ביסודיות רבה לאורך השנים. הממצאים מעלים כי פפירוס ריינד נכתב כמעט 1700 שנה לפני הספירה והוא עצמו העתק של פפירוס עתיק יותר שנכתב כנראה 300 שנה קודם לכן. ערכו של פאי כפי שנקבע במסמך העתיק הוא 3.16, רחוק רק באחוז אחד בלבד מערכו האמיתי הידוע לנו היום. כפי שמעיד פפירוס ריינד, המצרים הקדמונים וגם הבבלים לפניהם הבחינו בתכונה משונה ומרתקת של מעגלים. אם מודדים את היקף המעגל ומחלקים אותו בקוטר של המעגל, יתקבל מספר קבוע. לא משנה אם העיגול קטן כמו בייגלה או גדול כמו חומת העיר, התוצאה של החילוק של ההיקף בקוטר תהיה תמיד אותו המספר. Ran 07:51 העובדה שפאי מופיע בכל העיגולים, קטנים וגדולים, קרובים או רחוקים, סיקרנה מאוד את המדענים הראשונים. הם ניסו להבין האם לפאי יש משמעות עמוקה יותר לגבי היקום שלנו. אפשר להבין אותם, דמיינו את עצמכם פוסעים ברחוב ומכל חלון של כל בית תלוי דגל ישראל. אחרי כמה עשרות בתים ודאי תתחילו לשאול את עצמכם אם ישנה סיבה לתופעה הזו שמחברת בין המוני בתים שלכאורה אינם קשורים זה לזה. ייתכן ומחקר מדוקדק יותר יעלה שהיום הוא יום העצמאות, מסקנה חשובה שאולי לא הייתם מגיעים אליה אילולא שמתם לב לדגלים שעל החלונות. למתמטיקאים הראשונים הייתה גם סיבה מעשית טובה לנסות לחשב את פאי בדיוק רב ככל הניתן. הכלכלה הקדומה הייתה מושתתת ברובה על חקלאות וחישוב שטחי הגידול שגבולותיהם לא תמיד היו ישרים כסרגל וגם אורכן של תעלות ההשקיה הפתלתלות היו תמיד בעלי חשיבות מכרעת עבור החקלאים. Ran 08:54 אך חישוב המדויק של פאי היווה בעיה קשה מאוד עבור המצרים וקודמיהם שכן הוא אינו מספר שלם אלא שבר, שלוש וקצת. בהיעדר הידע המתמטי הדרוש הם יכלו להיעזר רק במדידות שנעשו בפועל לצורך העניין, מדידות שמטבע הדברים היו גסות ולא מדויקות. גם ליורשיהם האינטלקטואלים של המצרים, היוונים, היו סיבות טובות לחשב את פאי. פיתגורס, אוקלידס וחבריהם עסקו בפתרונה של חידה עתיקת יומין ששורשיה לוטים אי שם בערפילי ההיסטוריה - חידת ריבוע המעגל. Narrator 09:35 פעם יכולת להיות איכר ולעבוד כל היום עם המזמרה, עם הטוריה או עם הסוס ולחרוש. והיום חקלאות זה עסק שמישהו לא יותר טוב מבינוני אין לו שום סיכוי לשרוד. זה חיים קה, מגדל צאן ממושב לכיש. הוא ועוד חקלאים רבים מכל תחומי החקלאות הם האורחים בפודקאסט החדש: מזון למחשבה. האתגרים של החקלאי הישראלי רבים וייחודיים ובפרקי הסדרה אנחנו נשמע מהם על החיים ועל העבודה שלרוב שזורות זו בזו. את מזון למחשבה, הפודקאסט של אמבר על חקלאות ישראלית, ניתן למצוא באפליקציית הפודקאסטים החדשה של רשת עושים היסטוריה, כמו גם ביישומון ההסכתים הנוספים. Ran 10:35 השאלה שהציקה לפילוסופים היוונים הייתה זו: האם ניתן לצייר ריבוע אשר שטחו שווה לשטח של מעגל? מעבר לאתגר האינטלקטואלי היה זה ניסיון אמיתי להבין את גבולותיה של התיאוריה המתמטית המתקדמת ביותר באותה התקופה, הגיאומטריה האוקלידית. במילים אחרות, אילו מושגים מתמטיים ניתן להביע כנקודות במישור או במרחב, כציורים וצורות, ואילו לא. הבעיה היא שכדי לצייר ריבוע ששטחו זהה לשטח מעגל צריך לדעת במדויק את שטחו של המעגל. שטח זה נתון לפי הנוסחה פאי כפול ריבוע הרדיוס, משמע חובה עלינו לגלות את ערכו של פאי. Ran 11:18 ארכימדס מסירקוזה היה זה שהצליח ליישם את העקרונות הגיאומטריים לצורך חישובו של פאי. הוא סירטט עיגול וסביבו שני מצולעים שווי צלעות, אחד בתוך העיגול והשני מחוצה לו. את היקפם וקוטרם של המצולעים קל היה לחשב באמצעות גיאומטריה פשוטה. ארכימדס הוכיח שהשניים מהווים חסם תחתון וחסם עליון להיקפו של העיגול שבעצם כלוא ביניהם. באופן זה הגיע ארכימדס למסקנה כי פאי הוא בערך 3.14. אם כי גם ארכימדס ידע שאין זה ערכו האמיתי או אפילו ערכו הסופי של קבוע זה. עדות לחשיבות של פריצת הדרך של ארכימדס ניתן למצוא בעובדה שבמשך יותר מ-1500 שנה איש לא הצליח לחשב את פאי בדיוק גבוה יותר. Ran 12:11 פריצת הדרך הגדולה השנייה התרחשה רק לקראת תום ימי הביניים עם תחילתו של עידן הרנסאנס. במתמטיקה זו הייתה תחילתו של שינוי כיוון דרמטי, דרך אחרת לגמרי להבין מספרים - המצאת החשבון האינפיניטסימלי. המילה אינפיניטסימלי כוללת שתי מילים: אינפיניטי - אינסוף, וסמול - קטן. צירוף של שתי המילים הללו מעיד כי ענף זה של המתמטיקה עוסק בחישובים של אינסוף מספרים שהולכים ונעשים קטנים יותר ויותר. Ran 12:47 הקשר בין החשבון האינפיניטסימלי ופאי נתגלה עד מהרה. התברר שניתן לחשב את פאי לפי סדרה אינסופית של מספרים שהולכים ונעשים קטנים יותר. למשל 4 פחות 4/3 ועוד 4/5 פחות 4/7 ועוד 4/9 וכן הלאה וכן הלאה עד אינסוף. ככל שנשקיע זמן רב יותר בחיבור ובחיסור סדרת המספרים הזו נקבל ערך מדויק יותר של פאי. השיטה האינפיניטסימלית לחישוב פאי הייתה התקדמות משמעותית, אבל חלפו עוד כמה וכמה שנים עד שהמתמטיקאים הצליחו ליישם אותה בהצלחה כדי להתעלות על הישגו של ארכימדס. כל החישובים הללו של חיבור וחיסור וחוזר חלילה היו עבודה סיזיפית של ממש. נדרשו למעלה מ-300 חיבורים וחיסורים כאלה כדי למצוא את ערכו של פאי עד לשתי ספרות אחרי הנקודה בסך הכל. רק כששיכללו המתמטיקאים את יסודות התיאוריה שלהם קיבלו סוף סוף כלים חזקים יותר מאי פעם לאיתור שיטות חדשות לחישוב פאי. שיא חדש רדף שיא חדש, נוסחאות מבריקות החליפו נוסחאות מבריקות אחרות. 1500 שנה החזיק שיאו של ארכימדס, אך בתוך 200 שנה בלבד הצליחו המדענים לחשב את פאי עד לספרה המאה אחרי הנקודה. Ran 14:12 אך בל נטעה לחשוב שהמשימה הפכה לקלה יותר. עדיין נדרשו תעצומות נפש אדירות מצד המתמטיקאי שיחליט לקחת על עצמו את המשא הכבד של חישוב פאי. נדמה שאין שום חוקיות הגיונית בתוך ערכו של פאי. ספרה אחר ספרה וחישוב אחר חישוב איש לא הצליח למצוא שום סדר פנימי או היגיון שחבוי בתור המספרים הארוך הזה, רק אקראיות קופצנית ומתסכלת: 3.1415926535897932384626433832795028841971693993710... במצב כזה קל מאוד לעשות טעות קטנה בחישוב אחד מתוך אלפים ואז לקבל ערך שגוי לחלוטין של פאי. Ran 15:09 האנגלי וויליאם שנקס שקד על פאי במשך 15 שנים רצופות במאה ה-19 והגיע עד למקום ה-707 אחרי הנקודה. רק 70 שנה לאחר מכן גילו חוקרים אחרים שלשנקס הייתה טעות קלה באחד מחישוביו וכל הספרות החל מהמקום ה-527 היו מוטעות. גם המתמטיקאי לודולף ואן קולן השקיע את מרבית זמנו בחישוב פאי עד לספרה במקום ה-35 אחרי הנקודה. הוא היה כל כך גאה בהישג הזה, שהיה הטוב ביותר במאה ה-17, עד שביקש שיחרטו את הערך של פאי על מצבתו. Ran 15:50 מדוע התאמצו המתמטיקאים לחשב את פאי? איזו תכלית יש למרדף אחר מספר שנדמה שאין לו סוף? הרי אין שימוש מעשי לידיעת ערכו של פאי עד ל-100 ויותר מקומות אחרי הנקודה. לצורך הדגמה, אם היינו רוצים לחשב את היקפו של עיגול שמקיף את היקום כולו, די בדיוק של פאי עד המקום ה-39 אחרי הנקודה. רבים האמינו שהמרדף הזה הוא חסר תועלת. אפילו אייזק ניוטון הגדול, שניסה את כוחו והצליח להגיע עד הספרה ה-15 לפני שעצר, היה מעט נבוך לגבי כל העניין. "אני מתבייש לספר לכמה ספרות הגעתי", התנצל ניוטון, "לא היה לי משהו מעניין יותר לעשות באותו הזמן". Ran 16:35 חלק מהמתמטיקאים שהקדישו את מרצם לחישובו של פאי רצו לגלות אם חבויה חוקיות מסוימת לספרות האקראיות לכאורה של פאי. חוקיות שכזו, אם ישנה, עשויה להתגלות כרמז לתובנות מעמיקות יותר על היקום שסביבנו. עבור מתמטיקאים אחרים הערך לא היה המטרה כי אם הנוסחה. המתמטיקאים מאוד מעריכים את האלגנטיות והיופי שבנוסחאות שלהם ומנסים תמיד למצוא שיטות יעילות ויפות ומקוריות יותר לחישוב פאי. מניע זה סייע מאוד במה שנתברר בעתיד דווקא למהנדסי המחשב של המאה ה-20. Ran 17:16 היו גם מי שביקשו להתגבר על הקשיים בדרך עוקפת. בשנת 1897 פנה רופא מקומי שהיה גם מתמטיקאי חובב, אדווין גודווין שמו, לחברי האספה הכללית של מדינת אינדיאנה שבארצות הברית. הוא דיווח להם שהצליח לפתור את חידת ריבוע המעגל, החידה המפורסמת שטרדה את מנוחתם של המתמטיקאים עוד מימיו של ארכימדס. הפתרון של גודווין היה פשוט למדי - הוא החליט שערכו של פאי הוא 3.2 וזהו. כשערכו של פאי ברור וידוע, אין שום בעיה לסרטט ריבוע בעל שטח זהה לזה של מעגל. מחשבים את ריבוע הרדיוס של המעגל ומכפילים ב-3.2. גודווין הציע לחוקק בחוק מדינה את הפתרון שלו. לא ברור מה היה אמור להיות עונשו של מי שיעבור על החוק. Ran 18:10 חברי האספה הכללית של אינדיאנה העבירו את הצעת החוק לוועדה לתכנון תעלות השקיה, כמובן בחירה ברורה והגיונית. לחבריה של הוועדה הזו היה מספיק שכל בקודקוד כדי להעביר את העניין כולו אל ועדת החינוך. הוועדה שהייתה אמונה על חינוכם של ילדי אינדיאנה לא מצאה שום סיבה להתנגד לקביעת ערכו של פאי שכן, ואני מצטט: "ערכו הנוכחי של פאי הוא כה מסובך ונפתל עד שאינו שימושי כלל וכלל". משם עלתה הצעת החוק אל האספה הכללית של המדינה ושם עברה פה אחד באפס מתנגדים. או אז ההצעה הועברה מעלה לסנאט של אינדיאנה לאישור סופי לפני הכנסתה לספר החוקים של המדינה. Ran 18:57 בליל ההצבעה על אישור החוק הזדמן לבניין הסנאט במקרה פרופסור קלרנס ואלדו, מתמטיקאי מקצועי מהאוניברסיטה המקומית שהגיע כדי להשגיח באופן אישי על התקציב של המוסד שלו. מישהו דחף לידיו את הצעת החוק והציע לו לגשת ולברך את הממציא בר המזל. ואלדו, ששמע על הצעת החוק, סירב ואמר שהוא כבר מכיר מספיק משוגעים תודה רבה. הוא הצליח לשכנע את חברי הסנאט לגנוז את הרעיון המטופש. Ran 19:31 אדווין גודווין כאמור לא היה היחיד שניסה לפתור את חידת ריבוע המעגל. למעשה כל כך הרבה פתרונות והצעות הוגשו לאקדמיה הצרפתית למדעים ולחברה המלכותית הבריטית עד שבשלב מסוים הכריזו שני המוסדות הללו שלא יקבלו יותר הצעות לפתרון. המסמר הראשון בארון המתים של חידת ריבוע המעגל ננעץ בשנת 1761 כאשר יוהאן למברט, מתמטיקאי שוויצרי פורץ דרך שתרם רבות לתחומי האסטרונומיה והאופטיקה, הצליח להוכיח שפאי אינו מספר רציונלי. מספר רציונלי הוא מספר שניתן לייצגו כשבר, למשל 5/8 או 1/4. אם לא ניתן לכתוב את פאי כשבר כפי שהוכיח למברט, אזי הוא אינסופי, הספרות שאחרי הנקודה ממשיכות וממשיכות לאין קץ. Ran 20:24 תעודת הפטירה לחידת ריבוע המעגל הגיעה כ-100 שנים מאוחר יותר בשנת 1882, כשהמתמטיקאי הגרמני פרדיננד פון לינדמן הוכיח כי פאי הוא מספר טרנסצנדנטי. מספר טרנסצנדנטי הוא מספר שאי אפשר להגיע אליו בשיטות המקובלות של חיבור, חיסור, כפל או חילוק. משמע אי אפשר לקחת מספר כלשהו וממנו להגיע באמצעות חישובים לערכו האמיתי של פאי. המשמעות העמוקה יותר היא שלפאי אין ערך אמיתי. נתאמץ ככל שנרצה, נזיע על המחברות ונגלה נוסחאות חדשות, לעולם לא נגיע לערך אמיתי של פאי פשוט מכיוון שאין כזה. Ran 21:12 המתמטיקאים לא היו מופתעים מעובדה זו שכן עצם היותו של פאי מספר אי-רציונלי כפי שהוכח זה מכבר, הרי שאין תקווה לחשב את ערכו הסופי. להוכחה של לינדמן הייתה חשיבות גדולה בעיקר לעניין חידת ריבוע המעגל. כדי לסרטט ריבוע באמצעות סרגל ומד זווית למשל, יש להתחיל מנקודה כלשהי על הדף וממנה לצייר קווים מתאימים. פעולה זו שוות ערך מבחינה מתמטית לחיבור של קואורדינטות או הכפלה שלהם. אם לא ניתן להגיע אל פאי באמצעות חיבור, כפל ודומה, אז גם לא ניתן לסרטט על נייר ריבוע ששטחו כשטח מעגל, הוא כמובן תלוי בערכו של פאי. Ran 21:58 אבל גילויים אלה לא סימנו את סופו של המרדף אחרי פאי ואפילו ההפך מכך. מחשבים הם כלי מצוין לחישובים מתמטיים, אבל חישובו של פאי הוא אתגר קשה מאוד עבורם. זהו חישוב ארוך ונפתל שכל שגיאה זעירה בו מתבטאת בתוצאה שגויה לגמרי. חישוב פאי הוא אתגר הנדסי משמעותי שלפתרונו יש השלכות לגבי הצורה שבה מתכננים ובונים מחשבים עתירי ביצועים. למעשה במשך זמן רב המהנדסים השתמשו בתוכנות לחישוב פאי ככלי לבדיקת מאמץ עבור המחשב, מתוך הנחה שאם הוא שורד את האלגוריתמים התובעניים האלה הוא יסתדר עם כל שאר התוכנות, אולי פרט לווינדוס ויסטה. Ran 22:45 המתמטיקאים ניסו ועדיין מנסים למצוא אלגוריתמים ונוסחאות אלגנטיות ונפלאות שיאפשרו למחשבים לחשב את פאי בדיוק הולך וגובר. המהנדסים מתחרים זה בזה בתכנון או בניית מחשבים טובים, מהירים ומדויקים יותר. ישנן עדיין מספר שאלות בלתי פתורות שנוגעות בעניין זה, כמו למשל האם פאי הוא באמת מספר אקראי או שמא קיימת בו חוקיות סמויה שבאה לידי ביטוי רק בערכים הקטנים ביותר שלו. נכון להיום ידוע ערכו של פאי בדיוק של יותר מטריליון ספרות אחרי הנקודה והוא עדיין אקראי לחלוטין לכל אורך הדרך. Ran 23:26 בשנים האחרונות חלו שתי התפתחויות מרתקות בעולם הפאי. המתמטיקאים ריצ'רד ברנט ויוג'ין סלמיין גילו, כל אחד בנפרד, אלגוריתמים יעילים במיוחד המאפשרים את חישוב ערכו של פאי עד ל-45 מיליוני ספרות אחרי הנקודה בתוך 25 חישובים בלבד. בהשוואה ל-300 החישובים שנדרשו עבור שתי ספרות בלבד אחרי הנקודה לפני 500 שנה, זו התקדמות בלתי נתפסת כמעט. גילוי חשוב נוסף הוא שיטת BBP, על שם ראשי התיבות של מגליה. BBP מאפשרת לנו לעשות משהו שהיה עד כה בלתי אפשרי. עד היום, כדי לחשב ספרה כלשהי של פאי, למשל הספרה במקום המאה אחרי הנקודה, היינו חייבים לחשב את כל 99 הספרות שקדמו לה. טעות אחת בדרך והכל אבוד. שיטת BBP לעומת זאת מאפשרת לחשב כל ספרה רצויה של פאי ללא קשר לקודמותיה. למי שדברים כאלה חשובים לו מאוד, הספרה במקום הקוונטיליון (1 ו-15 אפסים אחריו) אחרי הנקודה היא 0. Ran 24:41 גם ההתעניינות התרבותית בפאי לא דעכה אפילו במעט. מאז שנת 1988 נחגג ברחבי העולם יום פאי הבינלאומי. את החג המיוחד הזה, בלשון המעטה, ייסד הפיזיקאי לארי שואו במסגרת האקספלורטוריום, מוזיאון המדע של סן פרנסיסקו, והוא נחגג ב-14 במרץ. אם נזכור שהאמריקאים כותבים את התאריך הפוך מאיתנו, קודם כל החודש אחר כך היום, נקבל את התאריך 3.14 - אכן צירוף מקרים מדהים. במסגרת אירועי החג נהוג ללבוש חולצות עם הדפסה של ערך מדויק ככל האפשר של פאי (הנה מקרה ייחודי שבו משתלם להיות קצת שמן), ולראות את הסרט אמריקן פאי, לארגן ריצה למרחק של פאי קילומטרים ולאכול פשטידות ואננס. באופן כללי להסתובב במעגלים ולהיראות חנון ככל האפשר. זוגות רומנטיים אל תוותרו על ההזדמנות להתחתן ביום פאי בשעה 1:59 דקות ו-26 שניות. Ran 25:48 גם הזמרת הוותיקה קייט בוש כתבה שיר על פאי, שיר אהבה למתמטיקאי שבו היא שרה בפזמון את פאי עד למקום ה-150 אחרי הנקודה. ללא ספק רעיון נהדר, אבל אולי כדאי שתשקול להחליף את היועץ המדעי שלה - היא טעתה בכ-22 ספרות. אבל יש עוד סוג של חובבי פאי שלוקחים אותו למקום אחר לגמרי. הם נקראים פאיפולוגים, והם מתחרים זה בזה בשינון ערכו של פאי, לזכור אותו בעל פה עד למספר הספרות המרבי. השיטה המקובלת ביותר כדי לשנן את פאי היא באמצעות שירים. השירים הללו נכתבים כך שאורך כל מילה מתאים לספרה. למשל המשפט "How I need a drink", שלוש אותיות, אות אחת, ארבע אותיות וכן הלאה. שירים אלה מכונים פאימות (Piems), על משקל פואמות. השיא העולמי נכון להיום שייך ליפני שזוכר בעל פה את ערכו של פאי עד 100,000 ספרות אחרי הנקודה. הפיזיקאי האמריקאי המפורסם ריצ'רד פיינמן הבחין בעובדה שאיי שם במקום ה-762 אחרי הנקודה נמצא רצף של שש תשיעיות בזו אחר זו. באחת ההרצאות שלו סיפר פיינמן שהוא מעוניין ללמוד בעל פה את כל הספרות עד למקום ה-762 רק כדי שיוכל לקרוא אותם בקול ואז לסיים ב-999999 וכן הלאה וכן הלאה. הומור מיוחד יש לפיזיקאים. Ran 27:26 זהו, עד כאן. מיד נמשיך עם תוספת לפרק ששמעתם על הקבוע e, וגם תשובותיכם לשאלת עושים היסטוריה הקודמת, שאלת עושים היסטוריה חדשה ועוד. אבל ראשית חסות קצרה. Ran 27:41 יש לכם סיפור מעניין במשפחה? סבא גיבור, אמא שעשתה היסטוריה? אני וצוות עושים היסטוריה ניצור עבורכם תוכנית רדיו דוקומנטרית מרתקת וקסומה. familysounds.co.il - סיפור משפחתי. מתנה מדהימה שנשמרת לדורות. Ran 28:02 את הקבוע פאי כמעט כולם מכירים, לפחות בשם. את e לעומת זאת, שהוא קבוע מתמטי חשוב ועקרוני לא פחות מפאי, רק מעטים יחסית מכירים. מדוע? אז פאי, כפי שסיפרתי לכם בפרק, הוא תוצר של תכונה גיאומטרית - חלוקת היקף המעגל בקוטר שלו. לעובדה שמדובר בתכונה גיאומטרית יש שתי השלכות. אחת, קל יחסית להבין מה זה פאי. כל מה שצריך לעשות זה לצייר עיגול ואת הקוטר שלו. שתיים, גיאומטריה היא אחד הנושאים הבסיסיים ביותר במתמטיקה ולכן אנחנו לומדים אותה כבר בבית הספר היסודי אפילו. ב-e לעומת זאת אנחנו נתקלים, אם בכלל, רק בכיתות העליונות של התיכון ובשנה הראשונה באוניברסיטה. ואפילו אם אנחנו כבר לומדים עליו, לא קל להבין במה בדיוק מדובר מכיוון ש-e לא נובע מתוך תכונה גיאומטרית שאפשר להבין אותה באמצעות ציור על לוח. Ran 29:04 אז מה הוא e ולמה הוא כל כך חשוב? ברמה הבסיסית ביותר ערכו של הקבוע e הוא 2.7182818284 והמספר הזה ממשיך וממשיך עד אינסוף ממש כמו פאי. במילים אחרות שניהם מספרים לא רציונליים. אבל ידיעת הערך של e לא עוזרת לנו להבין אותו, בסופו של דבר זה רק מספר. מה שמעניין באמת הוא שכמו פאי, גם e צץ במתמטיקה בכל מיני מקומות שוב ושוב, והעובדה הזו מרמזת על כך שכמו פאי, גם ל-e ישנה חשיבות עקרונית כלשהי ביקום שלנו. זה אומר שאם נבין את המשמעות שלו ומהיכן הוא נובע, נבין משהו עקרוני ובסיסי מאוד לגבי האופן שבו מתנהל היקום שלנו. Ran 29:56 את פאי אנחנו מוצאים היכן שישנם חישובים שקשורים למעגלים או לתנועה מעגלית. אנחנו נמצא אותו בנוסחה שמתארת תנועה של קרוסלה בגן שעשועים וגם בנוסחה שמתארת את התנועה של כוכב הלכת צדק סביב השמש. העובדה שפאי קיים בשניהם מצביעה על כך שלמרות שאחד הוא עיגול קטנטן והשני הוא עיגול ענק, יש ביניהם קשר עמוק ועקרוני - שניהם עיגולים. את e אנחנו נמצא בחישובים שקשורים לצמיחה או לדעיכה. יש המון תהליכים של צמיחה ודעיכה בטבע. למשל התרבות של חיידקים, גדילה של צמחים, התפרקות רדיואקטיבית ועוד אינספור תהליכים שונים ומשונים. על פניו לא צריך להיות קשר בין התהליכים השונים האלה. מה קשורה גדילה של צמחים לקצב ההתפרקות של גוש של אורניום? אבל למרבה ההפתעה, כשאנחנו באים לתאר את התהליכים הללו בנוסחאות, אנחנו מוצאים את e ברבות מהנוסחאות האלה. וכמו במקרה של פאי, העובדה הזו מרמזת על קשר חבוי בין התהליכים השונים. Ran 31:08 אז לצורך ההסבר בואו ניקח דוגמה של תהליך צמיחה פשוט. נניח שיש לי שקל אחד בחיסכון בבנק והריבית על החיסכון היא 100% בשנה. זאת אומרת אחרי שנה יש לי שני שקלים, אחרי שנתיים יש לי ארבעה שקלים וכן הלאה. זה אומר שהכסף שלנו מכפיל את עצמו פי 2 בכל שנה. הצמיחה שתיארתי עכשיו היא נחמדה ואם הבנק שלכם מוכן לתת לכם 100% ריבית על ההשקעה קחו את זה בשתי ידיים. אבל בואו נודה על האמת, לא כך נראים תהליכי צמיחה בטבע. כשעץ גדל הוא גדל בצורה רציפה. זאת אומרת יכול להיות שאחרי שנה העץ יהיה גדול פי 2, אבל זה לא שהעץ היה באותו הגודל כל השנה ואז פוף הכפיל את הגודל שלו בבת אחת בסוף השנה. גם כשגוש אורניום עובר התפרקות רדיואקטיבית זה לא שהוא מחכה כמה זמן ואז חצי מהאטומים שלו מתפרקים בבת אחת. שלא כמו הכסף בתוכנית החיסכון שלנו, תהליכי צמיחה וגדילה בטבע הם כמעט תמיד רציפים ומתמשכים. Ran 32:14 מה היה קורה אם היינו מנסים לחקות את תהליך הצמיחה הרציף הזה בחשבון החיסכון שלנו? זאת אומרת במקום לקבל ריבית של 100% פעם אחת בסוף השנה, ניקח את 100 האחוזים האלה נחלק אותם ל-365 הימים, נקבל משהו כמו 0.27% ביום, ואת הריבית הזו נקבל פעם אחת בכל יום במקום פעם בשנה. זאת אומרת הכסף שלנו יצמח בכל יום קצת כמו גדילה של עץ, במקום לצמוח בבת אחת בסוף השנה. אם נעשה את החישוב הזה, נגלה שבמקום שני שקלים בסוף השנה כמו שהיינו צריכים לקבל במקור, נקבל 2.7182818 וכן הלאה וכן הלאה שקלים. או במילים אחרות נקבל e שקלים. המשמעות שעולה מהדוגמה הזו היא שהמספר e מתאר או קשור בתיאור של תהליכי צמיחה טבעיים. ולא משנה אם מדובר בכסף בבנק או בעלים של עץ. באותו האופן שבו בכל פעם שניתקל בתופעה מעגלית בטבע נמצא בתיאור המתמטי שלה את הקבוע פאי, כך אנחנו גם נמצא את הקבוע e בכל פעם שניתקל בתהליכי צמיחה או דעיכה טבעיים, תהליכים שהם רציפים ומתמשכים. Ran 33:31 המתמטיקאים אוהבים מאוד את הקשרים החבויים האלה. יש משהו קסום בגלות קשר סמוי בין תופעות שלמראית עין נראות מאוד מאוד שונות זו מזו ולמצוא סדר מפתיע בתוך הכאוס. ומעבר לעונג האסתטי שבגילוי הזה, ל-e יש גם משמעויות מעשיות מאוד. החשבון האינפיניטסימלי, אינפי כפי שמכנים את זה לפעמים באוניברסיטה או חדו"א (חשבון דיפרנציאלי ואינטגרלי), הוא ענף של המתמטיקה שעוסק בתהליכים של שינוי. למשל תיאור של תנועה של עצמים, תיאור של שינויים בשדות חשמליים ועוד כהנה וכהנה שינויים. המתמטיקאים יודעים שאם אפשר לתאר תהליך כלשהו באמצעות הקבוע e, כל החישובים הופכים להיות הרבה יותר פשוטים לפתרון. זה כאילו שהכלים המתמטיים שלנו - דיפרנציאציה, אינטגרציה ודומה - מתוכננים במירכאות לעבוד טוב יותר עם e, כמו בורג שהרבה יותר קל להבריג אותו אם יש לך את המברג בגודל שמתאים לו. בשורה התחתונה אם כן, הקבוע e הוא מאפיין של תהליכי צמיחה ודעיכה רבים שאפשר למצוא בטבע, גם כאלה שנראים על פניהם שונים מאוד זה מזה, וגם כלי חשוב בארגז הכלים של המתמטיקאים. Ran 34:50 מה חדש ברשת עושים היסטוריה? בעושות הורות שירי ונני עוזרות לכם להסביר לילדיכם על הקורונה. המצב החריג שאליו נכנסנו יכול להלחיץ את הילדים ולעורר אצלם חרדות ופחדים. בתגובה לבקשות רבות מהמאזינים שירי בכר ונני פילקנשטיין מדברות על איך לדבר עם הילדים על הקורונה, אם וכמה לשתף אותם במידע ואיך להעביר זמן משפחה בלי להשתגע. בעושים רכב - מהפכת המיקרו-מוביליטי: קורקינטים, אופנועים ומה שביניהם. המדרכות והכבישים עמוסים בקורקינטים ואופניים חשמליים שמציפים את רחובות העיר והרגולציה והתשתיות מנסות להדביק את הפער. מה משמעותה של המהפכה הזו? איך נכון למדינה להתמודד איתה? בועז קורפל משוחח עם גיל מלמד, עורך אתר האינטרנט ו-Move שעוסק בתחבורה זעירה. ביחסינו לאן פאולה ולאון מדברים על סגנונות התקשורת השונים וכיצד הם משפיעים על הזוגיות שלנו. איציק לוי, מאמן לתקשורת אפקטיבית, שוחח איתם על מכשולי התקשורת הבסיסיים בזוגיות ואיך אפשר להתגבר עליהם. ואחרון חביב עושים רפואה - האיש של הפושעים חולי הנפש. מדי פעם מזעזעת אותנו כותרת שמודיעה על רצח ברוטלי שקו ההגנה שלו הוא אי-שפיות זמנית. עושים רפואה מארחים את יואל שפרן, קרימינולוג קליני, שמסביר לנו על ההליך שעובר חשוד שעורך דינו טוען שהפשע שביצע בוצע בעקבות מחלת נפש. באילו מחלות הוא נתקל כמטפל וכמאבחן? מה ההבדל בין מחלת נפש להפרעת אישיות? מה קורה לאלו שמוכרים כלא אחראים לפשעם? ולמה לא כל כך פשוט להתחזות לחולה נפש ולהתחמק מהכלא. כל הפודקאסטים של רשת עושים היסטוריה זמינים באתר הבית שלנו ranlevi.com, שם אפשר גם להירשם לרשימת התפוצה בדואר האלקטרוני, וגם באפליקציית עושים היסטוריה באנדרואיד יחד עם שאר הפודקאסטים הישראלים. חפשו עושים היסטוריה בחנות האפליקציות של אנדרואיד. Ran 36:55 לפני שני פרקים בעקבות הפינה של רשות הטבע והגנים על בעיית חיות הבר בערים, ביקשתי מכם לספר לנו על ההיתקלויות שלכם עם חיות בערים ובכלל. אז כפי שציפיתי, קיבלתי די הרבה סיפורים על היתקלויות בחזירי בר, שועלים ותנים, וגם על בעל חיים שלא הזכרנו בפינה של רט"ג, אבל במובנים מסוימים יכול להוות בעיה גדולה יותר מכל אלה - נחש הצפע, הארסי והמסוכן. יונתן חזני סיפר איך כשהוא היה בן 15 הוא מצא חתול עם נחש בפה. הוא הבריח את החתול, אבל אז התברר לו שזו הייתה נחשת צפע בהריון שהטילה ביצים בביתו ואז הכישה אותו. יונתן בילה בבית החולים 24 שעות ולוכד נחשים מקצועי אסף את הביצים. מסקנה - אל תתעסקו עם נחשים. לאבי בן אמיתי הייתה גם כן היתקלות קרובה עם צפע. ציטוט: "בוקר אחד בשנות ה-90 אני יוצא ממעוני בכרמל על גבול נחל שיח, שמורת טבע קטנה בתוך העיר, ויורד את המדרגות לחצר בדילוגים, מדרגה אחת כן מדרגה לא. פתאום נשיפה מאחוריי. מביט אחורה - נחש צפע על אחת המדרגות שלא דרכתי עליהן". סוף ציטוט. גם לעידו רוט היה מזל גדול - בזמן שהוא היה בכותל המערבי צפע שנפל מהכותל נחת כמה מטרים לידו. ונסיים בסיפור אחד אחרון, דווקא סיפור מחמם לב. שקד קידר כתב, ציטוט: "במהלך הטיול בדרום אמריקה טיפסתי לבד על הר געש לא כל כך מוכר בשם פויוואה בצ'ילה. כשהגעתי לרגלי ההר נרשמתי במסעדה שבעליה הם גם בעלי השטח או משהו כזה, ולאחר כקילומטר הבנתי ששלושת הכלבים הקטנים מהמסעדה עדיין עוקבים אחריי. הם צעדו איתי במשך כמעט יומיים, ישנו מחוץ לבקתה הרעועה בלילה, הגיעו איתי עד לוע ההר, ירדו איתי את כל הדרך חזרה ולבסוף עוד אירחו לי לחברה כשפסתי טרמפים לעיר הקרובה. יצאו לי תמונות נהדרות הודות להם". סוף ציטוט. תודה רבה לכל המשיבים: לדניאל צל, רועי איצקו, עמוס קיפי בורדוביץ', אורן בס, עידו מרוז, עופר אייס וכל מי שלא יכולתי להקריא את התשובה שלו בתוכנית. Ran 39:14 שאלת עושים היסטוריה להפעם ברוח הפרק הזה - מה הייתה החוויה שלכם עם לימודי המתמטיקה בבית הספר? האם אהבתם את המקצוע או סבלתם מכל רגע? האם היה לכם מורה שזכור לכם במיוחד ולמה? לי באופן אישי היה מזל רב מאוד. כמעט כל המורים והמרצים שהיו לי בבית הספר ובטכניון בתחומי המתמטיקה היו גרועים באופן יוצא מן הכלל. במבט לאחור ועם הידע שיש לי היום, קשה לי להאשים אותם. אני הרי כותב על מגוון גדול מאוד של נושאים מדעיים וטכנולוגיים, והיום אני יודע לומר בוודאות מוחלטת שמתמטיקה היא התחום שהכי קשה להסביר אותו בצורה טובה, אולי פרט לתיאוריה של המוזיקה (ולא במקרה יש קשר עמוק בין מתמטיקה ומוזיקה). רק מורה אחד הצליח להעביר לי את הרעיונות העמוקים של המתמטיקה בצורה יפה - סולימאן, שהדריך אותי כשהשלמתי את הבגרות במתמטיקה בחמש יחידות אחרי הצבא. רק בשיעורים של סולימאן הצלחתי פתאום להבין את היופי האדיר שטמון בתחום הזה. אז סולימאן, אמנם עברו 20 שנה, אבל תודה לך שפתחת לי צוהר לעולם המדהים. אז מה הסיפור שלכם עם המתמטיקה? ספרו לנו בדף הפייסבוק של רשת עושים היסטוריה. Ran 40:35 כקודם, אם אתם אוהבים את התוכנית ומעוניינים לתמוך בה, אתם מוזמנים לרכוש מספריי שזמינים בחנות באתר שלנו ranlevi.com, כמו למשל האוניברסיטה הקטנה של המדעים - ספר שעוסק בכל הרעיונות החשובים של כמעט כל תחומי המדע והטכנולוגיה. אתם יכולים לקנות את הספרים עבורכם או כמתנה, וכל הספרים מגיעים עם הקדשה אישית שלי. כמו כן עזרו לנו להגיע למאזינים חדשים - ספרו לחבריכם ובני המשפחה שלכם על פרקים שאהבתם בתוכניות השונות של הרשת, ואם הם מגלים עניין הורידו עבורם את אפליקציית עושים היסטוריה באנדרואיד, שהיא דרך קלה ונוחה להיחשף לעולם הפודקאסטים הישראלי בכלל. תודה על תמיכתכם ברשת עושים היסטוריה. עושים היסטוריה הם גיא בן נון ואיתמר סוויסה בעריכה ובהפקה, שרה סילבצקי מנהלת הקהילות וסיפור משפחתי, אביב שם טוב מנהל המכירות, רועי לוי על הפיתוח העסקי, דני טימור על הניהול העסקי ואני רן לוי כותב ומגיש. אנחנו נשתמע בשבוע הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 305: גלי מוח, חלק א' - המצאת ה EEG</title>
        <link>https://mat-mo.github.io/podtext/episodes/vshym-hystvryh/vshym-hystvryh-305-gly-mvkh-khlq-hmtst-h-eeg.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-305-gly-mvkh-khlq-hmtst-h-eeg.html</guid>
        <pubDate>24 במרץ 2020</pubDate>
        <description>Transcript for [עושים היסטוריה] 305: גלי מוח, חלק א' - המצאת ה EEG from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 305, גלי מוח חלק א' - המצאת ה-EEG. רשת עושים היסטוריה. רשת עושים היסטוריה. רשת עושים היסטוריה. רשת עושים היסטוריה. קליפ קולי 00:23 Tranquility base here, the Eagle has landed. רן לוי 00:32 הסיפור שלנו מתחיל באיש שנפל מסוס. האנס ברגר החל את הקריירה האקדמית שלו כסטודנט למתמטיקה באוניברסיטת ג'נה שבגרמניה. הוא היה סטודנט מבריק וסקרן, אבל בתוך מספר חודשים גילה שמתמטיקה זה לא בשבילו. הוא החליט לעזוב את הלימודים ולהתגייס לצבא. השנה הייתה 1892. לא היו עדיין טנקים או מכוניות, רק סוסים וכרכרות. וכך מצא את עצמו ברגר בחיל הפרשים. באחד הימים, תוך כדי תרגיל צבאי, נבהל סוסו של ברגר והתרומם על שתי רגליו האחוריות. ברגר, הפרש הטירון, הועף מהאוכף ונחת על השביל ממש במסלולה של כרכרה גדולה שהובילה תותחי ארטילריה. ברגר המבוהל כבר ראה את המוות לנגד עיניו, אבל ממש ברגע האחרון הצליח הנהג לעצור את הסוסים הדוהרים ולבלום את הכרכרה. ברגר ניצל בנס, אבל המפגש הקרוב עם המוות הותיר אותו מזועזע. ואז, ימים מספר לאחר מכן, קיבל ברגר טלגרמה ממשפחתו. זו לכשעצמה הייתה הפתעה, כי הוא אף פעם לא קיבל טלגרמות מאביו ומאימו. אבל תוכן המכתב היה אפילו עוד יותר מפתיע. אחותו, שהייתה קרובה אליו מאוד כשהיו צעירים, הרגישה שמשהו לא בשדר איתו, וביקשה מאביהם לשלוח לו טלגרמה כדי לוודא שהוא בריא ושלם. המכתב הותיר את ברגר מהרהר ומלא במחשבות. איך ידעה אחותו, ממרחק של מאות קילומטרים, שמשהו לא בסדר איתו? האם היא חשה באופן כלשהו את הפחד והבהלה שהרגיש כשכמעט נדרס על ידי הכרכרה? האם מדובר בטלפתיה? היום, בעידן המודרני, היינו מבטלים את השאלה של האנס ברגר בהנף יד. אלפי מחקרים הוכיחו ללא צל של ספק שאין דבר כזה טלפתיה. אבל אז, בשלהי המאה ה-19, השאלה הזו הייתה עדיין פתוחה יחסית, ובפרט אחרי שהפיזיקאים חשפו את דבר קיומה של הקרינה האלקטרומגנטית. שדות חשמליים ומגנטיים שמתפשטים במרחב ומעבירים מידע ממקום למקום במהירות עצומה, כפי שהוכיחה ההמצאה הטרייה של הרדיו. מחקריהם של לואיג'י גלוואני ואחרים העלו שגם בגוף החי מתרחשות תופעות חשמליות, כמו למשל האותות החשמליים השולטים על פעולת השרירים. ברגר שאל את עצמו אם יכול להיות שתופעות חשמליות שמתרחשות בתוך המוח שלנו מייצרות גם כן שדות אלקטרומגנטיים, מעין גלי רדיו שמסוגלים להעביר מידע ממוח אחד למוח אחר באותו האופן שבו שדה מגנטי שפועל על חוט מתכת גורם לזרם חשמלי לנוע בתוך החוט. מי יודע, אולי ההעברה הטלפתית הזאת של מידע מוחי מתרחשת רק במקרים קיצוניים מאוד כמו סכנת המוות שבה היה נתון ברגר כשנפל מהסוס, ורק בין אנשים שמבנה המוח שלהם דומה, כמו למשל בין שני אחים קרובים. התקרית הזו שינתה את מסלול חייו של ברגר. כשסיים את שירותו בחיל הפרשים הוא חזר לאקדמיה, אבל הפעם לעולם הפסיכיאטריה וחקר המוח. כצפוי, המחקרים שלו לגבי הטלפתיה לא העלו דבר. אבל כפי שקרה לא פעם בדברי ימי המדע, הם הובילו את ברגר לאחת התגליות החשובות ביותר בתולדות הרפואה. רן לוי 05:20 לכל משפחה יש גיבור. דמות מרשימה ואתירת הישגים שאתם רוצים שתהווה מקור של השראה לדורות הבאים של המשפחה. שמרו את הסיפור של הדמות הזו, אל תתנו לו להישכח. הפכו אותו לתוכנית רדיו מרתקת ומעוררת השראה. FamilySounds.co.il. סיפור משפחתי, מתנה מדהימה שנשמרת לדורות. רן לוי 05:47 שורשי תגליתו של האנס ברגר טמונים במחקר שערך מדען אחר, האנגלי דוקטור ריצ'רד קטון. קטון היה איש אשכולות במלוא מובן המילה. הוא היה רופא מומחה ברפואת ילדים, מחנך מוערך שהקים את מוסדות ההשכלה הגבוהה הראשונים בליברפול, ואפילו כיהן כראש העיר של ליברפול בין השנים 1907 ו-1908. שלושים שנה קודם לכן, כשהיה עדיין מדען צעיר, חקר קטון את מוחותיהם של בעלי חיים קטנים כגון חחתולים, ארנבים וקופים. כמו גלוואני לפניו, גם קטון ביקש לבדוק אם ישנן תופעות חשמליות המתרחשות בתוך המוח. ציוד המדידה שבו השתמש קטון במחקרו היה גס מאוד. למעשה זה היה ציוד ששימש במקור לתקשורת טלגרף ובקושי היה מסוגל להגיע לרזולוציות המדידה הנדרשות כדי לגלות את התופעות החשמליות החלשות המתרחשות בתוך רקמת המוח העדינה. קטון הצליח לבצע מדידות אמינות יחסית, והתנודות שתיאר הן מה שאנחנו מכנים היום גלי מוח. גלי מוח הם לא גלים פיזיים כמו גלי ים, אלא גלים של מתח חשמלי. במוח מתרחשים שינויי מתח תמידיים כתוצאה מפעילות של מיליארדי נוירונים. ריצ'רד קטון לא היה מסוגל לפענח את המדידות שלו ולחלץ משמעות מהכאוס החשמלי, אבל הוא הצליח להבחין בשינויים דפוסיים בזמן תנועה או גירוי חושי. בשלהי המאה ה-19, האנס ברגר החל את מחקריו. הוא התמקד בתחילה בשינויי זרימת דם וטמפרטורה, אך כשהניסויים האלה לא הניבו תוצאות, הוא פנה לפעילות החשמלית. ברגר ניסה למדוד פעילות מוחית אצל בני אדם ללא פתיחת הגולגולת. בשנת 1924 הוא הצליח לבודד דפוס רפיטטיבי בתדר של 8 עד 12 הרץ, לו קרא 'גלי אלפא'. בהמשך גילה גם את 'גלי בטא'. ברגר פרסם את ממצאיו ב-1929 תחת השם אלקטרו-אנצפלוגרם, או EEG. בתחילה הקהילה המדעית זלזלה בו וכינתה אותו שרלטן, בין היתר כי לא היה לו ידע טכני בחשמל. רק ב-1934, כשמדען בעל שם כמו אדגר אדריאן שחזר את הניסויים, הממסד המדעי קיבל את ה-EEG. ה-EEG הפך לכלי מרכזי באבחון אפילפסיה, גידולים והפרעות שינה. הגלים נוצרים כתוצאה מסנכרון של אלפי ומיליוני נוירונים הפועלים יחד. כדי להבין את הכאוס של גלי המוח, מדענים משתמשים בכלי מתמטי שנקרא 'התמרת פורייה', המאפשר להפריד את האות המורכב לתדרי הגל השונים שלו. רן לוי 38:04 שאלתם את עצמכם פעם איך זה לעבוד כמפתח בחברת משחקים? נגיד שאני מפתח בחברה רגילה, אמצע יום העבודה והבוס תופס אותי משחק בליג אוף לג'נדס. רן, מה זה צריך להיות? נגמרה העבודה להיום? יש לנו דדליין ביום חמישי, מה אתה עושה? אה, לא נעים. אבל מה היה קורה אם הייתי מפתח באוורוולף? רן, מה זה צריך להיות? איך אתה לא מזמין אותי? נו, מה הכתובת של השרת? אני אקרא לך את הצורה יא נוב. ככה זה באוורוולף. חברה ישראלית שמפתחת פלטפורמת אפליקציות למשחקים המתקדמים והמצליחים ביותר בעולם. ולמפתחים שהם גם גיימרים בנשמתם, אין מקום טוב יותר לעבוד בו. בקרו בדף המשרות ב-Overwolf.com/jobs. רן לוי 39:05 אז כחלק מהניסיון להפוך את הלימון שאנחנו חיים בתוכו בתקופה האחרונה ללימונדה, רשת הפודקאסטים שלנו התגייסה כדי לעזור לכם להתמודד עם המצב. גיבשנו רשימה של פרקי עושים היסטוריה המתאימים לכל גיל, בדגש על ילדים ונוער. בעושים תנ"ך יותם וצוות המומחים גיבשו רשימה התואמת לתוכנית הלימודים. ביחסינו לאן פאולה וליאון מארחים את פרופסור יורם יובל על זוגיות בקורונה. בעושים הורות - איך מתמודדים עם הילדים בסגר. בעושים עסקים על המשבר הכלכלי, ועושים את המוות על שריפת גופות. כל הפודקאסטים זמינים באתר הבית רן לוי נקודה קום ובאפליקציה. רן לוי 41:52 עושים היסטוריה הם איתמר סוויסה וגיא בינון בעריכה ובהפקה, שרה סילבצקי מנהלת הקהילות, רועי לוי בפיתוח העסקי, אביב שם טוב מנהל המכירות, דני טימור המנהל העסקי, ואני רן לוי כותב ומגיש. אנחנו נשתמע בשבוע הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 306: באגים, מזוודות וסוכני FBI- על משבר התכנה (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-306-bgym-mzvvdvt-vsvkny-fbi-l-mshbr-htknh-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-306-bgym-mzvvdvt-vsvkny-fbi-l-mshbr-htknh-sh-kh.html</guid>
        <pubDate>1 באפריל 2020</pubDate>
        <description>Transcript for [עושים היסטוריה] 306: באגים, מזוודות וסוכני FBI- על משבר התכנה (ש.ח.) from עושים היסטוריה</description>
        <content:encoded><![CDATA[
            Shani 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? Shani 01:12 אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי תייצגו את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran Levi 02:31 שלום וברוכים הבאים לעושים היסטוריה. פרק 306: באגים, מזוודות וסוכני FBI - על משבר התוכנה. שידור חוזר. Ran Levi 03:40 שלום. הפרק שתשמעו מיד ראה אור לראשונה באפריל 2012. יצרתי הרבה פרקים של עושים היסטוריה עד היום בנושאים מגוונים מאוד, אבל אני מודה שלפרק הספציפי הזה יש מקום מיוחד אצלי בלב. בתור חובב טכנולוגיה מושבע, במשך המון שנים היו לי יחסים מורכבים מאוד עם עולם התוכנה. מצד אחד, תמיד סקרן אותי לגלות איך עובדות התוכנות שהשתמשתי בהן ביום-יום ואיך מפתחים יוצרי משחקי המחשב משחקים כל כך עשירים ומורכבים. אבל מצד שני, קורס התכנות היחיד שעשיתי במהלך הלימודים בטכניון, 'מבוא למדעי המחשב', היה כל כך נורא ואיום מהרבה בחינות, עד שהוא הוציא לי את כל הרוח מהמפרשים. השתכנעתי שתכנות זה לא רק קשה, כי עם קשה אני יכול להתמודד, אלא גם משעמם. לא הבנתי מה הקשר בין מה שלמדתי במבוא למדעי המחשב, שזה היה בעיקר אלגוריתמיקה ומבני נתונים, ומשחקי המחשב המגניבים שהכרתי. מכיוון שכך, החלטתי לפנות לעולם החומרה, ולשם הלכה הקריירה המקצועית שלי במשך למעלה מעשר שנים. אבל בזמן שכתבתי את הפרק הזה, משהו החל להשתנות בתפיסה שלי. במהלך התחקיר לפרק קראתי המון מאמרים וכתבות על פיתוח תוכנה, והתחלתי להבין שאולי הניסיון הרע שלי שיבש את תמונת המציאות שלי. למשל, אני למדתי בזמנו את שפת C, שהיא אחד מעמודי התווך של עולם התוכנה ללא ספק, אבל במובנים רבים היא גם שריד ארכיאולוגי של עולם התוכנה בשנות השישים והשבעים. זה קצת כמו ללמוד לכתוב עם נוצה וקסת דיו. בסופו של דבר, אתה כל כך עסוק בהתעסקות עם הנוצה והדיו שאתה לא ממש נהנה מהכתיבה עצמה. וזו גם הייתה החוויה שהייתה לי עם שפת C. הייתי כל כך עסוק בלפתור באגים שמקורם בתכנון הארכאי של השפה העתיקה הזאת, עד שלא נהניתי מתהליך הכתיבה עצמו. אבל תוך כדי התחקיר התחלתי לשמוע על שפות תכנות אחרות, מודרניות ומתקדמות יותר, כמו פייתון למשל. לא הכרתי את פייתון, אבל האנשים שכתבו עליה תיארו אותה ככזאת שהופכת את התכנות לקל ונעים הרבה יותר, כמו לעבור מנוצה וקסת לעט כדורי. הסתקרנתי. החלטתי לטבול את הרגל במים ולנסות ללמוד קצת פייתון, סתם כדי לראות במה מדובר, ונשביתי. הרגשתי כמו מגלה ארצות שנחת לחופיה של יבשת חדשה ולא מוכרת. שנה לאחר מכן הפסקתי לעסוק בפיתוח חומרה ועברתי לגמרי לתחום התוכנה, והאהבה לתחום הזה מלווה אותי עד היום. אז עכשיו אתם מבינים מדוע הפרק הספציפי הזה הוא אחד האהובים עליי, ואני מקווה שתיהנו ממנו גם כן. בסוף הפרק אספר לכם על אחת מתקלות התוכנה המפורסמות ביותר בעשרים השנים האחרונות, זו שגרמה להפסקת החשמל הגדולה של צפון אמריקה בשנת 2003, ועל הבאג האקזוטי שגרם לה, באג המכונה 'תנאי מרוץ', Race Condition בלעז. נתראה בצידו השני של הפרק. האזנה נעימה. Ran Levi 06:56 הייתה לי פעם מכונית שכל הזמן התקלקלה. אני לא רוצה לנקוב בשמות, אני רק אגיד שהמכונית הייתה מתוצרת מדינה שהתושבים שלה חובבי יין, בגטים, ומסתבר שגם מוסכים. בכל חודשיים ביקרתי במוסך, בכל פעם בגלל תקלה אחרת. אחרי כמה זמן הבנתי למה אומרים שהחלק הקטן ביותר במכונית צרפתית הוא המוח של הבעלים. מכונית שמתקלקלת אחת לכמה שבועות היא מכונית שרק מזוכיסט יסכים לקנות. אנחנו מצפים לרמה מסוימת של אמינות מכלי הרכב שלנו. אבל שגיאות ותקלות בתוכנה לעומת זאת, הן עניין מוכר ושגרתי עבור כל מי שנעזר במחשבים. כולם נתקלו במסך השגיאה הכחול של חלונות למשל, ה-Blue Screen of Death המפורסם. גם האייפון והאייפד, מוצרים שידועים כבעלי איכות גבוהה, קורסים מדי פעם וצריך לאתחל אותם. Ran Levi 08:01 למדנו לחיות עם תקלות תוכנה ולקבל אותן כמעט כמובנות מאליהן. אין מה לעשות. אבל האם באמת אין מה לעשות? האם תקלות תוכנה - מבאגים קטנים ועד שגיאות קריטיות - הן באמת בלתי נמנעות? או שאולי יש תקווה שעם התקדמות הטכנולוגיה נצליח להתגבר על הנגע המרגיז הזה? זו השאלה שבה יעסוק הפרק הזה. ראשית, כמה מילות הסבר על אופן הפעולה העקרוני של מחשב. מחשב הוא מערכת מורכבת למדי, אבל שני החלקים החשובים והבסיסיים ביותר שלו הם המעבד והזיכרון. תאי הזיכרון מכילים מספרים, ותפקידו של המעבד הוא לקרוא מספר מתא זיכרון כלשהו, לבצע עליו פעולה מתמטית או לוגית כמו חיבור או חיסור, ולהחזירו אל הזיכרון. תוכנה היא רצף הוראות או פקודות שמורות למעבד היכן נמצא המידע בזיכרון ומה עליו לעשות עם המידע הזה. אם נדמה את המידע שבזיכרון למוצרי מזון, אז תוכנה היא המתכון שמורה לנו מה עלינו לעשות עם המצרכים השונים בכל רגע נתון כדי ליצור עוגה למשל. שגיאת תוכנה, באג בז'רגון המקצועי, היא טעות ברצף הפקודות. למשל פקודה חסרה או שתי פקודות בסדר שגוי. למתכנתי המחשבים הראשונים בשנות הארבעים והחמישים של המאה העשרים היה ברור למדי למה התוכנות שהם כותבים מכילות באגים. כתיבת תוכנה הייתה באותם הימים משימה סיזיפית, קשה ומורכבת מאוד. Ran Levi 09:54 הבה נשים את עצמנו לרגע בנעליו של מתכנת בשנות הארבעים. כיוון שהמעבד מסוגל לקרוא אך ורק מספרים, גם רצף הוראות התוכנה חייב להיות מוגדר כסדרת מספרים. כדי לבצע פעולה פשוטה כמו העתקת מספר מתא זיכרון אחד לאחר למשל, עלינו להזין למחשב סדרת מספרים בסגנון 11, 42, 56. כאן 11 ו-56 הם כתובות תאי הזיכרון ו-42 היא הפקודה 'העתק'. כדי לבצע חישוב מורכב יותר כמו פתרון של משוואה מתמטית, יש לבצע מאות ואף אלפי פעולות פשוטות שכאלו, כמו חיבורים, חיסורים, העתקות וכדומה. נוסף על כך, הסדר שבו מתבצעות הפעולות האלו קריטי לשם תקינות החישוב כולו, באותו אופן שבו סדר הפעולות הדרושות להכנת עוגה למשל הוא בעל חשיבות רבה. אם נוסיף את הקצפת לפני שהכנסנו את הבצק לתנור, העוגה כולה תהרס. המתכנת האומלל נאלץ אם כן להפיק סדרות ארוכות של מספרים: 11, 42, 56, 34, 98, 54 ועוד ועוד. אבל אפילו טעות אחת קטנה בסדרה הארוכה תשבש את התוצאה הסופית. אין פלא אם כן שבאותה התקופה רק מעט מאוד משוגעים לדבר היו מוכנים לעסוק בתכנות, וחלק גדול מזמנם הוקדש לאיתור באגים ותיקונם. Ran Levi 11:32 ההתקדמות המשמעותית הראשונה בנושא הזה הייתה פיתוחה בסוף שנות הארבעים של שפת ה-Assembly, שמוכרת גם בשם שפת מכונה. אסמבלי החליפה חלק מהמספרים במילים בעלות משמעות שקל יותר לזכור. לדוגמה, כדי לבצע פעולת חיבור אפשר לכתוב את המילה Add (חיבור באנגלית) במקום לומר את המספר 67. הפקודות היו מוזנות לתוכנה מיוחדת בשם Assembler שהייתה ממירה את המילים בחזרה למספרים שהמחשב מסוגל להבין. תכנות בשפת אסמבלי הקל על המתכנתים והוא פטר אותם מהצורך לזכור בעל פה מספרים שרירותיים, אבל הוא כמעט לא סייע להם להימנע משגיאות. חישובים מורכבים עדיין דרשו אלפי שורות של קוד, וההקפדה על סדר הפעולות הנכון הייתה מתישה וסיזיפית. Ran Levi 12:30 אחד מאותם מתכנתים מותשים היה ג'ון באקוס, מתמטיקאי שעבד בחברת IBM על חישוב מסלולי טילים. באקוס שנא לתכנת באסמבלי. זה היה מסובך מדי ומעיק מדי עבורו, והיו שגיאות רבות מדי לגלות ולנפות. ב-1953 החליט באקוס לעשות מעשה. הוא כתב מזכר להנהלה ובו הוא הציע להקים קבוצת פיתוח שתפתח שפת תכנות חדשה שתחליף את אסמבלי. הפתרון שהציע באקוס היה ליצור שפה עילית, או באנגלית High-level programming language. שפה עילית היא שפת תכנות שבה כל פקודה שוות ערך להמוני פקודות אסמבלי. פקודות כמו Print X שמדפיסה תו על המסך, או If X then Y שמבצעת פעולה כלשהי בהתקיים תנאי אחר, מחליפות את עשרות שורות הקוד בשפת אסמבלי שנדרשות כדי לבצע פעולות אלו. דרגה כזו של הפשטה תהפוך את התכנות לקל, לפשוט וזריז יותר, ומכאן בשאיפה שגם תפחית את מספר השגיאות במידה ניכרת. זה היה רעיון נפלא, אבל באקוס לא המציא כאן משהו חדש. שפה עילית, או כפי שהיא כונתה אז 'תוכנה אוטומטית', הייתה רעיון שקסם לחוקרים רבים בתחום הצעיר של מדעי המחשב, וכמה שפות עיליות פותחו עוד בסוף שנות הארבעים. אבל למרות כל היתרונות המבטיחים של שפות עיליות, מרבית המתכנתים היו ספקנים מאוד כלפיהן והם לא ששו לנטוש את שפת האסמבלי למרות הקשיים המרובים שהיא הציבה. Ran Levi 14:05 הסיבה לכך הייתה ביצועים. המעבד כזכור מבין רק מספרים, וכדי שמחשב יבין פקודות בשפה עילית יש צורך בתוכנה מיוחדת בשם מהדר (Compiler) שתתרגם את הפקודה בשפה העילית - למשל Print X - לרצף של פקודות אסמבלי שדרושות כדי להדפיס את האות X. לרוע המזל, תוצאת התרגום הזו הייתה כמעט תמיד גרועה מאוד. בהשוואה לתוכנה שנכתבה באסמבלי על ידי מתכנת אנושי מנוסה, קוד התוכנה שהפיקו המהדרים למיניהם היה לרוב מנופח, במרכאות, בפקודות מיותרות שהאיטו מאוד את מהירות החישוב. כיוון שהמחשבים בשנות הארבעים והחמישים היו גם ככה איטיים וחלשים, הפגיעה הקשה בביצועים הייתה מחיר שאף אחד לא היה מוכן לשלם, ושפות עיליות נותרו בגדר הבטחה בלתי ממומשת. אתגר כתיבת מהדר לשפה עילית שיפיק קוד יעיל כמו תוכנה שנכתבה באסמבלי נראה לרבים כמעט בלתי אפשרי. איך ניתן לצפות מתוכנה שתתחרה באינטואיציה של מתכנת אנושי מנוסה עם ידע רב? Ran Levi 15:16 באקוס היה מודע לגודל האתגר, אבל הוא לא נרתם ממנו. במזכר שהוא כתב הוא הדגיש בפני מנהליו את התועלת הכלכלית שעשויה לצמוח ל-IBM משפה עילית מוצלחת. מורכבות התכנות באסמבלי, באקוס כתב, אחראית לכמעט שלושה רבעים מהתקציב של הפרויקטים ב-IBM. הזמן הרב שלוקח למתכנתים לכתוב תוכנה ולתקן את הבאגים שמתגלים בה מתרגם לשכר של חודשים רבים. טיעוניו של באקוס עשו את העבודה, והוא הצליח לשכנע את מנהליו ב-IBM שהחיסכון הכלכלי הצפוי מצדיק ניסיון לפתח שפה עילית חדשה. הוא קיבל אישור להקים קבוצת מחקר, וב-1953 החל לאסוף סביבו קבוצת מהנדסים מוכשרים ונלהבים שחזון השפה העילית הנוחה והקלה לתכנות בער גם בקרבם. חברי הקבוצה עבדו אל תוך הלילה. במקרים רבים הם לנו בבית מלון ליד המשרד כדי שיוכלו לנצל זמן מחשב פנוי גם לפנות בוקר. עיקר המאמץ התרכז בפיתוח המהדר, התוכנה שתתרגם את הפקודות לשפת אסמבלי. באקוס ואנשיו ידעו שהצלחת הפרויקט שלהם תקום ותיפול על יעילותו של המהדר. אם הוא יפיק קוד מנופח או מסורבל שיפגע בביצועי המחשב, אף אחד לא ישתמש בשפה החדשה שהם פיתחו, נוחה וקלה ככל שהיא תהיה. כדי להקשות על העניינים עוד יותר, המחשב החדש עבורו פיתחו את השפה העילית, ה-IBM 704, היה חזק ומהיר יותר מכל קודמיו, כך שכל פגיעה בביצועים ביחס לקוד אסמבלי ידני תורגש אפילו עוד יותר. Ran Levi 16:55 ב-1957 הייתה הגרסה הראשונה של השפה העילית החדשה מוכנה, ובאקוס נתן לה את השם Fortran, קיצור של Formula Translation. השם הסגיר את היעוד המתוכנן לשפה: חישובים מתמטיים ומדעיים. באקוס שלח את המהדר בצירוף חוברת הסבר מפורטת אל כמה עשרות קבוצות אחרות ב-IBM וללקוחות של החברה שעשו שימוש במחשבי ה-704 כדי שיבדקו את פורטרן ויחוו עליה את דעתם. כל התגובות, כמעט ללא יוצא מן הכלל, היו נלהבות מאוד. המאמץ שהשקיעו חברי הצוות השתלם, והקוד שהפיק המהדר היה מוצלח מאוד. מהירות החישוב של תוכנה שנכתבה בפורטרן הייתה בהחלט בת השוואה לתוכנה שנכתבה באופן ידני באסמבלי. למעשה, המהדר החדש היה כל כך מוצלח עד שהוא נחשב לטוב ביותר מסוגו גם עשרים שנה מאוחר יותר. התגובות החיוביות עודדו מאוד את ג'ון באקוס ואנשיו, וחברי הצוות היו מרוצים כל כך מההצלחה ובטוחים כל כך שהשפה החדשה שהם פיתחו תפטור את עולם התוכנה מתקלות ובאגים אחת ולתמיד, עד שהם שילבו בשפה רק מעט מאוד כלים לאיתור שגיאות וניתוחן. הם האמינו שלא יהיה בהם צורך. Ran Levi 18:14 פורטרן כבשה את עולם התוכנה בסערה. אחד הבודקים סיפר מאוחר יותר בריאיון עיתונאי איך נדהם לראות עמית שלו, פיזיקאי במכון מחקר גרעיני, כותב תוכנה לחישוב מתמטי מסובך באחר צהריים אחד בלבד. כתיבת אותה התוכנה לו נעשתה בשפת אסמבלי הייתה לוקחת שבועות. בתוך פחות משנה מרגע יציאת הגרסה הראשונה של פורטרן לאור, כמעט מחצית ממשתמשי ה-704 עשו בה שימוש באופן יום-יומי. השילוב של מהדר מוצלח שהפיק קוד איכותי ורזה עם שפה עילית שהפחיתה את מספר השורות בכל תוכנה עד פי עשרים ביחס לקוד זהה בשפת אסמבלי, היה הישועה לה ציפו אלפי מתכנתים טרודי עיניים. ב-1961 החליט מכון התקנים האמריקאי להפוך את פורטרן לשפה תקנית. זו הייתה החלטה ששינתה את מהלך ההיסטוריה, מכיוון שכעת כל אחד יכול היה לכתוב תוכנה בפורטרן ולהיות בטוח שהתוכנה שלו תעבוד כהלכה גם על מחשבים מתוצרת חברות אחרות ולא רק על ה-IBM 704. בתוך שנים ספורות כבשה פורטרן את השוק כולו ושפת האסמבלי נעלמה כמעט לחלוטין. התכנות הפך לקל ומהנה יותר, ומהנדסים וחובבי מחשב רבים למדו לתכנת בכוחות עצמם מתוך ספרי לימוד. Ran Levi 19:43 בחמישים השנים שחלפו מאז מהפכת הפורטרן, הלך עולם התוכנה והשתכלל. שפות עיליות חדשות כמו Cobol, Algol, C, Ada ואחרות הוסיפו פיתוחים ורעיונות שהפכו את התכנות לקל אפילו יותר ומותאם לסוגי חישוב מגוונים יותר, מהנהלת חשבונות ועד אינטליגנציה מלאכותית. כיום יש מאות שפות עיליות שניתן לבחור מביניהן, ורבות מהן מאפשרות למתכנת ליצור תוכנות שיפעלו על מגוון רחב של מחשבים: ממחשבי PC, דרך מקינטושים של אפל וכלה בטלפונים חכמים. שפות מודרניות כמו פייתון, רובי וג'אווה סקריפט הן כל כך פשוטות שאפילו ילדים בני שלוש-עשרה יכולים ללמוד אותן ללא קושי. גם שפת פורטרן, אולי תופתעו לשמוע, עדיין איתנו. היא עברה שינויים ועדכונים רבים במרוצת השנים, אבל השפה שנוצרה בתקופה שבה תכנות נעשה באמצעות כרטיסיות מנוקבות חיה ובועטת גם בעידן האינטרנט. למעשה, פורטרן היא עדיין השפה המועדפת על מדענים וחוקרים רבים לשם חישובים מתמטיים מורכבים. ג'ון באקוס הלך לעולמו בשנת 2007, אבל הוא זכה לראות את השפה העילית שיזם משנה את עולם המחשב לתמיד, ובעיקר הופכת את התכנות לכיף במקום סבל. סוף טוב, הכל טוב. Ran Levi 21:09 רגע, רגע, רגע אחד. שפות עיליות הפכו את התכנות לקל יותר, אבל הן גם אפשרו לתוכנות עצמן להיות מורכבות ובעלות פונקציונליות רבה יותר. אם בשנות הארבעים מחשבים נדרשו לפתור משוואות מתמטיות, בשנות השישים והשבעים הם כבר היו חלק בלתי נפרד מעולם העסקים ושימשו אותם לצרכים מגוונים יותר, מחישובי שכר ועד למשחקים. מורכבות התכנות ההולכת וגדלה איזנה את היתרונות שבשפות העיליות. שפת פורטרן באמת חוללה מהפכה בעולם התכנות, אבל שגיאות ותקלות בתוכנה לא נעלמו. המסכים הכחולים והודעות השגיאה המעצבנות עדיין מלוות אותנו בתדירות גבוהה, כמו נוריות האזהרה במכונית צרפתית שמנסה לטפס את העליות של הכרמל. בשנות השישים החלו מהנדסים רבים להבין שיש כאן בעיה עקרונית. על אף כל ההתפתחויות החיוביות בעולם התוכנה, נותר קושי בסיסי ומתמשך לכתוב תוכנות מורכבות שיהיו נקיות משגיאות. זאת ועוד, היה קשה להשלים פרויקט תוכנה גדול באופן מוצלח. ב'מוצלח', הכוונה היא לפרויקט שהתוצר הסופי שלו הוא תוכנה תקינה - זאת אומרת נטולת באגים - שעונה לדרישות הפרויקט לשמו היא נוצרה, ושנכתבת בהתאם ללוח זמנים צפוי, ללא חריגות בתקציב, ושאפשר לתחזק אותה ולעדכן אותה באופן שוטף גם לאחר גמר הפרויקט. הקושי הזה הטריד מהנדסים רבים, בעיקר מכיוון שבאופן מסורתי מהנדסים מתגאים בדייקנות שלהם וביכולתם להפיק מוצרים מועילים במגבלות זמן ותקציב. מהנדסי התוכנה פזלו לעבר תחומי הנדסה אחרים כמו אדריכלות למשל, ושאלו את עצמם מדוע איננו מסוגלים להיות כמותם? מהנדסי בניין ואדריכלים בונים בניינים, גשרים ומבנים אחרים כל הזמן, והמבנים האלה, פרט למקרים נדירים ויוצאי דופן, בטוחים לשימוש, אמינים, ותהליך התכנון שלהם עומד במגבלות לוחות הזמנים והתקציב של הפרויקט. ניסיונם האישי של מהנדסי התוכנה אמר להם לעומת זאת שהפרויקטים שלהם כמעט תמיד יעלו ויארכו יותר ממה שתוכנן, והתוצאה תיוותר קוד שמכיל שגיאות מרגיזות שיתגלו ברגע הכי לא מתאים. בשנת 1968 התכנסו בגרמניה כמה מהמוחות הגדולים של עולם התוכנה במסגרת ועידת נאט"ו, כדי לדון בין היתר בקושי הברור ליצור תוכנות מוצלחות. פתרונות לא יצאו מהוועידה הזו, אבל לפחות ניתן שם לבעיה: 'משבר התוכנה'. כיצד נראה משבר התוכנה בפועל? הנה דוגמה. Ran Levi 24:08 הפרק בחסות פנדה פרימיום. הטכנולוגיה המתקדמת ביותר בחדר השינה שלכם. בעזרת ניסיון מצטבר של אלפי שעות שינה, פנדה פיתחה עבורכם את המזרן המתקדם ביותר שלה. בעל ארבע שכבות ויסקו לנוחות מקסימלית, כולל שכבת ויסקו ג'ל בעלת תעלות אוורור לפיזור חום ושכבת ויסקו בשילוב סיבי פחם למניעת הצטברות קרדית האבק ושמירה על היגיינה מקסימלית. הזמינו את פנדה פרימיום דרך האינטרנט ונסו אותו אצלכם בבית למשך מאה לילות. לא אהבתם? אין בעיה. טלפון או וואטסאפ אחד ופנדה תאסוף אותו מכם ללא עלות ותשיב את כספכם במלואו. מאזיני רשת עושים היסטוריה זוכים לחמישה אחוזי הנחה. הזינו OSIM באנגלית (O-S-I-M) בזמן ההזמנה באתר. אין כפל מבצעים. פנדה פרימיום, המזרן שתמיד חלמתם עליו. PandaZZZ.co.il. Ran Levi 25:13 בשנת 1989 החליטה עיריית דנבר, בירתה של מדינת קולורדו שבארצות הברית, ליזום את אחד הפרויקטים השאפתניים ביותר בתולדותיה: הקמת שדה תעופה גדול ומודרני שיצעיד את התיירות והעסקים המקומיים אל המאה ה-21. היהלום שבכתר שדה התעופה החדש היה אמור להיות מערכת שינוע מזוודות הנוסעים. בכל שדה תעופה, העברת המזוודות מהמטוס הנוחת אל המסוע שבו ממתין הנוסע הוא תהליך בעל חשיבות רבה. אם המזוודה תתעכב יותר מדי בדרך, הנוסע עשוי להפסיד את הטיסה הבאה שלו, וכמובן שמזוודה שהלכה לאיבוד בשדה התעופה יכולה להרוס באבחה אחת מה שהייתה אמורה להיות חופשה מהנה. החברה שנבחרה לתכנן את מערכת שינוע המזוודות החדשה ולהקים אותה הייתה BAE, יצרנית ותיקה ומנוסה של מערכות דומות. מהנדסי BAE בחנו את תוכניות שדה התעופה החדש והבינו ששינוע המזוודות עומד להיות אתגר קשה במיוחד. השדה המתוכנן היה ענק, הוא השתרע פני קילומטרים רבים, כך שהעברת המזוודות מהמטוס אל המסוע בטרמינל בשיטה המסורתית - זאת אומרת כלי רכב מאוישים שסוחבים אחריהם עגלות מלאות - הייתה יכולה לקחת שלושת רבעי שעה ויותר, פרק זמן לא מתקבל על הדעת בכל קנה מידה. על כן הציעה BAE להקים בשדה החדש מערכת שינוע מתוחכמת ונועזת במיוחד, מתקדמת בסדרי גודל מכל מה שהיה קיים בראשית שנות התשעים. התוכנית הייתה שמערכת השינוע תהיה אוטומטית לחלוטין. מהרגע שמזוודה עוזבת את בטן המטוס ועד שהיא תגיע אל בעליה, יד אדם לא תיגע בה. סורקי ברקוד יזהו את יעדה של המזוודה ומערכת בקרה ממוחשבת תדאג לכך שעגלה ריקה כבר תמתין לה במקום בזמן המתאים כדי להסיע אותה במהירות אדירה באמצעות מערכת מסועפת של מסילות תת-קרקעיות אל הטרמינל הנכון. המתכננים היו בטוחים כל כך ביכולות מערכת הבקרה עד שהעגלות אפילו לא היו אמורות לעצור: המזוודות היו אמורות ליפול מהמסוע אל העגלה בתזמון מושלם, תוך כדי תנועת העגלה. היקפו המתוכנן של פרויקט שינוע המזוודות היה עוצר נשימה: 700,000 קילומטרים של חוטים וכבלים, 40 קילומטרים של מסילות תת-קרקעיות ועשרת אלפים מנועים חשמליים. מערכת הבקרה כללה רשת של כשלוש מאות מחשבים שיפקחו על המנועים והעגלות. אין פלא שראש עיריית דנבר הגדיר את הקמת מערכת שינוע המזוודות כפרויקט בסדר הגודל של כריית תעלת פנמה. העיר כולה עקבה אחר התקדמות הפרויקט שאמור היה להסתיים בסוף שנת 1993. זמן מה לפני תאריך היעד, הודיע ראש העיר שפתיחת שדה התעופה תתעכב במעט, מכיוון שעדיין נותרו כמה בדיקות קטנות שצריך לעשות למערכת המזוודות. אף אחד לא ממש הופתע. בכל זאת, מדובר במערכת חדשנית ומורכבת, וסביר שהבדיקות יתארכו מעט יותר מהצפוי. אבל אף אחד לא היה מוכן למבוכה שהתרחשה במרץ בשנת 1994, כשראש העיר הגאה הזמין את העיתונאים להדגמה חגיגית של המערכת החדשה. במקום שינוע זריז, יעיל ומתוזמן בדייקנות, העיתונאים הנדהמים חזו בגרסה הטכנולוגית של הגיהנום של דנטה. עגלות שהגיעו מהר מדי נפלו מהמסילות והתהפכו על הרצפה. מזוודות עפו באוויר כשהעגלות שהיו אמורות להמתין להן ביציאה מהמסועים לא הגיעו לעולם. בגדים שנשפכו מהמזוודות נגרסו בתוך המנועים החשמליים והסתבכו בגלגלי עגלות חולפות. מזוודות שכן הצליחו למצוא את דרכן אל עגלה ריקה הגיעו אל הטרמינל הלא נכון, כשסורקי ברקוד רבים כשלו בזיהוי המדבקות שעליהן. בקיצור, שום דבר לא עבד כמו שצריך. העיתונאים שצפו במחזה לא ידעו אם לצחוק או לבכות. אלמלא עלה הפרויקט כמעט מאתיים מיליון דולר מכספי משלם המסים העירוני, זו הייתה יכולה להיות קומדיה הוליוודית קלאסית בסגנון צ'ארלי צ'פלין. הכותרות בעיתוני המחרת גרמו לראש העיר להתכווץ בכיסאו ללא ספק. מאחורי הקלעים היו שקועים כל המעורבים בפרויקט בניסיונות נואשים להציל את המצב. טכנאים התרוצצו בין המסילות, אבל כל ניסיון לתקן תקלה במקום אחד יצר שתי תקלות במקום אחר. מורל העובדים המתוסכלים היה על הקרשים. כל יום של עיכוב בפתיחת שדה התעופה בגלל הכשלים במערכת המזוודות עלה לעירייה מיליון דולר, והחובות הלכו ותפחו לממדי ענק. לקראת סוף 1994 ניצבה דנבר בפני האפשרות הריאלית מאוד של פשיטת רגל. לראש עיריית דנבר לא הייתה ברירה. לאחר סדרה של מבדקים חיצוניים ודיוני חירום הוחלט לבטל ולפרק חלק גדול מהמערכת האוטומטית החדשה. במקומה הוקמה בבהילות מערכת מסורתית של שינוע מזוודות ידני, בכלי רכב שנהוגים על ידי בני אדם. העלות הסופית של הפרויקט כולל עלות הקמתה המזורזת של מערכת השינוע הידנית הייתה 311 מיליוני דולרים, פי שניים מהעלות המתוכננת. בפברואר 1995, כמעט שנה וחצי לאחר התאריך המקורי, נפתח שדה התעופה החדש של דנבר. רק חברת תעופה אחת, יונייטד איירליינס, הסכימה להמשיך ולהשתמש במערכת שינוע המזוודות החדשה, אבל גם היא נשברה לבסוף. לאורך כל חייה של המערכת התגלו בה תקלות רבות ועלות התחזוקה הייתה קרוב למיליון דולר בכל חודש. בשנת 2005 הודיעה גם יונייטד איירליינס על פירוק המערכת האוטומטית והחלפתה בשינוע מזוודות ידני. Ran Levi 31:02 עד כאן החלק הראשון של הפרק. מיד נשוב. Ran Levi 31:11 הזמינו את פנדה פרימיום דרך האינטרנט ונסו אותו אצלכם בבית למשך מאה לילות. לא אהבתם? אין בעיה. טלפון או וואטסאפ אחד ופנדה תאסוף אותו מכם ללא עלות ותשיב את כספכם במלואו. מאזיני רשת עושים היסטוריה זוכים לחמישה אחוזי הנחה. הזינו OSIM באנגלית בזמן ההזמנה באתר. פנדה פרימיום, המזרן שתמיד חלמתם עליו. Ran Levi 31:32 מה השתבש בדנבר? מדוע כשל הפרויקט באופן כל כך מביש ומוחלט? את השאלה הזו שאלו את עצמם גם חוקרים רבים באקדמיה מתחומים כמו מינהל עסקים וניהול פרויקטים. כמה וכמה ניתוחים מפורטים של השתלשלות האירועים בפרויקט התפרסמו לאורך השנים, ומתוכם עולה שבפרויקט שדה התעופה החדש של דנבר כל דבר שהיה יכול להשתבש אכן השתבש. ניהול הפרויקט על ידי העירייה היה כושל מאוד וסבל מעודף פוליטיזציה של תהליך קבלת ההחלטות. נעשו שינויים רבים תוך כדי הבנייה בפועל כדי לענות ללחצים של חברות תעופה שונות. אספקת החשמל לשדה התעופה לא הייתה סדירה, ועם כל זה לא מספיק, גם המתכנן הראשי של הפרויקט נפטר במפתיע בשלב מוקדם יחסית. אבל מרבית החוקרים שבחנו את פרויקט המזוודות הסכימו ביניהם שהבעיה הגדולה ביותר של הפרויקט השאפתני הייתה בתחום התוכנה. כזכור, הרעיון המקורי הכתיב שכ-3,000 עגלות ינועו ברחבי שדה התעופה באופן עצמאי על מסילות תת-קרקעיות. מי שהיו אמורים לשלוט על העגלות היו כמה מאות מחשבים שהיו צריכים לשוחח ולעדכן זה את זה כל העת, ולקבל החלטות משותפות ונכונות בזמן אמת. למשל, אחד התרחישים הנפוצים והשכיחים ביותר היה מצב שבו עגלה ריקה נדרשת להגיע לנקודה כלשהי בשדה התעופה כדי לאסוף מזוודה. העגלה הריקה צריכה לעבור מסלול מסובך ביותר כדי להגיע ליעדה. היא צריכה לעבור בין מסילות, לשנות את כיוון הנסיעה ולעבור מתחת למסילות אחרות או מעליהן. חמור מכך, המסלול שתצטרך לעבור תלוי לא רק במיקום שלה, אם כי גם ואולי בעיקר במיקומן של עגלות אחרות. אם עומס אקראי באזור מסוים של שדה התעופה יוצר פקק תנועה של עגלות, העגלה הריקה צריכה להיות מסוגלת לעקוף את הפקק ולנסוע במסלול חלופי. בל נשכח שקיימות אלפי עגלות שכל אחת מהן צריכה להגיע למקום אחר, ושההחלטות לגבי המסלולים צריכות להתקבל על ידי מאות מחשבים בו זמנית, ושכל זה חייב להתבצע בדיוק מושלם, שהרי העגלות אפילו אינן עוצרות כדי לקלוט מזוודות חדשות. זה יכול להיות מעניין מאוד לשמוע על המערכת המתוחכמת ועל האתגרים שלה, אבל זה מעניין כמו תאונת רכבת. אתה לא יכול להפסיק להסתכל עליה, אבל אתה גם שמח שאתה לא חלק מהעניין. עשרים מתכנתים עבדו בפרויקט במשך שנתיים תמימות, אבל המערכת הייתה כל כך מורכבת עד שאף אחד מהם לא היה מסוגל לראות את התמונה כולה ולהבין את התנהגות המערכת ממעוף הציפור, אפשר לומר. בשילוב עם הקשיים האחרים שציינתי והעבודה בלחץ זמנים גדול, אין פלא שהתוצאה הסופית הייתה קוד תוכנה סבוך ומורכב שהיה עשיר בשגיאות. אלו הם אם כן פניו של משבר התוכנה. פרויקט שהתעכב מאוד, עלה כפליים מהצפוי ולא השיג את מטרותיו. כל המחקרים שנערכו מאז שנות השישים מעלים תמונה עגומה מאוד. לאורך השנים סקרו החוקרים אלפי פרויקטים טכנולוגיים בדרגות שונות של חדשנות והיקף עבודה, והתוצאות קשות לעיכול. בפרויקטים של תוכנה, הסיכוי להיכשל - זאת אומרת לחרוג במידה משמעותית מהתקציב או מלוח הזמנים ולהפיק תוכנה שלא עומדת בדרישות הלקוח - גבוה במידה בלתי נתפסת כמעט ביחס לפרויקטים בתחומי הנדסה אחרים. גם אם הפרויקט קטן, בעל דרישות צנועות וכוח אדם מצומצם, הסיכון הבסיסי עומד על 25 אחוזים. אחד מכל ארבעה פרויקטים ייכשל. הסיכון עולה באופן דרמטי ככל שהפרויקט גדול יותר. אם תהליך הפיתוח נמשך יותר משנה וחצי או אם הצוות כולל יותר מעשרים איש, הסיכוי לכישלון עומד על יותר מחמישים אחוזים. בפרויקטים גדולים יותר שנמשכים שנים ומעורבים בהם צוותים של עשרות מתכנתים, הסבירות לכישלון תקציבי היא כמעט מאה אחוז, וכעשרה אחוזים מהפרויקטים הגדולים נכשלים באופן כל כך מחפיר עד שהתוכנה כולה נזרקת לפח וכל ההשקעה יורדת לטמיון. דוקטור וינסטון רויס, מדען מחשב מוביל, הגדיר את המצב היטב כשהוא אמר: 'משבר התוכנה הוא אולי הבעיה החמורה ביותר בהנדסה המודרנית והוא מוכר ככזה כבר למעלה מחמש-עשרה שנה. זהו המשבר המתמשך הארוך ביותר בתולדות ההנדסה ועדיין לא פתרנו אותו'. הדברים האלה נאמרו בשנת 1991, וכל הסימנים מעידים על כך שהם תקפים ושרירים גם בימינו, למעלה מעשרים שנה מאוחר יותר. Ran Levi 36:45 אז מה אפשר לעשות? כיצד ניתן למזער את הסיכון? התשובות שניתנו לשאלה הזו לאורך השנים השתנו במקביל להשתנות התרבות העסקית של עולם ההייטק. בשנות השישים הגישה השלטת לפיתוח תוכנה הייתה הגישה ההנדסית המסורתית והסטנדרטית לפרויקטים גדולים: תמדוד פעמיים, תחתתוך פעם אחת. שיטת מפל המים, כפי שכונתה השיטה המקובלת, גרסה שניתן לחלק את הפרויקט הגדול והמורכב לסדרה של שלבים מוגדרים היטב ולעבור משלב לשלב באופן טורי, כמו מים שנופלים במורד המפל, רק כשהשלב הקודם נסתיים בצורה מוצלחת. למשל, אין להתחיל לכתוב את קוד התוכנה בפועל עד שהדרישות מהתוכנה לא הוגדרו במלואן, ומרגע שהגדרת הדרישות על ידי הלקוח נסתיימו, אין לשנות אותן כהוא זה. אך בשנים האחרונות פינתה הגישה הנוקשה והבלתי מתפשרת הזו את מקומה לטובת תהליכי פיתוח גמישים יותר. הוגים רבים טענו ששיטת מפל המים, על אף שהיא משרתת נאמנה דיסציפלינות הנדסיות אחרות, לא מתאימה לעולם התוכנה. דוגמה לקושי שבהלבשת תהליכים הנדסיים סטנדרטיים על פרויקטים של תוכנה ניתן לראות במה שקרוב לוודאי הכישלון היקר ביותר בהיסטוריה של פרויקט שכזה. Ran Levi 38:07 בשנת 2000 החליט ה-FBI, לשכת החקירות הפדרלית של ארצות הברית, להחליף את מערך המחשוב שלו. המחשבים והתוכנות שרצו עליהם היו מיושנים מאוד וכבר לא התאימו לצורכי הסוכנים והחוקרים. המסכים היו המסכים הירוקים של שנות השמונים, התוכנות הקיימות לא תמכו בשימוש בעכבר ולא איפשרו חיפוש והצלבה של מידע. לאחר מתקפת הטרור של האחד-עשר בספטמבר למשל, סוכנים נזקקו לפקסים כדי להעביר תמונות של החשודים מכיוון שהמערכת לא אפשרה לשלוח דואר אלקטרוני עם תמונות. בסוף שנת 2000 אישר הקונגרס השקעה של כ-400 מיליוני דולרים בשדרוג מערכת המחשבים של ה-FBI. הפרויקט תוכנן להימשך כשלוש שנים ובסיומו תוכננה כל עמדת מחשב במחשבים מתקדמים ומודרניים ותותקן רשת תקשורת מהירה באמצעות סיבים אופטיים. גולת הכותרת של המערכת החדשה הייתה תוכנה בשם VCF, ראשי תיבות של Virtual Case File, תיק חקירה וירטואלי. VCF הייתה אמורה לאפשר לסוכנים בשטח להעלות מסמכים, תמונות, קובצי שמע וכל חומר חקירה אחר למאגר מידע מרכזי ולאפשר להם להצליב מידע על חשודים כדי להשיג ראיות מכריעות עבור בית המשפט. החברה שנשכרה כדי לפתח את תוכנת ה-VCF הייתה חברת SAIC. ה-FBI היא סוכנות שמעסיקה מאות אלפי בני אדם, ומטבע הדברים היא גם נוטה להיות בירוקרטית ושמרנית מדי. בהתאם לגישה המקובלת בפרויקטים גדולים, הגיש ה-FBI לחברת SAIC מסמך המפורט באופן מדוקדק ביותר את הדרישות מהתוכנה החדשה. מסמך הדרישות הכיל כ-800 עמודים וכלל אפילו משפטים בסגנון 'במסך הזה והזה של התוכנה יהיה כפתור בפינה השמאלית העליונה, על הכפתור יהיה כתוב אימייל'. אבל ספק רב אם בארגון גדול כמו ה-FBI יש אדם אחד או אפילו קבוצה קטנה של אנשים שמכירים את הצרכים בפועל של כל הקבוצות והמחלקות שעבורן נכתבה התוכנה. ככל שהתקדם הפרויקט התברר שהדרישות המקוריות שנכתבו בדקדקנות כל כך יקית לא עונות בפועל על צורכיהם של סוכנים רבים. קבוצות עבודה בתוך ה-FBI שהוקמו בחוכמה תוך כדי התקדמות העבודה כדי ללמוד מהם הצרכים האמיתיים של הסוכנים בשטח, הזרימו כל הזמן דרישות חדשות וביטלו דרישות קודמות. כתוצאה מכך, כמעט מהרגע שבו החלו מהנדסי התוכנה של SAIC לעבוד, הפך מסמך הדרישות המקורי ללא רלוונטי. הפיגועים של ה-11 בספטמבר הובילו לממד חדש של בהילות לתוכנית השדרוג, ולחץ הזמנים ההיסטרי הביא עד מהרה לסכסוכים מרים בין המהנדסים לאנשי ה-FBI. המהנדסים התקשו להתמודד עם הדרישות המשתנות ללא הרף, והסוכנים לא אהבו לראות את המהנדסים מתעלמים מדרישות שהיו חיוניות ביניהם כדי שתוכנת ה-VCF תוכל למלא את ייעודה. פרויקט ה-VCF הלך מדחי אל דחי. בתחילת 2003 כבר היה ברור שהתוכנה החדשה לא תהיה מוכנה בזמן, ותאריך ההשקה שלה נדחה שוב ושוב. מכיוון שהיה מדובר בפרויקט בעל חשיבות עליונה לביטחון הלאומי של ארצות הברית, הקונגרס אישר עוד כ-200 מיליון דולרים כדי להשלים את תהליך הפיתוח. אבל גם זה לא עזר. בדצמבר 2003, כמעט שנה לאחר התאריך המקורי, הוגשה התוכנה החדשה לידי הלקוח. ה-FBI דחה אותה כמעט מיד. לא רק שהיו כמה עשרות תקלות ובאגים קריטיים בתוכנת ה-VCF, אלא שהיו חסרות בה פונקציות בסיסיות כמו Bookmarking או היסטוריה של חיפוש. תוכנת ה-VCF הכילה 700,000 שורות של קוד מנופח, מלא בטעויות ולא תואם לצורכי השטח. ב-FBI ניסו להציל את הפרויקט הכושל והזמינו ועדה של יועצים חיצוניים כדי שתדריך אותם לגבי כיוון התקדמות הרצוי. אחד מחברי הוועדה, פרופסור למדעי המחשב בשם מאט בלייז, סיפר שהוא ועמיתיו נתקפו בחרדה כשהם סקרו את התוכנה החדשה. כמה מאיתנו, הוא סיפר בריאיון עיתונאי, תכננו לצאת למסע פשע של גניבות ושודים ביום שבו תושק המערכת. אם היא לא תעבוד, היא תנטרל את ה-FBI לחלוטין. בינואר 2005 החליט מנהל ה-FBI לבטל את הפרויקט באופן סופי. זו לא הייתה החלטה קלה, שכן משמעותה הייתה שעשרות אלפי סוכנים וחוקרים ימשיכו להשתמש באותן מערכות מיושנות משנות השמונים והתשעים במשך חמש שנים נוספות לכל הפחות, על כל המשתמע מכך לגבי הביטחון הלאומי של ארצות הברית. Ran Levi 44:02 כפי שראינו, פרויקט ה-VCF כשל למרות שב-FBI השתדלו מאוד לנסח בפרוטרוט את הדרישות והצרכים מהתוכנה החדשה. או במילים אחרות, למדוד פעמיים ולחתוך רק פעם אחת. מבקרי גישת מפל המים טוענים שהשתדלות הזו הייתה לשווא, מכיוון שה-FBI, כמו לקוחות רבים, אינו מסוגל כלל להגדיר בצורה מושלמת או אפילו בצורה מספקת, מה בדיוק הוא רוצה שהתוכנה שלו תהיה מסוגלת לעשות. בארגון גדול קשה מאוד להגדיר את כל הצרכים בבת אחת, ואם הלקוח אינו בקי בטכנולוגיה המתקדמת, סביר להניח שהוא לא יהיה מודע כלל מה ניתן לממש בתוכנה ומה לא. מכיוון שכך, תהליכי פיתוח מודרניים כמו Agile ו-Extreme Programming גורסים שהפתרון הוא לוותר על מסמכי דרישות נוקשים ולעבוד בשיתוף עם הלקוח לאורך כל תהליך הפיתוח. הצוות ייצור גרסה ראשונית של התוכנה, מעין אב-טיפוס פשטני, ויזמין את הלקוח לבחון אותה. ההערות שיתקבלו מהלקוח יהיו הבסיס לשינויים הבאים, והדגמות שכאלה ייערכו באופן שוטף כל מספר שבועות. גישות שכאלה התקיימו גם בין המהנדסים והסוכנים שהיו מעורבים בפרויקט ה-VCF, אבל הן לא נעשו כחלק מוגדר או מתוכנן של תהליך הפיתוח אלא מעין פתרון חירום לכישלון של הגדרת הדרישות הראשונית, ולכן הן לא הצליחו למנוע את ההתמוטטות של הפרויקט כולו. Ran Levi 45:00 האם ניתן לצפות ששילוב של תהליכי פיתוח מודרניים ושפות תכנות עיליות מתוחכמות יותר יביאו אותנו ביום מן הימים אל הארץ המובטחת? האם ייפתר משבר התוכנה ונוכל לצפות מהתוכנות שלנו לאותה רמת אמינות שאנחנו מצפים מהמכוניות שלנו למשל? דוקטור פרדריק ברוקס הוא אחד ממדעני המחשב החשובים ביותר במאה ה-20. בעברו ניהל ברוקס במשך שנים רבות כמה מהפרויקטים החדשניים ביותר של חברת IBM, והניסיון שהוא צבר בניהול פרויקטים אלה, ובמיוחד כמה מהכישלונות הכואבים שהוא חווה על בשרו, הביאו אותו לכתוב בשנת 1975 ספר בשם The Mythical Man-Month שהשפיע על דור שלם של מהנדסי תוכנה ומנהלים. שמו של הספר, 'חודש האדם המיתולוגי' בתרגום חופשי, מתייחס ליחידת העבודה הסטנדרטית של פרויקט תוכנה: חודש אדם, או עבודה שעושה מתכנת יחיד במשך חודש שלם. בספרו ובמאמר חשוב נוסף בשם 'אין קליע הכסף' (No Silver Bullet), ניתח ברוקס את ההבדלים העקרוניים שבין כתיבת תוכנה לשאר תחומי העשייה האנושיים והתמקד בממד מסוים קריטי וחשוב ביותר בתוכנה: המורכבות שלה. אין שתי תוכנות שדומות זו לזו, כתב ברוקס, גם אם הן מבצעות את אותן הפעולות בדיוק. אין שני מתכנתים שיכתבו את אותו הקוד בדיוק באותו האופן, מכיוון שתוכנה היא תוצאה ישירה של תהליכי המחשבה האנושיים ואלו משתנים מאדם לאדם. תוכנה, כתב ברוקס, היא יצירה אנושית מורכבת מאין סודה. במילים אחרות, פרט למקרים טריוויאליים מאוד, אי אפשר לכתוב תוכנה פשוטה. מורכבות גבוהה קיימת גם בתחומים אחרים של העשייה האנושית, אבל כמעט תמיד אנחנו מוצאים דרכים להתגבר עליה. במעגלים אלקטרוניים ניתן במקרים רבים להתגבר על המורכבות באמצעות שכפול תת-מעגלים זהים. למשל, אפשר להגדיר את נפח זיכרון המחשב על ידי הוספת תאי זיכרון זהים. אם התוספת צנועה והיא לא דורשת שינויים דרמטיים בשאר המחשב, אז מורכבות התכנון החדש תהיה זהה למדי למורכבות של התכנון הקיים. לא כן בתוכנה. כאן, כל תוספת של דרישה חדשה לפרויקט עשויה לגרור בעקבותיה שינויים דרמטיים במידת המורכבות. בתכנון אדריכלי ניתן להתגבר על מורכבות התכנון באמצעות שרטוטים טובים. בני אדם תופסים שרטוטים ומפות בצורה אינטואיטיבית מאוד. האדריכל יכול לפתוח את השרטוטים, לעיין בהם ולקבל בפרק זמן קצר יחסית תמונה כללית נאותה של מצב הפרויקט. אבל תוכנה, מסביר פרד ברוקס, אינה מתאימה לסוג כזה של ויזואליזציה. כל תוכנה היא שילוב של כמה וכמה תהליכים. למשל תהליכים שתלויים בזמן, כמו פקודות שמתבצעות בזה אחר זה, או תהליכים שתלויים במרחב, כמו העברה של מידע ממקום למקום בתוך המחשב. תרשים זרימה או דיאגרמת מלבנים יכולים לייצג רק ממד אחד של התהליכים השונים והם לא מסוגלים לייצג את מורכבות התוכנה כולה, כשם שהאדריכל היה ודאי נתקל בקשיים אם השרטוטים שלו היו צריכים לייצג לא רק את הקורות והתמוכות אלא גם את המבנה הארגוני של החברה שתאכלס את המבנה. למתכנת אין ברירה אלא לבנות לעצמו תמונה מנטלית של התוכנה שלו או, אם היא מורכבת מדי, של חלקים ממנה. במילים אחרות, טוען ברוקס, שלא כמו באלקטרוניקה או באדריכלות, לא ניתן להעלים את המורכבות המובנית של התוכנה או להתעלם ממנה. מכיוון שכך, תוכנות מחשב תמיד יכילו באגים ושגיאות ופרויקטים גדולים ומורכבים יהיו תמיד בסכנה מוחשית להיכשל. Ran Levi 48:38 אבל מה לגבי התפתחות השפות העיליות? כפי שראינו, שפות תוכנה מתקדמות כמו פורטרן, C ושפות אחרות חוללו מהפכה אמיתית בעולם הטכנולוגיה. האם לא ייתכן שמישהו יצליח בעתיד להמציא שפת תכנות חדשה ומוצלחת שתאפשר לנו להתגבר על המורכבות המתישה של התוכנה? התשובה לפי ברוקס היא לא. שפות עיליות מאפשרות לנו להתעלם מהפרטים הקטנים והמעצבנים של יצירת תוכנה, לכתוב את המילה Print במקום לפרט באלפי שורות קוד להיכן צריך כל ביט בזיכרון המחשב להגיע כדי שהמידע יוצג על המסך. זו התקדמות מבורכת ללא צל של ספק, אבל היעילות שלה מוגבלת. שפה עילית טובה ככל שתהיה בסך הכל מסירה את המחסומים בינינו ובין המחשב, היא מקרבת את תהליך כתיבת התוכנה אל השטף הטבעי של המחשבות שלנו. היא לא מסוגלת להתגבר על המורכבות הבסיסית והטבעית של התוכנה, מכיוון שהמורכבות הזו היא בסופו של דבר תוצאה ישירה של המחשבה האנושית. גם פתרונות אפשריים אחרים שהועלו לאורך השנים לא זוכים לאהדה רבה מצדו של ברוקס. אינטליגנציה מלאכותית מתוחכמת למשל שתכתוב תוכנות מושלמות ונקיות מטעויות, היא חזון רחוק ולא מציאותי לדעתו. גם תכנות ויזואלי - כתיבת תוכנה באמצעות תרשימי זרימה ודיאגרמות במקום מילים ומספרים - לא יפתור את הבעיה, מכיוון שכפי שכבר ראינו, קשה לייצג תוכנה באמצעים ויזואליים. זאת אומרת, אין תהליך פיתוח או שכלול טכנולוגי יחיד שיפתור את המשבר שאליו נקלעה הנדסת התוכנה ב-40 השנים האחרונות. אין קליע כסף שיחסל את המפלצת המאיימת הזאת. Ran Levi 50:33 אז מה בכל זאת ניתן לעשות? התשובה לדעתו של ברוקס ברורה. אל תכתבו תוכנה. תקנו אותה. קנייה של תוכנה מוכנה, הוא מסביר, תמיד זולה יותר ומהירה יותר מפיתוח של תוכנה שתהיה תפורה, במרכאות, בדיוק לצורכו של הארגון. נכון, תוכנה קנויה לעולם לא תהיה מותאמת באופן מושלם לדרישות ולצרכים. אבל את הדרישות ניתן לשנות, בעוד שאת המורכבות המובנית של תוכנה לא ניתן. אחרי הכל, צרכים ודרישות הם עניין פסיכולוגי לא פחות ממעשי. כדוגמה, ברוקס נותן את התוכנות לחישובי משכורות. בשנות השישים, אף חברה לא הייתה מוכנה לקנות תוכנת מדף מוכנה לחישוב משכורות. כולן העדיפו לכתוב תוכנות שתפורות למידותיו של הארגון שלהן. מדוע? מכיוון שמחשב עלה אז מיליוני דולרים, והוצאה של כמה עשרות אלפי דולרים על כתיבת תוכנה נראתה כמתקבלת על הדעת. בימינו מחשבים עולים אלפים בודדים של דולרים ורכישת תוכנה בעשרות אלפי דולרים נראית כהוצאה אדירה. על כן כמעט כל הארגונים למדו להתפשר ולקנות תוכנות משרדיות סטנדרטיות כמו אקסל ו-וורד של מיקרוסופט והם מתאימים את הצרכים והתהליכים הארגוניים שלהם למה שהתוכנות האלה מסוגלות לעשות. ברוקס נותן עצה נוספת לארגונים: טפחו את המתכנתים שלכם. המורכבות המובנית של תוכנה מביאה לכך שהכלי החשוב ביותר בהתמודדות מולה הוא המוח האנושי. וכמו במוזיקה, בספורט ובכל תחום אחר, גם כאן לא כל בני האדם נולדו שווים. יש מתכנתים סבירים, יש מתכנתים טובים ויש מתכנתים דגולים - אנשים שמוחם מותאם באופן טבעי להתמודדות עם מורכבות התוכנה. ניסיונו של ברוקס לימד אותו שהתוכנות שיפיק תחת ידיו מתכנת דגול שכזה יהיו יעילות ומוצלחות בסדרי גודל מאלו של מתכנתים רגילים. כל חברת הייטק חייבת להיות מסוגלת לזהות את המתכנתים הסופר-מוכשרים האלה עוד בראשית הקריירה שלהם ולטפח אותם. לשלם להם כמו שצריך, לתת להם סמלי סטטוס כמו אלו שמוענקים למנהלים בכירים, להצמיד להם חונכים ולתת להם הזדמנויות רבות לשתף פעולה עם מתכנתים דגולים אחרים. נכון, טיפוח שכזה הוא לא זול, אבל כישלון בפרויקט גדול עולה הרבה יותר. ועד שיצליחו המהנדסים להתגבר על משבר התוכנה, אנחנו ניאלץ כנראה ללמוד לחיות עם תוכנות שקורסות מדי פעם. לפחות על האמינות של המכוניות שלנו אנחנו לא חייבים להתפשר. אני באופן אישי החלפתי את המכונית הצרפתית במכונית יפנית. מה? מה העניינים? למה המנוע לא מניע? נו באמת, אתם יפנים. תניע! נו, תניע כבר! נו! תניע! Ran Levi 54:12 ליברה ורק ליברה משלמת לכם את כספי התביעה בתוך 48 שעות בלבד. אתם קולטים? 48 שעות בלבד. אולי ציפיתם שאני אחזור על זה שוב בהתלהבות מכירתית מוגזמת, אבל ליברה היא לא מה שציפיתם מחברת ביטוח. ליברה - משנים סדרי ביטוח. כוכבית 5969. בכפוף לפוליסה ולתנאי החיתום של החברה. Ran Levi 54:41 על הפסקת החשמל הגדולה שהכתה בחוף המזרחי של ארצות הברית וקנדה בשנת 2003 סיפרתי לכם בהרחבה בפרק 175 של עושים היסטוריה, שעסק בהפסקות חשמל בכלל. על קצה המזלג: מדובר בהפסקת חשמל שנמשכה קרוב לארבעה ימים, השפיעה על למעלה מ-50 מיליון איש והסבה למשק האמריקאי והקנדי נזק של כעשרה מיליארד דולרים. שרשרת האירועים שהובילה להפסקת החשמל הדרמטית הזו החלה בענף של עץ שנגע בקו מתח גבוה אי שם במדינת אוהיו, אבל אחת החוליות המשמעותיות ביותר בשרשרת הזו, זו שבמידה רבה אחראית לכך שהפסקת חשמל בקנה מידה מקומי הפכה להפסקת חשמל בקנה מידה סמי-יבשתי, היא תקלת תוכנה נדירה מאוד. תקלת התוכנה הזו גרמה לכך שבמרכז הבקרה של חברת החשמל באוהיו, האזעקות הפסיקו לעבוד. שימו לב לנקודה חשובה: מערכת הבקרה המשיכה לעבוד כרגיל. נתונים הוצגו על המסך, הטכנאים יכלו לקרוא מדדים שונים של המערכת - הכל עבד כרגיל, רק ההתראות לא עבדו. העובדה הזו יצרה מצב בעייתי מאוד שבו הטכנאים במרכז הבקרה קיבלו את התחושה שמערכת המחשב שלהם עובדת באופן תקין לגמרי, למרות שמאחורי הקלעים היא הייתה שבורה. אם מערכת הבקרה הייתה מפסיקה לעבוד לגמרי - מסכים שחורים, העכבר לא זז, דברים כאלה - זה היה עדיף מבחינת הטכנאים, כי אז הם היו עוברים לשיטות בקרה אחרות, ידניות כנראה, ואז היו מגלים מהר מאוד שמשהו במערכת החשמל לא בסדר. אבל דווקא העובדה שכלפי חוץ המערכת נראתה כתקינה, היא זו שהביאה לכך שהטכנאים לא הגיבו כראוי לתקלת החשמל ונתנו לשרשרת התקלות להתפתח עד שבסופו של דבר כל העסק הזה יצא מכלל שליטה והתקלה המקומית הפכה לקטסטרופה. ובכן, מה היה הבאג שהשבית את מערכת הבקרה של חברת החשמל באוהיו? מדובר בתקלה נדירה יחסית המכונה 'תנאי מרוץ', Race Condition. הנה דוגמה שתסביר במה מדובר. נגיד ששני הבנים שלי משחקים זה עם זה ובאופן כמעט בלתי נמנע, בשלב מסוים הם יריבו, יקללו אחד את השני ואז ירוצו אליי להלשין. 'אבא, מרום אמר לי שאני טיפש' או 'אבא, שחר אמר לי שאני מטומטם'. למה הם רצים? כי הם מניחים שמי שיגיע ראשון יקבע את התוצאה של האירוע. זאת אומרת, אם שחר ילשין ראשון, אני אעניש את מרום ולהפך. כמובן שבמציאות הם לא יודעים שאני שומע אותם רצים עוד מהקומה התחתונה ואז אני מתחבא בשירותים כדי שילכו לחפש את אמא. אבל לא משנה. כעיקרון, מהרגע ששני הילדים יצאו לדרך כדי למצוא אותי, נוצר תנאי מרוץ: הראשון שיגיע יקבע את התוצאה. אותה תופעה יכולה להתרחש גם במערכות אלקטרוניות: שני אותות שנעים במסלולים שונים בתוך המערכת והראשון שמגיע ליעדו משפיע בצורה מסוימת על התנהגות המערכת. אז תשאלו, מה הבעיה? עד עכשיו זה הגיוני: מי שמגיע ראשון זוכה. זה עובד יפה באולימפיאדה, למה שלא יעבוד גם בטכנולוגיה. ובכן, הבעיה היא שתזמון במערכת אלקטרונית מושפע ממגוון של גורמים שלא תמיד קל לשלוט עליהם. לא תמיד אנחנו יכולים לשלוט בצורה ברורה ומובהקת על תוצאת המרוץ הזה. למשל מהירות ההתקדמות של אות חשמלי בתוך מוליך מתכתי עשויה להיות תלויה בטמפרטורה של המוליך, בעובי שלו ובעוד אלף ואחד גורמים שחלקם עשויים להיות די אקראיים. ואם אנחנו לא שולטים על ההתנהגות של המערכת שלנו, זה רע מאוד, כי אמינות היא דרישת יסוד מכל טכנולוגיה. אף אחד לא היה רוצה לנסוע במכונית שהבלמים שלה למשל לפעמים עובדים ולפעמים לא עובדים, כתלות בשינוי במעלה אחת בטמפרטורה של המנוע. בתוכנה נדיר מאוד להיתקל בבעיית תנאי המרוץ, וזאת מכיוון שברוב מוחלט של המקרים המחשב מבצע את הפקודות של התוכנה בזה אחר זה: פקודה אחת מסתיימת ורק אז הפקודה הבאה מתבצעת, כך שכמעט אין מצב שבו שתי פקודות מתבצעות במקביל והראשונה שמסתיימת 'מנצחת', במרכאות, במרוץ וזוכה להשפיע על פעולת המחשב. אבל במערכת המחשב של חברת החשמל של אוהיו, מערכת שפותחה על ידי חברת GE, הייתה בעיה כזו. מסתבר שהמערכת תוכננה כך ששתי תוכנות נפרדות עשו שימוש באותו מאגר מידע והיו מסוגלות להשפיע על התוכן שלו. שישה מהנדסים של GE חפרו במשך חודש וחצי בארבעה מיליון שורות קוד כדי לגלות לבסוף שצירוף מקרים נדיר מאין כמותו יצר חלון זמן של מילי-שניות בודדות שבו שתי התוכנות ניסו לשנות את תוכנו של מאגר המידע בו-זמנית. אחת מהן הקדימה את השנייה. למה? אין לדעת. אולי המעבד שהריץ את התוכנה הראשונה היה מהיר יותר מהמעבד השני ב-0.0001 אחוז? הבדל אקראי לחלוטין. לרוע המזל, התקלה הנדירה הזו התרחשה בדיוק בזמן הפסקת החשמל והשאר היסטוריה. Ran Levi 60:37 עד כאן לתקלות תוכנה. אם לא שמעתם עדיין, אז סקר המאזינים הגדול של רשת עושים היסטוריה יצא לדרך, ואני מזמין אתכם לענות על הסקר בקישור שנמצא באתר הבית שלנו. השאלות עוסקות בעיקר במשוב שלכם על התוכניות השונות ברשת, מה אתם אוהבים ומה לא, וגם בנתונים הדמוגרפיים שלכם: השכלה, כמה ילדים יש במשפחה, מקצוע וכדומה. השאלון הוא אנונימי לחלוטין כמובן, והנתונים שאתם מוסרים לנו מסייעים לנו להבין מי הם הקהלים שמאזינים לפודקאסטים שלנו וכך עוזרים לנו להביא מפרסמים שרלוונטיים לקהלים האלה. מבחינה זו, העזרה שלכם בסקר עוזרת לנו להמשיך ולממן את פעילות הרשת ובשאיפה להפיק עוד תוכניות נוספות בנושאים שאני יודע שאתם מאוד מאוד רוצים שנעסוק בהם - מפסיכולוגיה ועד משפט. כתמיד, מי שיענה על הסקר יזכה בתשורה קטנה בדמות פרק מיוחד שאקליט לטובת העניין. בדרך כלל מדובר בריאיונות שלא ראו אור עד כה. אני עדיין לא יודע מה יהיה הנושא של הפרק המיוחד, אבל אני מבטיח שזה יהיה מעניין. שוב, בקרו באתר הבית שלנו ranlevi.com ולחצו על הבאנר של סקר המאזינים הגדול 2020. שאלת עושים היסטוריה להפעם ברוח הפרק הזה: מהי תקלת המחשב הכי מעניינת שנתקלתם בה? זו יכולה להיות תקלה שגרמה לשיבוש חריג בעבודה, או פאשלה גדולה בצבא, או בעצם כל דבר. כי כמאמר המשפט המפורסם: לטעות זה אנושי, אבל בשביל באמת לדפוק את העניינים צריך מחשב. ספרו לנו בעמוד של עושים היסטוריה בפייסבוק. Ran Levi 62:22 עושים היסטוריה הם גיא בינור ואיתמר סוויסה בעריכה ובהפקה, שרה סילבצקי מנהלת הקהילות ואחראית על סיפור משפחתי, רועי לוי בפיתוח העסקי, אביב שם טוב מנהל המכירות, דני טימור המנהל העסקי ואני רן לוי כותב ומגיש. אנחנו נשתמע בשבוע הבא עם חלקה השני של הסדרה על גלי מוח. להתראות.
        ]]></content:encoded>
    </item>
    
    <item>
        <title>[עושים היסטוריה] 307: גלי מוח, חלק ב' - מה תפקידם של גלי המוח?</title>
        <link>https://mat-mo.github.io/podtext/episodes/vshym-hystvryh/vshym-hystvryh-307-gly-mvkh-khlq-b-mh-tpqydm-shl-gly-hmvkh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-307-gly-mvkh-khlq-b-mh-tpqydm-shl-gly-hmvkh.html</guid>
        <pubDate>7 באפריל 2020</pubDate>
        <description>Transcript for [עושים היסטוריה] 307: גלי מוח, חלק ב' - מה תפקידם של גלי המוח? from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 307. גלי מוח, חלק ב'. מה תפקידם של גלי המוח? רשת עושים היסטוריה. ניל ארמסטרונג 00:24 Tranquility base here, the Eagle has landed. רן לוי 00:31 עושים היסטוריה עם רן לוי. בפרק הקודם עקבנו אחר סיפורו של ה-EEG, מכשיר שמאפשר לחוקרים ולרופאים להציץ במרכאות לתוך הנעשה מתחת לעצם הגולגולת ולמדוד את השינויים בשדה החשמלי שמייצר המוח שלנו בעת פעילותו. סיפרתי לכם על התגלית המפתיעה של גלי מוח, שינויים מחזוריים בשדה החשמלי של המוח שמופיעים ונעלמים באזורים שונים של המוח ובמצבי תודעה שונים, כמו למשל עירות, שינה, חשיבה מאומצת וכדומה. ישנם כמה וכמה גלי מוח בעוצמות ובתדרים שונים והחוקרים נתנו להם שמות לפי סדר האלף-בית היווני: אלפא, בטא, גמא וכדומה. האתגר הראשון של חוקרי המוח היה לעשות סדר בבלגן הגדול של גלים שונים ומשונים שמתגלגלים להם בתוך המוח בו-זמנית, נקלטים יחדיו באלקטרודות של ה-EEG ומסתירים ומכסים זה את זה. מי שתרמה רבות לפתרון הבעיה הזו הייתה התמרת פורייה, כלי מתמטי רב-עוצמה שמאפשר לנו להפריד את האות הכאוטי שנקלט ב-EEG למרכיביו השונים. הטכניקה הזו הפכה את ה-EEG למכשיר רפואי שימושי מאוד שמסייע לרופאים לאבחן שורה ארוכה של מחלות ותופעות נוירולוגיות, מאפילפסיה ועד שבץ, מבלי שיצטרכו לפתוח את מכסה הגולגולת ולחשוף את רקמת המוח העדינה. כיום אנחנו יודעים לומר שמקורם של גלי המוח הוא בעובדה שהנוירונים במוח מאוגדים לקבוצות של אלפי עד מיליוני נוירונים והנוירונים בתוך כל קבוצה מסונכרנים ביניהם. דהיינו, הם פולטים או קולטים אותות חשמליים בזמן מסוים ומשתתקים בזמנים אחרים, כמו מקהלה תחת שרביטו של מנצח קפדן. אבל כמו תמיד במדע, ההבנה הזו רק סייעה לחשוף שאלה חשובה ועמוקה יותר: מה תפקידו של הסינכרון הזה במוח? אפשר לדמות את חוקרי המוח לחייזרים שנתקלו בפעם הראשונה במנוע של מכונית ומאזינים לרעש שפולטות הבוכנות. מתוך הרעש המחזורי, החייזרים מסיקים שכל ארבעת הבוכנות במנוע מסונכרנות זו עם זו, כשאחת עולה השנייה יורדת וכן הלאה. אבל כעת הם מנסים להבין האם לסינכרון הזה יש משמעות קריטית לאופן פעולתו של המנוע. ואכן, כפי שנגלה מיד, נדמה שכפי שהסינכרון בין הבוכנות הוא קריטי לפעולה תקינה של מנוע של מכונית, כך גם לסינכרון החשמלי בין הנוירונים יש תפקיד חשוב במוח. למעשה, נדמה שאלמלא הסינכרון הזה, לא היינו חווים את מה שאנחנו מכנים בשם תודעה או הכרה. אקדים ואומר שהשאלה הזו היא קרוב לוודאי אחת השאלות המורכבות והקשות ביותר במדע המודרני. אנחנו בקושי מבינים איך פועל מוחה של תולעת זעירה, ועל אחת כמה וכמה שאנחנו לא מבינים מה קורה במוח שלנו על עשרות מיליארדי הנוירונים שבו. ובכל זאת, בעשרות השנים האחרונות השתפרו הכלים שבידי החוקרים באופן דרמטי. ה-EEG שפיתח הנס ברגר בשנות ה-30 מסוגל למדוד גלי מוח ברזולוציה של מיקרו-שניות, אבל רק כשמדובר בגלים חזקים יחסית, כאלה שמסוגלים לעבור דרך עצם הגולגולת, וברזולוציה מרחבית נמוכה יחסית, זאת אומרת קשה לדעת בדיוק מאיזה אזור במוח מגיע הגל. בזמן שחלף מאז ברגר, זכינו בשורה של מכשירי מדידה שמפצים כל אחד בדרכו על חולשותיו של ה-EEG. ה-MEG למשל הוא מכשיר שמודד את גלי המוח באמצעות השפעתם על השדה המגנטי, בניגוד לשדה החשמלי שמודד ה-EEG. הוא אמנם יקר, גדול ומורכב יותר מה-EEG, אבל הוא נותן לחוקרים תמונה הרבה יותר מדויקת לגבי מיקום הגלים השונים בתוך המוח. גם האלקטרודות שבהן משתמשים כדי למדוד את הפעילות החשמלית בתוך רקמת המוח השתפרו מאוד, וכיום חוקרים שעובדים עם חיות מעבדה מסוגלים למדוד את הזרמים החשמליים העדינים אפילו ברמה של הנוירון הבודד. טכנולוגיה שמכונה Local Field Potential או LFP בקיצור. אז מה מגלים לנו מכשירי המדידה החדשים האלה על תפקידם של גלי המוח בתוך המכונה האדירה והמורכבת הזו שיושבת לנו בין האוזניים? כדי להתחיל לענות על השאלה הזו, אנחנו קודם כל צריכים להבין איך מיוצג מידע בתוך המוח ואיך הנוירונים השונים מדברים זה עם זה. הצעדים הראשונים לקראת פתרונה של החידה הזו נעשו עוד במאה ה-18. לואיג'י גלווני האיטלקי היה הראשון להבין שהמידע במערכת העצבים מועבר באמצעות אותות חשמליים. מחקרים שנעשו במחצית הראשונה של המאה ה-20 חשפו את המנגנון המדויק של האותות האלה, מנגנון שמכונה פוטנציאל פעולה. סיפרתי לכם בהרחבה על פוטנציאל הפעולה בפרקים שעסקו בניתוחי לב, ולכן אני אחזור כאן רק על עיקרי הדברים. לכל נוירון יש אקסון, שהוא מעין ענף ארוך וצר שבוקע מתוך גוף התא. פוטנציאל הפעולה הוא פולס חשמלי, ספייק בשמו המקובל, שנע במהירות לאורך האקסון כמו ילד שמתגלש במגלשה. בקצה האקסון ישנה סינפסה, שהיא נקודת החיבור אל הנוירון הבא בשרשרת. כשהספייק החשמלי מגיע אל קצה האקסון, הוא גורם לסינפסה להפריש כימיקלים מסוימים, ואותם כימיקלים משפיעים על הנוירון הבא ויכולים לגרום גם לו להפיק ספייק חדש וכן הלאה, וכך עובר מידע מנוירון אחד לנוירון אחר. אבל זה לא סוף הסיפור. ספייק בודד לא מכיל הרבה מידע. כל מה שהוא יכול להגיד לנוירון הבא בתור זה כן או לא, יש או אין. ברובם המוחלט של המקרים כמובן, זה לא מספיק. למשל, כשאור נופל על הרשתית שבעין, אנחנו רוצים לדעת לא רק אם יש אור או אין אור, אלא כמה אור נופל על הרשתית, או במילים אחרות מה מידת הבהירות של האור. ספייק בודד לא מספיק לשם כך, ולכן הנוירון שולח באקסון שלו כמה ספייקים בזה אחר זה, מה שמכונה רכבת ספייקים. המידע שרוצה להעביר הנוירון מיוצג על ידי קצב שליחת הספייקים. זאת אומרת, כמה ספייקים נשלחים בכל יחידת זמן. לשם ההסבר, נניח שאני וחבר שלי נמצאים בגן השעשועים עם הילדים שלנו. אני נמצא למעלה בראש המגלשה והחבר בתחתית המגלשה. נאמר שסיכמנו מראש שהחבר מביא לי כל שעה בירה צוננת כרצוננו, ואני רק צריך לומר לו כמה בירות אני רוצה. אבל אסור לנו שהנשים שלנו, שיושבות בצד, ידעו שאנחנו מדברים על בירה. אחרת זה יראה בטעות כאילו אנחנו לא סובלים. וכל אבא מתחיל יודע שזה אסור בתכלית האיסור. אז מה אפשר לעשות? אני והחבר תיאמנו קוד סודי. אם אני רוצה בירה אחת, אני שולח במגלשה ילד אחד. אם אני רוצה שתי בירות, אני שולח למטה שני ילדים בזה אחר זה. במילים אחרות, העברתי לחבר את המידע לגבי מספר הבירות שאני רוצה מקודד בתור מספר הילדים שיורדים במגלשה בכל יחידת זמן. ניסוי קלאסי שנערך עוד ב-1926 הדגים את הקידוד הזה בצורה נאה. החוקרים תלו משקולת על שריר של צפרדע ובחנו את הספייקים שנשלחו מהשריר אל המוח. ככל שהמשקולת הייתה כבדה יותר, כך גדל קצב הירי של הספייקים ומספרם בתוך כל רכבת ספייקים שכזו. אם כן, באמצעות שינוי קצב ירי הספייקים, מסוגלים הנוירונים לקודד ביעילות מידע מגוון ומשתנה, מרמת הבהירות של האור שנופל על הרשתית, דרך מידע על ריח מסוים שהתקבל בנחיריים, ועד תדר הצליל שמתקבל באוזן. מנגנון רכבת הספייקים הוא ללא צל של ספק אחת ההמצאות, אם אפשר לכנות זאת כך, המדהימות ביותר של הטבע. האבולוציה יצרה כאן הלכה למעשה מכניזם של תקשורת דיגיטלית באמצעות חומרה ביולוגית. הספייקים שיורים הנוירונים הם המקבילה של הטבע לביטים שעוברים בקווי התקשורת של המחשבים שלנו. הם גם מקנים למוח את אותם היתרונות שאנחנו מקבלים מתקשורת דיגיטלית, כמו הגמישות בהעברת סוגים מגוונים של תוכן וחסינות גבוהה להפרעות כתוצאה מרעשים חיצוניים. אבל על כל מעלותיו, מנגנון רכבת הספייקים להעברת מידע לא מספיק כדי להסביר במלואה את המורכבות האדירה של המוח. חוקרי המוח מבינים מזה כמה עשרות שנים שישנן תופעות שכדי להסביר אותן, צריך למצוא מנגנון נוסף, או אולי מנגנונים נוספים, שישלימו את מנגנון רכבת הספייקים. אחת התופעות המאתגרות הללו היא זו המכונה The Binding Problem, בעיית הקישור בתרגום חופשי. לשם ההסבר, נניח שאתם רואים על השולחן מולכם כוס כחולה. המידע שמגיע אל העין הוא בסך הכל אוסף של פוטונים, ועל המוח מוטלת המשימה לפענח את המידע הזה ולהעניק לו משמעות. זאת אומרת המוח צריך להיות מסוגל לסנן מתוך שטף הפוטונים קבוצה ספציפית של פוטונים, להגדיר אותה ככוס ולהצמיד לאובייקט החדש הזה את כל אוסף התכונות שקשורות אליו, כמו למשל הצבע של הכוס, החומר ממנו היא עשויה וכדומה. אבל כאן יש בעיה. אנחנו יודעים שהמידע שמגיע למוח מהחושים מעובד במספר אזורים שונים במקביל. זאת אומרת, יש אזור במוח שתפקידו לזהות את קווי המתאר של הכוס, ואזור אחר שאחראי על זיהוי הצבע שלה. שני החישובים האלה מתבצעים בו-זמנית באזורים שונים של המוח והתוצאות שלהם מאוחדות לכדי תפיסה או הבנה שעל השולחן ישנה כוס בצבע כחול. השאלה המתבקשת היא איך מתבצע האיחוד הזה? במילים אחרות, אנחנו יכולים להניח שהמידע אודות צורת הכוס והצבע שלה מיוצג במוח באמצעות רכבות ספייקים שעוברות בין הנוירונים השונים. אבל מי הגורם שמחבר בין הכוס והצבע שלה בתוך המוח? מי יוצר את הקישור בין התכונות השונות של כל עצם? ככל שאנחנו יודעים לומר, אין אזור מרכזי אחד ששולט במירכאות על שאר האזורים ומוריד להם פקודות בנוסח: אתה אתה, האזור שזיהה כוס, תעביר את המידע שלך לאזור שזיהה את הצבע הכחול. המוח לא עובד ככה. איכשהו, התזמורת המורכבת שמנגנת לנו בתוך הראש מצליחה לתפקד גם בלי מנצח. וזה עוד לא הכל. מה יקרה אם נניח שעל השולחן שלנו לצד הכוס הכחולה יש צלחת צהובה? כעת המוח צריך ליצור שני ייצוגים שונים של שני עצמים שונים, שלכל אחד מהם תכונות שונות. זאת אומרת עכשיו יש לנו כוס, צלחת, כחול וצהוב, והמוח צריך להפריד בין הכוס והצלחת ולהצמיד לכל אחד מהעצמים האלה את הצבע הנכון. איך יודע המוח לנתב את המידע שמעבירים הנוירונים כך שבסופו של דבר אנחנו רואים את הכוס ככחולה ולא כצהובה? וזה רק על קצה המזלג. בעולם האמיתי לכל עצם יש אינסוף מאפיינים ותכונות, מה שאומר שישנן עשרות אם לא מאות קבוצות שונות של נוירונים שכל אחת מהן אחראית על עיבוד חלק מהמידע המתקבל. חלק מהמידע הזה מגיע מהחושים: צבע, מרקם, ריח, וחלק מהזיכרון שלנו. למשל, האם הכוס המדוברת היא כוס חד פעמית שקניתי בסופר או כוס מיוחדת שהעניקה לי סבתא אהובה. כל פריט מידע כזה משפיע על התפיסה שלי של האובייקט ועל האינטראקציה שלי איתו. זו אם כן בעיית הקישור. איך מצליח המוח לחבר את כל פריטי המידע השונים והמשונים שמסתובבים להם בין קבוצות נוירונים שונות וליצור מהם חוויה אחת ויחידה מאוחדת במרחב ובזמן? חוויה שאנחנו נוהגים לכנות אותה בשם הכרה או תודעה. רן לוי 15:37 לכל אחד מאיתנו כמעט היה מורה שהותיר עליו חותם. אצלי זה היה ניר, המורה בכיתה י' שלימד אותנו היסטוריה ולימד אותה טוב. כל כך טוב עד שהאהבה להיסטוריה לא עזבה אותי מאז ועד היום. ניר ארגוב, אם אתה מאזין במקרה, תודה. גם אתם רוצים להטביע חותם? הצטרפו לתוכנית חותם, תוכנית למנהיגות חברתית וחינוכית. חותם מחפשת אקדמאים ממגוון תחומים שחשוב להם להוביל שינוי חברתי ולעסוק במשהו משמעותי. המתקבלים לתוכנית מקבלים הכשרה ייחודית להוראה שממומנת על ידי התוכנית ונכנסים לעבודה בבתי ספר בפריפריה החברתית והגיאוגרפית של ישראל. קהילת הבוגרים של חותם מונה למעלה מ-1,100 חותמיסטים שיחד מהווים את השלד של המנהיגות החברתית והחינוכית של ישראל בשנים הבאות. המיונים למחזור הקרוב של חותם בעיצומם. חפשו תוכנית חותם בגוגל או הקליקו על הבאנר שמופיע על המסך שלכם ברגע זה באפליקציה שלכם, אפליקציית רשת עושים היסטוריה. רן לוי 16:47 במשך שנים רבות, מאז נתגלתה העובדה שהנוירונים מעבירים ביניהם מידע כרכבת של ספייקים, חוקרי המוח התמקדו במספר הספייקים שעוברים בכל רכבת ובקצב שלהם. הם לא כל כך התעניינו בתזמון של הספייקים. לשם ההסבר, נניח שהחוקרים צופים בתחנת רכבת וברכבות שיוצאות ממנה. מה שעניין אותם היה כמה רכבות עוזבות את התחנה בכל רגע נתון וכמה קרונות יש בכל רכבת. השאלה האם רכבת מסוימת יצאה בשעה 5:01 או ב-5:02 לא נראתה כל כך רלוונטית. כולם הניחו שמכיוון שהמוח שלנו הוא רקמה ביולוגית וכאוטית ולא מכונה מדויקת ומתוכננת בקפידה כמו מחשב אלקטרוני, התזמון המדויק של רכבות הספייקים האלה הוא אקראי למדי, כך שזה לא ממש משנה מתי בדיוק נוירון יורה את רכבת הספייקים שלו כל עוד הוא עושה את זה בתוך חלון זמן רצוי כלשהו. יש בזה הרבה היגיון. ולראיה גם התזמון של הרכבות של רכבת ישראל נראה די אקראי רוב הזמן ובכל זאת אנשים שאין להם ברירה אחרת משתמשים בה, כי אין להם שום ברירה אחרת. אבל אתגרים כמו בעיית הקישור דרבנו את החוקרים לחשוב מחדש על הנחת היסוד הזו, ובשנות ה-70 וה-80 של המאה הקודמת הציעו מספר מדענים השערה חדשה בשם קישור באמצעות סינכרון. השערה שבבסיסה עומד הרעיון שלתזמון של רכבות הספייקים דווקא יש חשיבות מכרעת לתפקוד התקין של המוח. בואו ניזכר לרגע באופן שבו נוצרים גלי המוח. כפי שהסברתי בפרק הקודם, הגלים שאנחנו מודדים ב-EEG הם תוצאה של העובדה שלכל נוירון יש פרקי זמן מוגדרים שבהם הוא פעיל מבחינה חשמלית. בזמנים מסוימים הנוירון פעיל ובאחרים הוא מושבת. ההשבתה הזו נכונה ליציאה של הנוירון וגם לכניסות שלו. זאת אומרת, אם הנוירון מקבל מידע באחת הכניסות שלו בזמן חצי המחזור שבו הוא מושבת, הנוירון יתעלם מהמידע הזה ולא יתייחס אליו. איך עשויה ההתנהגות הזו של הנוירונים לתרום לניתוב נכון של המידע בתוך המוח? ובכן, בואו נניח לשם הדוגמה שישנה קבוצת נוירונים שזיהתה את הצבע הכחול. המידע על הזיהוי צריך לעבור לקבוצה אחרת של נוירונים, למשל לנוירונים שאחראים על יצירת האובייקט כוס במוח. אבל הנוירונים של הצבע הכחול לא יודעים לאיפה הם צריכים לשלוח את המידע שלהם. הם בסך הכל מעבירים אותו הלאה לנוירונים הבאים בשרשרת וזה הכל. אם לא נעשה שום דבר, המידע על הצבע הכחול עשוי בטעות להגיע לקבוצת הנוירונים שאחראית יצירת האובייקט צלחת ואז נתפוס את הצלחת ככחולה. לא טוב. אבל מה יקרה אם קבוצת הנוירונים של הצבע הכחול וקבוצת הנוירונים של הכוס יהיו מסונכרנות ביניהן? זאת אומרת, דפוס הפעילות המחזורי שלהם יהיה כזה שבזמן של הנוירונים של הצבע הכחול מותר להוציא מידע, לנוירונים של הכוס מותר לקבל מידע. אבל וזה הקטע הקריטי, הנוירונים של הצלחת לא מסונכרנים לאותו תדר. זאת אומרת, כשהנוירונים של הצבע הכחול פולטים את המידע שלהם, הנוירונים של הצלחת חרשים, הם לא מסוגלים לקלוט מידע. יצרנו כאן הלכה למעשה נתיב שרק בו המידע יכול לעבור ואין לו אף אפשרות אחרת. שימו לב שלא מדובר בנתיב פיזי של קישוריות בתוך המוח, אלא בנתיב שמושתת על תזמון. המידע שפולטים הנוירונים של הצבע יכול להגיע פיזית גם לנוירונים של הכוס וגם לנוירונים של הצלחת. אבל מכיוון שרק הנוירונים של הכוס נמצאים במצב האזנה בעוד שהנוירונים של הצלחת נמצאים במצב של התעלמות, דה פקטו המידע זורם רק לנוירונים של הכוס. הדבר דומה למקלט רדיו כמו שיש לנו ברכב. בכל רגע נתון האנטנה קולטת שידורים מעשרות תחנות רדיו שונות, אבל המקלט ישמיע לנו רק את התחנה שבחרנו בה ומתעלם מכל השאר. היופי של הרעיון הזה, קישור באמצעות סינכרון, הוא בגמישות שהוא מעניק למוח. בכל רגע נתון אפשר לחבר קבוצות שונות של נוירונים באמצעות סינכרון זמני של היציאות והכניסות שלהם, וברגע שאין יותר צורך בחיבור כזה, מפסיקים את הסינכרון. זה קצת דומה למערכת מסועפת של כבישים שבהן מכוניות יכולות עקרונית לנוע לכל מקום ובכל כיוון, אבל באמצעות שליטה על הרמזורים ושלטי ההכוונה, הבקרים במרכז השליטה יכולים להכווין את התנועה רק לנתיבים הרצויים בלי צורך להקים ולהסיר מחסומים פיזיים בכביש. ואכן ניסויים רבים שנערכו במרוצת 30 השנה האחרונות מצביעים על כך שגלי המוח הם האחראים במידה כזו או אחרת על ניתוב ועיבוד המידע במוח. בפרט, גלי גמא בתדר של 40 הרץ הם אלה שמקשרים בין קבוצות שונות של נוירונים שמעבדות סוגים שונים של מידע חושי במקביל. לדוגמה, יש ניסוי קלאסי שבו נותנים לנבדקים להתבונן בדפוס של נקודות שחורות על רקע לבן. במבט ראשון עושה רושם שהדפוס של הנקודות השחורות אקראי לחלוטין. אבל אם מסתכלים על התמונה מספיק זמן, מבינים שבעצם מדובר בתמונה של כלב דלמטי על רקע דומה מאוד. ברגע שהנבדק מבין שמה שהוא רואה זה בעצם כלב דלמטי, הוא צריך ללחוץ על כפתור. ב-EEG אפשר לראות ש-300 עד 500 מילי-שניות לפני הלחיצה על הכפתור מופיע במוחו של הנבדק פרץ פתאומי של גלי גמא. אם השערת הקישור באמצעות סינכרון נכונה, אז יכול להיות שפרץ גלי הגמא הזה מציין את הרגע המדויק שבו הצליח המוח לאחד את המידע אודות הנקודות השחורות, מידע שהיה מפוזר במוח על פני אזורים שונים של עיבוד, לכדי אובייקט אחד ויחיד שהוא הכלב. זה הרגע שבו הרעיון של כלב הופיע בתודעה שלנו. השערת הקישוריות באמצעות סינכרוניות עשויה להסביר מגוון רחב מאוד של תופעות מעניינות שאנחנו רואים במוח, כמו למשל בזמן שינה. מחקרים רבים הראו שבזמן שינה עמוקה מופיעים במוח פרצים של גלים בתדרים של 7 עד 14 הרץ, גלים המכונים כישורי שינה, Sleep Spindles בלעז. הגלים האלה מופיעים בתלמוס, שהוא האזור במוח שאחראי על עיבוד מרבית המידע החושי והתנועתי שלנו. מה תפקידם של כישורי השינה ומה הם עושים בתלמוס ספציפית? ובכן, תפקיד אפשרי אחד הוא שהסינכרון החדש בדמות כישורי השינה שובר במירכאות את הסינכרון שקיים בדרך כלל בין הנוירונים שאחראים על הקלט החושי ובין שאר האזורים במוח. באופן זה כישורי השינה מונעים מהקלט החושי להפריע לנו ולהעיר אותנו משנתנו. זאת אומרת האוזניים ממשיכות לקלוט גלי קול לדוגמה, אבל הנוירונים שמעבדים את המידע הקולי לא מסונכרנים עם הנוירונים הבאים אחריהם בשרשרת וכך המוח מתעלם מרעשים. תפקיד אפשרי נוסף של כישורי השינה הוא ליצור סינכרון חדש בין שני אזורים חשובים נוספים במוח, ההיפוקמפוס שאחראי על הזיכרון והניאוקורטקס שאחראי על פונקציות גבוהות במירכאות כגון תודעה, התמצאות במרחב וכדומה. הסינכרון הזה מאפשר להיפוקמפוס להעביר מידע שהצטבר אצלו במהלך שעות העירות אל הניאוקורטקס, ואולי זה מסביר לנו איך אנחנו מעבדים בזמן השינה מידע חדש שלמדנו במהלך היום ואיך מידע שנשמר בזיכרון לטווח קצר עובר לאחסון בזיכרון לטווח ארוך. ניסויים הראו שכשהנבדק לומד משהו חדש במהלך היום, יהיו יותר כישורי שינה, יותר פרצים של גלי מוח במהלך השינה. נקודה מעניינת נוספת קשורה בעובדה שכפי שציינתי יש לנו מגוון של גלים שונים במוח שנבדלים בתדר ובמיקום שלהם. למשל גלי האלפא שגילה הנס ברגר הם בעלי תדר של 8 עד 10 הרץ ומופיעים באזורים נרחבים יחסית של המוח, בעוד שגלי אלפא הם בעלי תדר גבוה יותר ומופיעים באזורים ממוקדים וקטנים יותר. מה פשר ההבדלים האלה? מילת המפתח היא היררכיה. בדוגמה של הכוס הכחולה אמרנו שישנם כמה אזורים שונים שאחראים על עיבוד היבטים ספציפיים של הקלט החושי. אזור שאחראי על צבע, אזור שאחראי על זיהוי צורה, אזור שאחראי על מרקם החומר וכן הלאה וכן הלאה. בגל של 40 הרץ זמן המחזור, זאת אומרת הזמן שחולף מרגע תחילת הגל ועד הרגע שהוא מסתיים הוא בערך 25 אלפיות השנייה. דהיינו, למידע יש בערך 25 אלפיות השנייה לעשות את הדרך מנוירון אחד לשני. כשמדובר בקבוצות נוירונים קרובות יחסית אלה אל אלה, זה עשוי להספיק. אבל כשהנוירונים רחוקים מדי זה מזה, זמן המחזור צריך להיות ארוך יותר כדי לאפשר למידע להספיק להגיע בזמן ליעדו. גל אלפא שהתדר שלו נמוך יותר ובהתאמה זמן המחזור שלו ארוך יותר, עשוי להיות המכניזם שמאפשר לסנכרן אזורים מרוחקים יחסית של המוח, וזה גם עשוי להסביר מדוע גלי אלפא משתרעים על פני אזורים נרחבים יחסית. הסברה המקובלת היא שגלי אלפא יוצרים מבנה היררכי של שכבות עיבוד כשגלי המוח המהירים אחראים על עיבוד ראשוני של המידע וגלי האלפא האיטיים מסייעים לאגד את המידע המעובד לכדי תפיסה קוהרנטית ושלמה יותר. הקישוריות באמצעות סינכרוניות עשויה להסביר גם מגוון של הפרעות ומחלות נוירולוגיות שונות. לסינכרון כפי שראינו יש יתרונות, אבל מצד שני גם לחוסר סינכרון יש תפקיד חשוב. הוא מונע ממידע להגיע למקומות שהוא לא צריך להגיע אליהם וכך הוא מאפשר לאזורים שונים במוח לבצע את תפקידם בנפרד בלי להפריע זה לזה. ומה קורה כשיש סינכרון יתר? ובכן מחלת הנפילה, אפילפסיה, היא תופעה כזו של סינכרון יתר במוח. במקום שרק קבוצות מסוימות של נוירונים יסתנכרנו ביניהן, בהתקף אפילפטי כמעט כל המוח נכנס לפעילות מסונכרנת בו-זמנית. סינכרון יתר מביא לכך שהשליטה על זרימת המידע נפגעת, ההכרה נעלמת והמוח מפסיק לתפקד כשורה. זו גם הסיבה שאנחנו יכולים לאבחן אפילפסיה בקלות יחסית באמצעות מדידת גלי המוח בזמן התקף. מחקרים אחרים הצביעו גם על קשר בין סכיזופרניה, אוטיזם, דיכאון והפרעה דו-קוטבית להפרעות שונות בסינכרוניות התקינה של המוח. חשוב להדגיש שקישוריות באמצעות סינכרוניות היא בסופו של דבר רק השערה וההסבר שהיא מעניקה לפעולת המוח הוא במקרה הטוב חלקי בלבד. למשל, היא אולי מסבירה לנו איך המידע מנותב בתוך המוח אבל היא לא מסבירה מדוע המידע מנותב כפי שהוא מנותב. זאת אומרת איך המוח יודע איזה אזורים צריכים לדבר זה עם זה כדי שהמידע יעובד בהצלחה. סביר להניח שככל שחקר המוח יתקדם נגלה עוד מנגנונים נסתרים שאחראים על עיבוד וזרימת המידע במוח. המכשול העיקרי מבחינה זו הוא שעיקר הניסויים הפולשניים והמדידות המדויקות בתוך המוח נעשות על בעלי חיים שלא יכולים לספר לנו על החוויה ההכרתית שלהם. לסיכום המצאת ה-EEG ומכשירי המדידה הנוספים שבאו בעקבותיו אפשרו לנו להבחין בתופעה מוחית חשובה שעד אותו הרגע הייתה נסתרת לחלוטין. גלי מוח, שינויים זעירים בשדה החשמלי שמייצרת הפעילות החשמלית של המוח. התגלית הזו פתחה פתח לתגלית דרמטית, דרך חדשה ולא מוכרת שבה המידע מנותב ומעובד. וכמו תמיד גם הגילוי החדש הזה הביא בעקבותיו אלף שאלות ותעלומות חדשות. מי יודע כמה עוד מנגנונים חבויים ומפתיעים שכאלה מסתתרים להם בתוך המכונה המופלאה שיצר עבורנו הטבע. רן לוי 30:20 זהו עד כאן. מיד נמשיך אל עדכונים מה נעשה ברשת שלנו ועוד, אבל ראשית חסות קצרה. רן לוי 30:31 מכירים את הסיפור על היפהפייה הנרדמת? זו שהמכשפה הרעה הטילה עליה קללה ונרדמה למאה שנים? בחייאת, כישוף, מה אנחנו ילדים? הרי ברור שהסיבה האמיתית שהנסיכה נרדמה למאה שנים היא שהיא ישנה על מזרן של פנדה. האגדה גם מספרת שפעם לפני המון המון שנים אנשים היו הולכים לחנות כדי לקנות מזרן. היום מזרנים קונים דרך האינטרנט. פנדה מציעה לכם מגוון של מזרנים, טופר, כריות ומצעים איכותיים במיוחד ובמחירים משתלמים. וכל המוצרים מגיעים עם תקופות ניסיון כדי שתוכלו לישון עליהם ולהרגיש את הנוחות על גופכם. משלוחים והחזרות חינם. בקרו ב-pandazzz.co.il והזמינו את חווית השינה הבאה שלכם. מאזיני רשת עושים היסטוריה זוכים לחמישה אחוזי הנחה. הזינו OSIM באנגלית בזמן ההזמנה באתר. אין כפל מבצעים. פנדה, שדרגו את השינה שלכם. רן לוי 31:33 תזכורת קצרה, סקר המאזינים השנתי של רשת עושים היסטוריה יצא לדרך ואשמח מאוד אם תיכנסו לאתר הבית שלנו ranlevi.com ותענו עליו. הפידבק שתתנו לנו על הפודקאסטים השונים והמידע הדמוגרפי האנונימי שתשתפו איתנו יסייע לנו מאוד להשתפר ולגייס נותני חסות חדשים. שוב, היכנסו לאתר הבית שלנו ranlevi.com, הקליקו על הבאנר ומלאו את הסקר. רן לוי 32:03 מה חדש ברשת עושים היסטוריה? בעושים פוליטיקה, שקט חולים. ערד ניר, עורך חדשות החוץ של חדשות 12, משוחח עם דפנה ליאל על הפוליטיקה שמאחורי הקורונה. איך מנהיגי העולם מתמודדים עם המשבר, עד כמה הם מונעים משיקולי פופולריות ומה הם לומדים זה מזה. עושים טכנולוגיה יוצאת בפורמט חדש וקצרצר בשם קופ-אפ. והפעם קורונה, קוד פתוח או קוד סגור. מגפת הקורונה מחייבת פיתוח של טכנולוגיות רבות, מחיסון נגד המחלה ועד מכונות הנשמה ועוד. בימים האחרונים מסתבר שהאתגר העצום הזה גורם לארגונים, חברות ועסקים לאמץ את פילוסופיית הקוד הפתוח כדרך להאיץ את הפיתוחים. דוקטור יובל דרור תוהה האם חזרתה של תנועת הקוד הפתוח למרכז הבמה תהיה אחת מתופעות הלוואי היותר משמחות של משבר הבריאות העולמי. בעושים תוכנה, CSS. חן פלדמן משוחח עם אלעד שכטר, ארכיטקט CSS, על השיפורים והשינויים שנעשו בשנים האחרונות בתקן ה-CSS והכלים החדשים בתחום שמסייעים לפתח אפליקציות ואתרים למגוון העצום של מכשירים ומסכים שקיימים היום. האם CSS יכול להיות רחמנא ליצלן כיף? ואחרון חביב עושים תנ"ך. מי כתב את התורה? המקרא נערך, נאסף וחובב במשך מאות שנים על בסיס חומרים קדומים עד שאיפשהו במאות הראשונות לספירה, וגם זה לא ודאי, הטקסטים אוחדו לכדי קודקס מקודש אחד. השאלה הטבעית שעולה כאן היא מי כתב את המקרא? מה אומרת התורה עצמה על השאלה מי כתב אותה ומה הייתה תפיסת היהודים במהלך הדורות כלפי אותה שאלה? פרופסור ערן ויזל, ראש המסלול למקרא ומזרח קדום באוניברסיטת בן-גוריון, בשיחה עם יותם שטיינמן כדי לענות על כל השאלות האלה ועוד. רן לוי 34:07 כל הפודקאסטים שלנו זמינים כתמיד באתר הבית שלנו, באפליקציית עושים היסטוריה באנדרואיד ובכל אפליקציות הפודקאסטים באשר הן. כתמיד אם אתם אוהבים את התוכנית ומעוניינים לתמוך בה, אתם יכולים להזמין אותי להרצאה אצלכם בארגון או בכל אירוע אחר. בשבוע שעבר עשיתי הרצאה מקוונת דרך האינטרנט והיה די נחמד. אפשר גם לרכוש מספרי באתר הבית וכמובן עזרו לנו להביא מפרסמים ונותני חסות לרשת. כל משבר כמאמר הקלישאה הוא גם הזדמנות ואולי ישנם סביבכם בעלי עסקים שהמשבר שאנחנו נתונים בו היום עשוי להיות גם יתרון עבורם. פרסום בפודקאסטים הוא פרסום ממוקד ומפולח יותר מרוב שיטות הפרסום האחרות וגם אפקטיבי יותר בוודאות. עושים היסטוריה הם גיא בינזון ואיתמר סוויסה בעריכה ובהפקה, שרה סילבצקי מנהלת ציוד משפחתי מנהלת הקהילה, אביב שם טוב מנהל המכירות, רועי לוי אחראי על הפיתוח העסקי, דני תימור המנהל העסקי ואני רן לוי כותב ומגיש. אנחנו נתראה בפרק הבא. להתראות. Voiceover 35:10 In this house we obey the laws of thermodynamics!
        ]]></content:encoded>
    </item>
    
    <item>
        <title>[עושים היסטוריה] 309: האם הקומונה מתה?</title>
        <link>https://mat-mo.github.io/podtext/episodes/vshym-hystvryh/vshym-hystvryh-309-hm-hqvmvnh-mth.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-309-hm-hqvmvnh-mth.html</guid>
        <pubDate>19 באפריל 2020</pubDate>
        <description>Transcript for [עושים היסטוריה] 309: האם הקומונה מתה? from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 309: האם הקומונה מתה? לפני שנתחיל, הערה קטנה. הפרק מכיל התייחסויות מיניות מסוימות. שום דבר בוטה במיוחד, אבל אולי כדאי לכם להאזין לפרק לבדכם לפני שתשמיעו אותו לקטנים אם יש כאלה. האזנה נעימה. רשת עושים היסטוריה. רן לוי 00:32 בשנת 1950, על גבעת טרשים לא רחוק מהעיר מודיעין של ימינו, הקימו קבוצה של נערים ונערות, בוגרי תנועת השומר הצעיר, את קיבוץ נחשון. את הציונות שפיעמה בעורקיהם אפשר לחוש בקטע הבא, מתוך מגילת העלייה על הקרקע שהוקראה בטקס ההקמה של היישוב. ציטוט: אנו חברי גבולות, בוגרי השומר הצעיר, פותחים היום תלם ראשון באדמתנו, לעדות כי כאן ייבנה בית איתן, הפתוח לקבל פני גאולים. דמי אחינו אשר מסרו נפשם על שחרור ירושלים זועקים מן האדמה הזאת. נדרנו נדר להיות ראויים לזכרם. תהא האדמה הזאת ועדים י"ח אביבינו כי לא נשקוט עד ישב ישראל לבטח בעולם משוחרר. היום כרתנו ברית עם הגבעה הזאת. סוף ציטוט. הטקס הסתיים, האורחים עזבו, וכפי שכתבה אחת המייסדות בזכרונותיה, נותרנו בודדים בלב שום מקום. ללא חשמל, ללא מים, ללא טלפון, ללא תחבורה וללא שירותים מינימליים. השנים הראשונות בנחשון היו קשות והחברים עסקו במגוון עבודות מפרכות. מנטיעת עצים ועד סיקול אבנים בשדות. חלקם עזבו את הקיבוץ, אבל הרוב נשארו וברבות הימים הפכו את נחשון לקיבוץ מפואר ומצליח. לזמן מה בכל אופן. יעקב לזר 02:35 אני יעקב לזר, חבר קיבוץ נחשון מ-1965. מזכיר קיבוץ נחשון בין השנים 2003 ל-2012. האיש שהעביר בנחשון את השינוי. רן לוי 02:51 כמו מרבית הקיבוצים, גם נחשון היה יישוב שיתופי. יעקב לזר 02:56 אחד מעקרונות היסוד של הקיבוץ השיתופי היה המשפט 'מכל אחד לפי יכולתו, לכל אחד לפי צרכיו'. שהפירוש שלו זה שהחבר נותן לקיבוץ מה שהוא יכול ומקבל מהקיבוץ מה שהוא צריך. ההכנסה הכספית שהייתה לך במשך היותך חבר קיבוץ נכנסה לקיבוץ, ואתה קיבלת תקציב לפי גודל המשפחה. זאת אומרת, לא היה שום קשר בין רמת ההכנסה לבין התקציבים שקיבלת מהקיבוץ, הם נגזרו מגודל המשפחה. זה התאים לקבוצה האידיאולוגית שהקימה את הקיבוץ. זה מאוד לא התאים לאחר מכן לבני קיבוץ ולאחרים. רן לוי 03:51 אני לא חושב שאני צריך להיכנס לפרטי פרטים של מה קרה לקיבוץ נחשון בשנות ה-80 וה-90 של המאה ה-20. אחרי הכל, הסיפור של נחשון חזר על עצמו בכמעט כל אחד מהקיבוצים בישראל. יעקב לזר 04:07 בשלב מסוים לזה התווסף גם הנושא של המשבר הכלכלי, שפרץ במלוא עוצמתו בשנת 85 ומעלה, אחרי האינפלציה של ה-400% בתקופה של מרידור, נכון? ואחר כך פרס ומודעי עשו שינוי, אבל אז הקיבוצים נכנסו למשבר כלכלי מאוד גדול עם חובות אדירים. ובנחשון, ב-2002 היה חוב גדול מאוד, עשרות רבות של מיליוני שקלים. רן לוי 04:57 ממה זה נבע? יעקב לזר 04:59 אז זה נבע שוב, הסיבה המרכזית שהתפיחה את החוב הייתה המשבר של שנת 85, האינפלציה האדירה ותוכנית ההבראה שבעצם הכריחה את הקיבוצים לקחת הלוואות נוספות כדי לקיים את השוטף והם נכנסו לאיזה סחרור של הלוואות ותשלומים וצברו חובות אדירים. אבל זה גם, צריך להודות, נבע משיטה שהייתה די בזבזנית ו- יכול להיות מהחלטות ניהוליות לא מוצלחות כמו שקורה בכל מיני מקומות. למשל, אחת הדוגמאות הכי מובהקות זה נושא החשמל. חבר קיבוץ שיתופי לא שילם על הוצאות החשמל שלו. אז מצד אחד כשאתה לא משלם זה אין לך איזה תמריץ לחסוך. אחת הבדיחות הייתה שחברה שיוצאים למילואים בקיץ משאירים את המזגנים עובדים שהחדר יחכה להם קריר ונעים כשהם חוזרים. לא בטוח שזה נכון אבל זה מדגים. ברגע שהתחילו לשלם על החשמל הייתה ירידה דרמטית של למעלה מ-30% בהוצאות על החשמל. אותו דבר גז. אצלנו בקיבוץ חיממו את המים על גז. היו צוברים מרכזיים וחיממו את הגז והיה לך מים חמים כמה שאתה רוצה, מתי שאתה רוצה והכל בסדר. ברגע שחברים התחילו לשלם על גז התחילו לצוץ דודי שמש כפטריות אחרי הגשם. אני לא חושב שנשארה משפחה אחת שמחוברת לגז בתחום של החימום. רן לוי 07:03 קריסתם של הקיבוצים, אולי מקור גאוותה הגדול ביותר של מדינת ישראל בעשורים הראשונים לקיומה, נתפסת היום בעיני רוב הציבור כתוצאה כמעט בלתי נמנעת של האידיאולוגיה השיתופית שבבסיס הרעיון הקיבוצי. באותו האופן שבו הקומוניזם הסובייטי הפסיד בסופו של דבר לקפיטליזם המערבי, לשיתופיות הקיבוצית לא הייתה תוחלת בעולם שבו כלכלה יעילה היא המפתח להישרדות ארוכת טווח. מאז אותה קריסה מפוארת של הקיבוצים והתמוטטות הרועשת של ברית המועצות, עושה רושם שהקונצנזוס בקרב הציבור הישראלי, ואולי אפילו בעולם המערבי כולו, הוא שהרעיון של קומונה - חיים בקבוצה שבה כל אחד נותן לפי יכולתו ולוקח לפי צרכיו - נכשל כישלון חרוץ. בפרק הזה אני מבקש לבחון את השאלה האם באמת הקומונה והרעיונות השיתופיים שמאחוריה פסו מן העולם? ואם כן, מה זה אומר עלינו, על בני האדם, ועל היכולת שלנו לשתף פעולה זה עם זה כדי להקים יישובים, חברות וארגונים? רן לוי 08:26 לתלמיד שגר בשוהם יש סיכוי של 94% לזכות בתעודת בגרות מלאה. לעומת זאת לתלמיד שגר בלוד יש סיכוי של 64% בלבד. זה אומר ששליש מהתלמידים בלוד ובשאר יישובי הפריפריה החברתית והגיאוגרפית של ישראל, יתקשו מאוד להתקבל לאוניברסיטה בהמשך חייהם ויתקשו ליהנות מתעסוקה איכותית ומתגמלת. אחד מכל שלושה. זה מציק לכם? רוצים לעשות שינוי? חותם רוצה להכיר אתכם. חותם היא תוכנית למנהיגות חברתית וחינוכית שמכשירה מסיימי תואר ואקדמאים כמורים ומסייעת להם להשתלב במערכת החינוך הציבורי, היכן שהתלמידים זקוקים להם ביותר. חותם מממנת את הלימודים לתעודת הוראה, מצמידה לחותמיסטים מנטורים ורכזים מקצועיים שיסייעו להם להגשים את ייעודם. המיונים למחזור הקרוב של חותם בעיצומם. חפשו תוכנית חותם בגוגל או הקליקו על הבאנר שמופיע על המסך שלכם ברגע זה באפליקציה שלנו, אפליקציית רשת עושים היסטוריה. רן לוי 09:41 הרעיון העקרוני של חיים בקומונה מלווה את האנושות עוד משחר ההיסטוריה. הקומונה הראשונה המוכרת לנו היא זו שהקים סביבו פיתגורס, הפילוסוף היווני בקרוטון שבדרום איטליה של ימינו. חברי הקבוצה שאפו לחיות חיים אידיליים ברוח המתמטיקה הגבוהה אותה העריצו. הם היו צמחוניים, חלקו את רכושם בין חברי הקבוצה והנהיגו שוויון מלא בין גברים ונשים. קומונה היסטורית מפורסמת נוספת צמחה ממש כאן, לחופי ים המלח. פרופ' יעקב עובד 10:14 הקומונה המפורסמת המוקדמת ביותר שנזכרת בספרי ההיסטוריה וידועה לכלל היא הקומונה של האיסיים בימינו, שישבו לחופי ים המלח. וקיימו שם חיי שיתוף. הייתה כת קטנה מאוד, אבל יחד עם זאת יוסף בן מתתיהו, ההיסטוריון החשוב של תקופת בית שני, דאג לספר עליה ואפילו לכלול אותה בין שלוש הכתות שקיימות בעם ישראל: פרושים, צדוקים ואיסיים. פרושים וצדוקים אלו היו כתות משמעותיות ואיסיים הייתה קבוצה קטנה, אבל הוא כתב עליה. סימן שהיא עוררה את סקרנותו ואורח החיים השיתופי הנזירי שלהם היה מאוד מעניין ומשמעותי. ומי שעוד כתב עליהם זה היה הפילוסוף היהודי פילון האלכסנדרוני וגם היסטוריון רומי פליניוס הזקן. רן לוי 11:28 זהו פרופסור יעקב עובד, אחד המומחים המובילים בעולם בתחום חקר הקומונות. פרופסור עובד מספר שלמרות שבתקופת האיסיים היהדות הייתה פורצת דרך באימוץ החיים הקומונליים, הלפיד עבר מהר מאוד אל הנצרות. את פרופסור עובד כמו גם את יעקב לזר ראיין נתן פוזניאק. פרופ' יעקב עובד 11:49 אם היהדות לא שמרה על המסורת הקומונלית, הנצרות כן שמרה. לפי אחד מספרי הבשורה, סיפור מעשי השליחים מספר כי חסידיו של ישו לאחר שהוא נצלב והם התקבצו בירושלים לקהילה סגורה ושיתופית. כפי שכתוב בספר מעשי השליחים, כתוב היה שהם היו לב אחד וכל אשר היה להם היה נחלת כולם ואף אחד לא אמר על שלי כי לא שלו הוא. אלו עדויות של קבוצה שיתופית שביטלה את הקניין הפרטי וחיים יחד. המסורת הזאת התקדשה בנצרות וזה הפך למסורת של נצרות אפוסטולית, הנצרות של השליחים, הנצרות הקדומה, וזה היה כאילו הביטוי של החיים הנוצריים השלמים ביותר. וזה עבר מדור לדור. רן לוי 12:59 מאז המאה הרביעית לספירה הוקמו בכל רחבי אירופה מאות עד אלפי קומונות שונות, כמו למשל המנזרים הנוצריים. עובדה המעידה על עוצמת המשיכה שהייתה לרעיון האוטופי של שיתוף מלא וחיים בצוותא. יש סוציוביולוגים ואנתרופולוגים שגורסים כי חיים בקהילות קטנות הם המצב הטבעי לבני אדם, באותו האופן שבו ציפורים בונות קינים למשל. אחרי הכל, מספר הקשרים החברתיים שאדם ממוצע יכול ליצור ולשמר הוא כמה מאות בודדות בסך הכל. אבל למרות המשיכה הזאת, ברור שרובם המוחלט של בני האדם בחרו שלא לחיות בקומונות כאלה והעדיפו לחיות בערים וביישובים אחרים שבהם אורח החיים היה הרבה יותר אינדיבידואלי. למה? מן הסתם כיוון שהרעיון של שיתוף מלא ברכוש לא קסם לכולם במידה שווה. בנוסף, לאורך רוב ההיסטוריה וברוב המקומות, הממסד הדתי והחילוני לא חיבב את הקהילות העצמאיות האלה וראה בהן איום על ההגמוניה שלו. פרופ' יעקב עובד 14:08 אבל הכנסייה שרצתה להיות כנסייה כללית לא הטיפה שזה יהיה הדרך שלה. מסורת זו התקיימה בקבוצות שפרשו מהכנסייה, בקבוצות הכופרות. אני רק אציין קבוצה אחת שהיא משמעותית מפני שזו קבוצה שהתקיימה זמן רב בעצם עד ימינו אלו. וזו הקבוצה של קבוצה שהופיעה במאה ה-16 בדרום מרכז אירופה. הקבוצה נקראה הוטרים, על שם המנהיג שלהם באותה תקופה שייסד אותם שמו היה יעקב הוטר. והוא היה מנהיג מורה רוחני שלהם. הקבוצה הזאת פרשה מהכנסייה מפני שהיא שללה את הטבילה של התינוקות. כי לדעתם טבילת תינוקות היא לא משמעותית, הטבילה צריכה להיות טבילת המבוגרים. ואז המתנגדים קראו להם אנאבפטיסטים, זאת אומרת טובלים בשנית. זה השם שנשתמר - אנאבפטיסטים. המיוחד באנאבפטיסטים חסידי יעקב הוטר שהוא הכניס את האלמנט שאפשר להיטהר מהחטא הקדמון רק אם חיים בקומונה. רק אם מבטלים את היצר של הקניין הפרטי וחיים באחווה עם הקהילה. ומה שמיוחד בה שהם נרדפו על ידי הקתולים והפרוטסטנטים והם לא נעלמו. הם נדדו ממקום למקום, ממרכז הגיעו לרוסיה, התמקמו שם ולאורך כל הדורות העיקרון הזה שהמאמין צריך לחיות חיי קומונה נשמר אצלם. התפנית חלה במאה ה-18 כאשר נפתחו להתיישבות האזורים בצפון אמריקה. וכך נפתח הזרם אל ארצות הברית. וארצות הברית הפכה להיות ארץ מקלט לכמה מן הקומונות שנרדפו באירופה. ולאט לאט הפכה לארץ מקלט או למדינה שפותחת את שעריה לכתות נרדפות או כתות שיש להם אורח חיים מיוחד ושיתקיימו כקהילות נפרדות בארצות הברית. ואפשר לומר שמאז המאה ה-18 המדינה שהפכה להיות ליותר מכל מדינה אחרת בעולם למקום שבו פרחו קומונות הייתה ארצות הברית. מסיבות שונות ובתקופות שונות. רן לוי 17:11 אם כן, בארצות הברית הצעירה, ארץ האפשרויות הבלתי מוגבלות, נפתחה האפשרות לאנשים שמעוניינים לחיות בקהילות קומונליות לעשות זאת ללא שום התנגדות והצקות מצד השלטון. הזדמנות נהדרת לפילוסופים ואנשי חזון להוכיח שהחיים בקהילה מצומצמת יחסית תחת רעיונות אידיאולוגיים נכונים היא הדרך לחיים מאושרים ומלאי סיפוק. אחד מאותם אנשי חזון היה תעשיין סקוטי בשם רוברט אוון. אוון עשה את הונו ממפעלי טקסטיל בתקופת המהפכה התעשייתית, אבל הוא לא אהב את תנאי העבודה האיומים ואת הניצול המחפיר של העובדים, חלקם ילדים קטנים, שהיו נהוגים באותה התקופה. אוון האמין שהמדע והחינוך הם המפתח לשינוי חברתי גורף שיביא שוויון בין המעמדות השונים וסוף לעוני ולבערות. בחיפושיו אחר המקום שבו יוכל להגשים את חזונו, הגיע רוברט אוון לארצות הברית ב-1824, שם נתקל בהזדמנות עסקית מצוינת. מספר שנים קודם לכן התיישבה באינדיאנה קבוצה של נוצרים אדוקים מגרמניה והקימו קומונה בשם הרמוני. הנוצרים הקימו בתים, צריפים ומפעלי תעשייה זעירים, אבל כעבור כעשר שנים בלבד החליטו לפנות את היישוב בעקבות חיזיון נבואי כלשהו שחווה מנהיגם. אוון ניצל את ההזדמנות הבלתי צפויה ורכש את הרמוני על בתיה ומפעליה. הוא שינה את שם היישוב ל'ניו הרמוני' ושם תכנן להקים קהילה אוטופית על בסיס עקרונות השוויון, החירות האישית והמדע המתקדם ביותר של תקופתו. רן לוי 19:02 אחרי שרכש את השטח, חזר אוון לחוף המזרחי של ארצות הברית כדי לגייס מצטרפים לקומונה החדשה, והשאיר בניו הרמוני את אחד מבניו שינהל את המקום בהעדרו. כשחזר, הופתע לגלות שכ-800 איש ואישה כבר מצאו את דרכם לקומונה שלו. זו הייתה כמות גדולה מעל ומעבר למה שהיישוב הקטן היה מסוגל לאכלס, הן מבחינת מגורים והן מבחינת אספקת המזון. ופרט לאתגרים הלוגיסטיים, רוברט אוון ניצב בפני בעיה שעדיין לא היה מודע לה כלל בשלב הזה. הזרם הגדול של האנשים שהגיעו לניו הרמוני מנע כל אפשרות של סינון כלשהו של המצטרפים לקומונה. חלק מהאנשים היו דתיים אדוקים וחלק חילוניים גמורים. חלק דגלו בשותפות מלאה ברכוש וחלק צידדו בשמירה על רכוש פרטי. המגוון הגדול של מצטרפים הביא לכך שכמעט מיד פרצו ויכוחים סוערים בין החברים לגבי החוקים והתקנות שצריך להחיל בקומונה. ניו הרמוני הייתה צריכה מנהיג. רוברט אוון עלה על הבמה בכיכר המרכזית של היישוב ונשא נאום תקיף שבו הסביר שהמעבר מחברה רגילה לחברה אוטופית לא יקרה מהיום למחר, ושהוא מבקש מכולם שיתאזרו בסבלנות ויימנעו מוויכוחים עד שהניסוי החברתי שלהם יזכה ליציבות מסוימת. תחת שרביטו של אוון ניסחו חברי הקומונה חוקה שבה נקבע כי כל החברים חייבים להשקיע את כספם בתוך היישוב. כל חבר יעבוד בעבודה שיבחר בה, אבל איש לא יקבל משכורת. במקום זאת, כולם יקבלו קרדיט בהתאם לתפוקתם ולשעות העבודה שלהם. קרדיט שאותו יוכלו לממש בחנות המקומית. עוד נכתב בחוקה כי ציטוט: 'כל חברי הקהילה יהיו כמשפחה אחת, ואף אחד לא ייחשב כנחות או עליון על מישהו בגלל המקצוע שלו. לכולם יהיה את אותו מזון, ביגוד וחינוך. כולם יחיו בבתים דומים וכל חבר ישרת את טובת הכלל כמיטב יכולתו'. סוף ציטוט. ניסוח החוקה הביא לרגיעה מסוימת במתחים ששררו בניו הרמוני. בפעם הראשונה מאז שהגיעו למקום, חשו החברים החדשים שיש מישהו שמתווה דרך ברורה לקומונה שלהם ושהם סוף סוף פוסעים על השביל לקראת הקמתה של החברה האוטופית עליה חלמו כולם. מרוצה מההתקדמות, עזב אוון את ניו הרמוני בשנית כדי לגייס מצטרפים חדשים ולמכור את הנכסים שלו בסקוטלנד. אבל האופוריה ששררה בניו הרמוני התפוגגה במהירות ופינתה את מקומה למציאות יום-יומית אפורה של יישוב צפוף שחבריו נאבקים כדי לשרוד. בנו של רוברט שלח לו מכתבים ובהם הפציר באביו שלא יגייס מצטרפים נוספים לניו הרמוני, שכן בלתי אפשרי יהיה לספק להם מגורים ומזון. ואם כבר מגיעים חברים חדשים, כתב הבן, אז לפחות שיהיו בעלי מקצוע. בניו הרמוני היה מחסור משווע בנגרים, בנאים, טבחים וכובסות. הנוצרים האדוקים שבנו את המקום השאירו מאחוריהם מתקנים רבים, מנפחיות ועד טחנות קמח, אבל לא היה מי שיפעיל אותם. רוברט אוון לא שעה לתחינותיו של בנו. ב-1826 הוא אסף קבוצה של מדענים, אמנים ומחנכים בולטים שהתלהבו מהחזון שלו, ויחד הפליגה הקבוצה המכובדת על נהר האוהיו אל ניו הרמוני בספינה שהפכה ברבות הימים לאייקונית בתולדות ההתיישבות בארצות הברית. שמה הרשמי של הספינה היה הפילנתרופיסט, אבל הכינוי הבלתי רשמי שלה היה The Boatload of Knowledge, דהיינו הספינה המלאה בידע. היו עליה גיאולוגים, חוקרי טבע, ציירים, פסלים ועוד אנשי חינוך ומדע ממגוון תחומים, וכולם נחתו בניו הרמוני והחלו לפעול במרץ. רן לוי 23:12 השמועה על היישוב האוטופי והמתפתח עשתה לה כנפיים ומבקרים רבים הגיעו לניו הרמוני כדי לחזות במו עיניהם בניסוי החברתי המרתק. אחד מהם היה אציל גרמני שהתארח בניו הרמוני במשך מספר ימים ותיעד ביומנו את שראה. המבקר הגרמני התרשם מאוד מהצניעות של התושבים, מהמנהיגות שהפגינו רוברט ובנו ומחלוקת העבודה השוויונית, אבל הוא גם הבחין בתחלואים ובבעיות הקשות ששררו בניו הרמוני מתחת לפני השטח. למשל, הוא ציין שלמרות אידיאל השוויון, המעמדות השונים ביישוב לא התערבבו זה עם זה. במסיבות הריקודים למשל, נשים שהגיעו מרקע מעמדי גבוה סירבו בדרך כלל לרקוד עם גברים שהגיעו מרקע נמוך יותר. גם הקשיים הכלכליים היו גלויים לעיניו. בארוחת ערב שהוזמן אליה סעדו כולם, יותר מעשרה איש, על תרנגול הודו בודד. 'אני לא יכול להתלונן על בטן מלאה מדי', כתב האציל באירוניה. 'כשאצא מכאן סוף סוף, אני מתכוון להרוג את עצמי מרוב אכילה של סוכר ועוגות'. עוד כתב האציל כי כמעט כל מי ששוחח איתו סיפר לו שהוא מתכוון לעזוב את ניו הרמוני במוקדם או במאוחר. ואכן, בתוך חודשים ספורים החלה ניו הרמוני להתפורר. הוויכוחים בין התושבים לגבי מי מקבל יותר או פחות קרדיט ממישהו אחר, ואיך בדיוק צריכה להתנהל הקומונה ולפי אילו אידיאלים, היו כמו תחרות משיכת חבל למאה כיוונים שונים. חוקת היישוב שונתה, ואז שונתה שוב, ושוב שונתה, אבל בסופו של דבר החל היישוב להתפרק תחת הלחצים החברתיים, וקבוצת חברים עזבה את הגוש המרכזי והתנחלה בפינה מבודדת של ניו הרמוני כדי לנהל את עצמה בנפרד מכל השאר. רוברט אוון, שבילה את רוב זמנו מחוץ לניו הרמוני במסעות גיוס והסברה, הבין שהמצב הולך ומידרדר. הוא ניסה להפוך את הלימון ללימונדה והציע לחברים להקים עוד תתי-קומונות שכל אחת מהן תתנהל בהתאם לאמונות ולאידיאלים של חבריה, אבל המצב הכלכלי העגום הכריע את הכף. רן לוי 25:38 באפריל 1827 הכריז רוברט אוון על כישלון הניסוי. בנאום הסיכום שלו בפני הקהילה הוא אמר, ציטוט: 'הגעתי לכאן נחוש בדעתי לנסות ולרפא את האנשים מאמונות תפלות ומהידרדרות מנטלית, וקיוויתי שאם הניסוי יצליח, הוא יהווה דוגמה שאחרים ילכו בעקבותיה. נתתי אדמה, בתים ומימון, אבל הניסוי מוכיח שהניסיון לאחד קבוצה של זרים שלא חונכו מבעוד מועד למטרה זו ולגרום להם לחיות יחד כמשפחה אחת, הקדים את זמנו'. סוף ציטוט. כך הסתיים לו הניסוי הפנטסטי של ניו הרמוני. רוברט שאיבד את רוב כספו בגלל הפרויקט הכושל נאלץ לחזור לסקוטלנד שם בילה את שארית חייו. רוב החברים נפוצו לכל עבר, פרט לכמה עשרות בודדות שהמשיכו לחיות בניו הרמוני, אבל כעת כיישוב ככל היישובים ללא העקרונות האוטופיים שהתווה מייסדה. כיום חיים בניו הרמוני כ-800 איש, אשר בין היתר משמרים את זכרונו של המקום המיוחד הזה כמעין מוזיאון חי. רן לוי 26:56 הניסוי החברתי של ניו הרמוני לא היה כישלון מוחלט. כמה מהמדענים ואנשי החינוך שהגיעו לשם בעקבות אוון זכו להצלחות מרשימות. למשל, בית הספר של ניו הרמוני היה בית הספר הציבורי הראשון בארצות הברית שבו למדו בנים ובנות יחד. בניו של רוברט אוון הפכו למדענים ומנהיגים מובילים. אחד מהם היה הגיאולוג הראשי של ארצות הברית, ואחר היה חבר בבית הנבחרים ואפילו ייסד את מוזיאון הסמית'סוניאן המפורסם. אבל ברור שמבחינה חברתית, ניו הרמוני לא הצליחה לעמוד בציפיות הרבות שנתלו בה. החוקרים שכתבו על הניסוי בשנים מאוחרות יותר היו כמעט תמימי דעים. השגיאה המשמעותית ביותר של רוברט אוון הייתה שהוא לא סינן את המצטרפים לקומונה שלו. ההיסטוריה מוכיחה כי קהילות שחבריהן חולקים את אותן האמונות והתפיסות התרבותיות זוכות להצלחה רבה יותר, כמו במקרה של קהילת ההוטרים שהזכרנו קודם. זה לא כל כך משנה מהי התשתית האידיאולוגית עליה נוסדה הקומונה. בין אם מדובר בנצרות, יהדות, רוחניות בסגנון הניו-אייג' או אפילו תפיסות חברתיות חילוניות למהדרין. כל עוד מרבית החברים חולקים אותן. וכמובן, לקשיים הכלכליים היה תפקיד נכבד בכישלון. בניו הרמוני היו הרבה יותר מדי פילוסופים, מחנכים ואנשי חזון, ומעט מדי נגרים, טבחים ונפחים. אבל גם אילו היה איזון מוצלח יותר של הכישורים המקצועיים בניו הרמוני, המחקר ההיסטורי מלמד אותנו שבכמעט כל המקרים לא הקשיים הפיזיים של ייבוש ביצות וחיים בספר הם שגורמים לקומונות להיכשל, כי אם מחסור במימון ומחלוקות על רכוש וחלוקת המשאבים. בדיוק אותן הבעיות שהכשילו גם את הקיבוצים בישראל. האירוניה הגדולה היא שבמקרים רבים המחלוקות על כסף ורכוש שמוטטות את הקומונות הן בדיוק החולאים החברתיים שמייסדי הקומונות מקווים לרפא באמצעות הקמת הקהילות האוטופיות שלהם. שלא נטעה, רבים מהאנשים שמצטרפים לקומונות הם בעלי מוסר עבודה גבוה בצורה יוצאת דופן. אנשים שמאמינים בלב ובנפש בערך המוסרי והחברתי של עבודה קשה. אבל המציאות מוכיחה שקהילות קטנות סובלות כמעט תמיד מבעיות כלכליות כרוניות שנובעות באופן ישיר מרצונן לנהל את חייהן בנפרד, הן חברתית והן כלכלית משאר האוכלוסייה. גולש אנונימי שהגיב על כתבה שעסקה בסיבות לכישלונן של קומונות רבות, ניסח את הבעיה הזו בצורה נהדרת. ציטוט: 'עושה רושם שאחת הבעיות הגדולות של הקהילות האלה היא הדגש שלהן על הסתמכות עצמית. הן לא מאפשרות לחברים להסתמך על מערכות קיימות שיעילותן מוכחת. אחד מעקרונות היסוד מאחורי רבות מהקומונות האוטופיות הוא שהשיטה כפי שהיא כעת לא עובדת. כשלווקחים את העיקרון הזה לקיצון, זה מוביל לדחייה של דברים שדווקא כן עובדים כמו שצריך, כמו גישה נוחה למים, מזון, חשמל וכדומה. במילים אחרות, הקהילה מתחילה עם קבוצת אנשים שהבחינו בכך שחלק מהמערכות הקיימות בחברה לוקות בחוסר יעילות או בעיות אחרות כלשהן, אבל רק מאוחר יותר הם מבינים שלמעשה המערכות הקיימות הן תוצאה של מאות שנים של קידמה, ושבעצם הן הרבה יותר טובות ממה שהיה קודם. להרוס את כל המערכות הקיימות ולהתחיל מאפס מתברר כרעיון גרוע מאוד'. סוף ציטוט. פרופסור יעקב עובד כותב על ניו הרמוני בספרו '200 שנות קומונה בארצות הברית', ציטוט: 'בניו הרמוני העסק היחיד ששגשג היה בית המלון המקומי שאירח את התיירים והמבקרים הרבים שבאו לראות במו עיניהם את הניסוי החברתי המפורסם של רוברט אוון'. סוף ציטוט. ואכן, גם היום תיירות היא מקור ההכנסה העיקרי, שלא לומר כמעט בלעדי, של קומונות רבות ברחבי העולם. למשל, קהילת Freetown Christiania בדנמרק מצליחה להחזיק מעמד מאז תחילת שנות השבעים, לא מעט בזכות גידול וייצוא של קנאביס, אבל בעיקר בזכות חצי מיליון המבקרים שפוקדים את הקהילה בכל שנה כדי 'לטעום' במירכאות מאורח החיים הקהילתי והאוטופי לסוף שבוע קצר או סדנה של שבוע, רגע לפני שהם חוזרים לעולם הקפיטליסטי והאינדיבידואלי שלהם. ההסתמכות על תיירות כמקור הכנסה היא בדרך כלל לא הבחירה הטבעית של חברי הקהילות, שלרוב הקימו את היישובים שלהם בדיוק כדי להימלט מהשאון וההמולה, ועכשיו מוצאים את עצמם נדרשים לשעשע אלפי תיירים שמסתובבים להם בין הרגליים. אף אחד כמעט לא אוהב את העיסוק בתיירות, אבל עושה רושם שזה אחד ממקורות ההכנסה היציבים הבודדים שעומדים לרשותן של קומונות בעולם המודרני. רן לוי 32:19 ואתם יודעים מה? עזבו לרגע אידיאלים ועבודה קשה. מה לגבי סקס? כולם אוהבים סקס, לא? אז אולי אם מין הוא דחף אנושי כל כך חזק, אפשר להתגבר על כל הקשיים שציינתי באמצעות שבירת טאבוים עתיקים ומתן האפשרות לחברי הקהילה ליהנות ממין חופשי עם מי שהם רוצים ומתי שהם רוצים? הייתה תקופה אחת ספציפית במאה ה-20 שבה אפשר היה לבחון את הרעיון הזה בצורה רצינית. רן לוי 33:02 בהייטק יש כנסים מקצועיים ויש כנסים מקצועיים. נגיד שאני מפתח בחברה רגילה ואני יוצא לכנס בחו"ל. נו, איך היה הכנס? היה סוואג שווה? סתם תיקים זולים ומחברות בשקל. שמתי על השולחן ליד הקפה. מי שרוצה שייקח. אבל איך זה כש-Overwolf שולחים אותך לכנס גיימינג? נו, איך היה הכנס? היה סוואג שווה? סתם תיקים זולים ומחברות בשקל. באמת? נראה לך? אחי, Mojang חילקו חרבות של מיינקראפט. הלכתי מכות בדוכן שלהם עם איזה שוודי שני מטר על שני מטר בשביל להשיג לך אחת. ככה זה ב-Overwolf, חברה ישראלית שמפתחת פלטפורמות אפליקציות למשחקים המתקדמים והמצליחים ביותר בעולם. אם אתם גיימרים, Overwolf היא המקום שאתם חייבים להיות בו. בקרו בדף המשרות של Overwolf בכתובת overwolf.com/jobs או הקליקו על הבאנר של Overwolf באתר הבית של רשת עושים היסטוריה באפליקציה שלנו. פרופ' יעקב עובד 34:08 התופעה המרשימה ביותר הייתה הקומונות של שנות ה-60, של ילדי הפרחים. קומונות ההיפים. מה שהיה בקומונות של שנות ה-60 אין ביטוי איזה מציאות של דור מסוים. דור שגדל אל תוך חברת השפע שקמה בסוף שנות ה-50 ושנות ה-60 והתחיל בקרב הצעירים מרידה נגד תרבות השפע ותרבות הממוסדת. זאת אומרת, עוד לפני שקמו הקומונות קמו ההיפים, או לפני זה היו הביטניקים, שהיו מרדנים שחיפשו חופש ולא את התרבות הממוסגרת של ארצות הברית. אבל אז צמח הרצון של האנשים to drop out. זאת אומרת לצאת מהציוויליזציה. להקים קהילות של אסקפיסטים. זאת אומרת אנחנו בורחים ויש בארצות הברית הרבה אפשרויות של אדמה פנויה וכולי. ואז גם גל גדול מאוד של הקומונות. זה מאמצע שנות ה-60, זה היה גל שממש הביא לפריחה עצומה של קומונות היפיות, שהתאפיינו בזה שהן היו ספונטניות, שהן ביטאו את הצורך שלהם. זאת אומרת זה היה דבר מוזר שהאינדיבידואליזם שלהם דחף אותם לחיות יחד. הם כל אחד רצה לעשות מה שהוא רוצה בכל התחומים, וכמובן שחדר לשם הנושא של סמים חופשי, אהבה חופשית, ויחסים חופשיים, ומשטר חופשי. אז זה יופי כהתנגדות, יופי כביטוי של מרד, חופש, אבל זה לא יכול ללכת מעבר לכמה זמן. איך הייתה הבדיחה? שחלק מהקומונות של ההיפים התקיימו על פי גודל הכיור. לא שוטפים כלים. מה, מי יגיד לי לשטוף כלים? אני אוכל סתם. ואז הכיור מתמלא - גמרנו. זה כמובן בדיחה, אבל זה אופייני. זאת אומרת, זה לא הצליח להתמסד. זה היה ספונטני וספונטניות היא לא מתכון לקיים אורח חיים כקומונלי. רן לוי 36:35 הייתה קומונה אחת שהייתה יוצאת דופן אפילו ביחס למגוון הגדול של קהילות היפיות שצמחו באותה התקופה. פרופ' יעקב עובד 36:44 נודע לי גם על קיומה של קומונה מיוחדת שגם היא צמחה לא בדיוק מיד אחרי היעלמות קומונות ההיפים, אבל היא קומונה היפית מובהקת מפני ששם יש התמודדות עם מוסד המשפחה המונוגמית. קומונת קריסטה. רן לוי 37:05 את קהילת קריסטה הקים ג'ון פרסמונט, וטרן של מלחמת העולם השנייה שב-1956 שמע קול אלוהי שהודיע לו שעליו להקים חברה אוטופית ומתקדמת. פרסמונט שינה את שמו לאח ג'אד, Brother Jud, והקים בניו יורק קהילה קטנה שהתגבשה סביב דמותו הכריזמטית. אחד החברים בקהילה תיאר כך את ג'אד. ציטוט: 'היה לו שיער אפור ארוך ושופע וזקן עבות. הוא היה יכול בקלות לשחק את משה בכל הפקת תיאטרון'. פרופ' יעקב עובד 37:40 הוא מספר שהייתה לו הארה שהוא עתיד לייסד דת חדשה של חופש והנאה. והוא נדד בכל מיני מקומות, בעיקר באמריקה המרכזית. וב-1971 הצליח ליצור סביבו כמה בחורים ובחורות שאימצו את הגישה שלו ויצרו מין משפחה שהעיקרון שמנחה אותה הוא נאמנות למשפחה. הם קראו לזה polyfidelity. רן לוי 38:18 היו המון קומונות שצצו בשנות ה-60 על בסיס עקרונות השוויון, האחווה והאהבה שאימצו ילדי הפרחים. אבל קריסטה הייתה מושתתת על כל אלה פלוס מנה הגונה - מה זה הגונה? כפולה ומשולשת - של נהנתנות מוחלטת וחסרת עקבות. המוטו של האח ג'אד היה 'חייה את הרגע', והוא וחבריו חיו את הרגע הזה כמו שאפשר לחיות אותו רק בקליפורניה. מוזיקה, סמים וסקס. המון סקס. פרופ' יעקב עובד 38:52 זאת לא אהבה חופשית. זאת אהבה מוסדרת. שלילת הזוגיות אלא יחסים של כולם. הם לא מתנזרים. מקיימים יחסים אינטימיים כולם. הם גם קראו לזה בשם פולי-אינטימיות. אבל עם אפשרות ליצור כמה קבוצות בתוך הקהילה הזאת. יש להם שיתוף והם רואים בזה אוטופיה של חיי משפחה מסוג חדש. והם התמקמו בפרבר הייט-אשברי, זה פרבר של סן פרנסיסקו שכל הזמן שם היו היפים. רן לוי 39:32 הסידור בקריסטה היה חלוקה של הקומונה למשפחות במירכאות של שישה עד שמונה אנשים, שבכל משפחה מספר שווה של גברים ונשים. בכל לילה היו חברי המשפחה עושים רוטציה, כך שבכל לילה כל אחד ישן עם מישהו אחר. בהתחשב בעובדה שחברים עזבו והצטרפו מדי פעם, ושפה ושם היו משפחות שהתפרקו והחליפו חברים עם משפחות אחרות, לכל חבר בקומונה היו לא מעט פרטנרים לאורך הזמן. פרופ' יעקב עובד 40:04 ובאחת הנסיעות שלי לסן פרנסיסקו ביקרתי בהם פעם ראשונה, אחרי זה ביקרתי פעם שנייה. ובפעם השנייה הם הזמינו אותי ואפילו שילמו את הוצאות הטיסה מהמזרח למערב כי היה להם סוכנות נסיעות. וזה היה בתקופה, זה היה שנת ה-90, תכף אני אסביר לך, שהם היו אז בשיא פריחתם הכלכלית. הם הצליחו לעלות על נושא שהכניס להם הרבה כסף. הם הפכו לסוכני מקינטוש. אזור מפרץ סן פרנסיסקו, וסוכנות ומעבדה וכל מיני - זה היה מפעל שהכניס להם הרבה כסף והיה להם סוכנות נסיעות. ואז באתי אליהם ושוב קיבל אותי ובאתי ל-24 שעות וארחו אותי. כמובן לא הייתי שותף ל- לא כל כך מובן. לא, לפולי-פידליטי זה לא - זה לא קומונה היפית. ואבל אחד הדברים החשובים שאני מודה להם עליו, הם אמרו לי 'יעקב, אם אתה רוצה להכיר את האווירה שבה גדלנו, בוא איתנו ניסע לקונצרט של הגרייטפול דד'. ראיתי קונצרט של הגרייטפול דד, זה היה בדרום סן פרנסיסקו באיזה אמפיתיאטרון גדול. ובאתי והיינו ממש ככה הגענו ברגע האחרון האמפיתיאטרון היה מלא ואני הרחתי ריח מיוחד. אמרתי מה זה? צחקו. הקונצרט יוצא מן הכלל. היה אז ג'רי גרסיה הגיטריסט, הוא אחר כך מת, אבל היה באמת קונצרט גדול ואמרו 'זהו, זה התרבות שלנו'. אמרתי טוב מאוד יפה. רן לוי 41:55 אני לא חושב שאני צריך להרחיב במילים לגבי המשיכה שיש לרעיון של קומונה שמבוססת על סקס, סמים ורוקנרול. אבל זו תהיה טעות לשרטט את קריסטה אך ורק במונחים האלה. אחרי הכל היו לא מעט קומונות באותה התקופה שדגלו באהבה חופשית למשל, אבל רובן המכריע, כמו תמיד, קרסו ונעלמו. במקרים רבים היעדרה של המונוגמיה הביא דווקא לתוצאה שלילית: קנאה, מאבקי כוח וריבים שפרקו את הקומונות מבפנים. הסוד של קריסטה היה לעשות בדיוק את ההיפך ממה שעשה רוברט אוון בניו הרמוני 150 שנה קודם לכן. בחינה וסינון קפדניים ביותר של כל חבר שמצטרף לקומונה כדי לוודא שהוא או היא מתאימים לה בדיוק. כך תיארה זאת אבה, אחת מהחברות הראשונות של הקהילה, בראיון לתוכנית טלוויזיה. ציטוט: 'זה עובד מצוין. זאת אומרת אנחנו חושבים על עצמנו כעל החברים הכי טובים. למעשה אנחנו קוראים למשפחות שלנו BFIC, קיצור של Best Friend Identity Cluster. לוקח לנו הרבה זמן עד שאנחנו מאשרים למישהו להצטרף אלינו וזה מאוד סלקטיבי. אני חושבת שזה אפילו יותר סלקטיבי מחתונה מונוגמית, כיוון שאצלנו חייבת להיות התאמה בין כל החברים ולא רק בין שני בני זוג'. סוף ציטוט. אבה לא מגזימה בתיאור שלה לגבי הסלקטיביות של תהליך הבחירה. כל מצטרף היה חייב לקבל את אישורם של כל חברי המשפחה משני המינים, ובמקרה של גברים היה עליהם לעבור ניתוח לקשירת צינור הזרע - וסקטומי בלעז. דרישות אלו בשילוב הדרישות הסטנדרטיות יותר של שיתוף מוחלט בכסף וברכוש, הביאו לכך שלמרות הביקוש הרב לאורך השנים, קריסטה הכילה לרוב לא יותר מכמה עשרות חברים בכל נקודת זמן. וקריסטה החזיקה מעמד הרבה זמן. למעלה מ-30 שנה למעשה. הרבה בזכות ההצלחה הכלכלית שתיאר פרופסור עובד. ובכל זאת, כמו תמיד, מתחת לפני השטח התפתחו גם בקומונת קריסטה לחצים חברתיים לא פשוטים. רן לוי 44:17 הצרות הפנימיות של קריסטה נבעו משיטת הניהול וקבלת ההחלטות שקבע ג'אד עוד בימיה הראשונים של הקומונה. לקריסטה לא היה מנהיג. זאת אומרת לא מנהיג מוצהר, מישהו שיש לו את הסמכות לקבוע דברים ולקבל החלטות בשמם של שאר חברי הקבוצה. לאף אחד, אפילו לאח ג'אד עצמו, לא היו סמכות או כוח ניהולי גדולים יותר מלאחרים. ההחלטות בקריסטה התקבלו אחרי שיחות קבוצתיות ממושכות שבשיאן נערכה הצבעה גלויה של החברים. אבל כפי שקורה לא פעם, מה שנשמע טוב בתיאוריה לא כל כך עובד במציאות. אמנם על הנייר לאח ג'אד לא היה מעמד מיוחד על פני חבריו לקומונה, אבל מעצם היותו מייסד הקבוצה, מבוגר ומנוסה יותר מכולם ובעיקר בזכות הכריזמטיות והלהט האידיאולוגי שלו, הוא זה שמשך ברוב החוטים. ומכיוון שלא היה לו את הכוח הפורמלי להשפיע על החלטות הקבוצה, עיקר ההשפעה שלו הייתה באמצעות מניפולציות פסיכולוגיות והפעלה של מנופי לחץ חברתיים על המשתתפים. למשל, הוא השליט את התחושה שמי שמערער באופן כלשהו ואפילו ברמז על עקרונות החיים המשותפים בקומונה, הוא בוגד בעקרונות האלה ויש לגרש אותו מהקהילה לאלתר. אפילו אבה עצמה הודתה בכך בראיון שנערך איתה אחרי שקריסטה הגיעה לסופה. ציטוט: 'כל אקס-קריסטה ששוחחתי איתו זוכר מקרים רבים שבהם הוא הלך עם רוח הקבוצה בנושא כלשהו במקום לעמוד על שלו. רבים זוכרים מקרים שבהם עשינו למישהו חיים קשים רק בגלל שהוא אמר, חשב או עשה משהו שלא הסתנכרן עם הדוקטרינה הנוכחית של קריסטה. או מקרים שבהם ישבנו והבטנו מהצד בזמן שאנשים בעלי השפעה בשבט שלנו הפעילו אלימות מילולית כלפי מישהו בשם הכנות, הצמיחה האישית והרדיפה אחרי צדקת הדרך או משהו דומה'. פרופ' יעקב עובד 46:27 השתתפתי בשיחה שלהם וראיתי איך הוא מנהל את הדמוקרטיה. אחת הבחורות אמרה משהו שלא היה לפי התקן, אז הוא השתיק אותה ואמר 'נו...'. והיא התקפלה והוא דיבר. רן לוי 46:44 הטהרנות המוגזמת הזאת חתרה תחת הכוונה להפוך את קריסטה למודל של משפחה לא מונוגמית וגרמה לכולם להיות חשדניים אחד כלפי השני. ציטוט: 'עמוק בפנים כולם היו מודאגים כל הזמן אם איזו הערה סתמית או שתיקה שלא במקום תגרום להם לאבד את ביתם, משפחתם, העבודה והחברים שלהם. ומכיוון שאם לא דאגת שאחרים יהיו טהורים זה היה סימן שאתה בעצמך לא טהור, כולם היו עסוקים כל הזמן בלוודא שכל האחרים טהורים'. סוף ציטוט. סוציולוג שחקר את הדינמיקה הקבוצתית של קריסטה כינה את התהליך הזה 'מלכודת ההרמוניה'. הרצון המשותף לשמור על אחדות והרמוניה מושלמת מביא לכך שבעיות מטואטאות מתחת לשטיח בשם האחדות הזאת והכעסים והמתחים הולכים ומתחזקים עד שהפער בין האידיליה והמציאות הופך להיות גדול מנשוא. בקריסטה הנקודה הזאת הגיעה בתחילת שנות ה-90. כל עוד חנות המחשבים המשותפת צמחה ושגשגה, אפשר היה לטאטא את כל המחלוקות מתחת לשטיח. אבל בתחילת שנות ה-90 החל מעמדה של אפל כמובילה בעולם הטכנולוגי להתערער והעסק המשפחתי של קריסטה החל להתנדנד אף הוא. הלחצים הכלכליים הובילו למחלוקות פנימיות ועימותים בתוך הקומונה לגבי אופן ניהול העסק. פרופ' יעקב עובד 48:16 מתברר הייתי שם ביוני 1991. בנובמבר העסק הזה התפרק. הוא התפרק מפני שהוא עזב כי היו הרבה חילוקי דעות איתו והוא הבין שהוא לא יכול להשתלט. הפולי-פידליטי לא נמשך. לפי האינפורמציה שלי הוא מת ב-2009. הוא היה כבר די מבוגר כבר אז ו- אבל זאת הייתה תופעה מיוחדת של קומונה שונה מאוד מהקומונות האחרות שהכרתי. רן לוי 49:05 אם כן נדמה שאם יש משהו שאפשר ללמוד מכל הדוגמאות ההיסטוריות שסקרנו עד כה הוא שאין דבר כזה חברה אוטופית. גם לא בקבוצות קטנות של אנשים. כל התופעות השליליות שאנחנו מכירים בחברה האנושית הכללית - מאבקי כוח, חשדנות, פערים מעמדיים וכדומה - קיימות גם בקומונות. פשוט בקטן. אבל אם הקומונות לא שונות בהרבה מקבוצות אנושיות גדולות ומיינסטרימיות, זה נכון לשני הכיוונים. ביל מטקאלף, חוקר אוסטרלי שבחן קומונות רבות לאורך 30 שנה, הגיע למספר מסקנות שאולי יפתיעו אתכם. למשל, מטקאלף טוען שהסיכוי של קומונה ממוצעת להיכשל ולהתפרק לא שונה בהרבה מבחינה סטטיסטית מסיכויי ההצלחה של כל עסק קטן ממוצע. רוב הקומונות לא מצליחות לעבור את שלב התכנון הראשוני. מתוך אלה שקמות בפועל, חצי נסגרות בתוך פחות משנתיים, וכמחצית מאלה ששרדו ייסגרו בתוך חמש שנים. זה נשמע המון, אבל זו המציאות גם בתחום העסקים. למשל, מתוך 500 החברות שהופיעו ברשימת Fortune 500 ב-1955, רק כ-60 חברות שרדו עד לימינו אנו. זאת ועוד, קומונה שהצליחה לשרוד למעלה מחמש שנים, סביר להניח שתשרוד במשך המון זמן. כמו במקרה של קהילת Sabbathday Lake בארצות הברית שנוסדה ב-1783, או אפילו קבוצת דגניה אצלנו שחוגגת את שנתה המאה ו-11. גם שיעור התחלופה של אנשים בתוך הקומונה, מספר החברים שעוזבים ומצטרפים, לא שונה משמעותית משיעור התחלופה בתחומי עשייה אחרים. מחקרים הראו ששיעור התחלופה של אחיות בבתי חולים ועובדים במפעלי תעשייה למשל גבוה יותר מזה של הקומונה הממוצעת. ולבסוף, גם מצבם הכלכלי של חברי הקומונה לא גרוע משמעותית מזה של האוכלוסייה הכללית. אמנם מחקרו של מטקאלף מגלה שההכנסה הממוצעת של חבר קומונה נמוכה יותר, וחברי הקומונה נעזרים בקצבאות ממשלתיות קצת יותר מהמקובל, אבל השיתופיות בקומונה מפצה על כך ברוב המקרים. לחברים יש גישה ליותר משאבים משותפים, דבר שמאפשר להם לשמור על רמת חיים גבוהה יחסית למרות הקצבאות והמשכורות הנמוכות. ולבסוף, העובדה שאולי הכי תפתיע אתכם. פתחתי את הפרק עם ההנחה שבגלל כישלון הקיבוצים והקומוניזם, נוצרה תחושה כאילו הקומונות נעלמו מן העולם. לא רק שההנחה הזו לא נכונה, המציאות היא אפילו הפוכה לחלוטין. פרופ' יעקב עובד 52:03 אני מוכרח לומר שעל פי מה שאני מוצא אני רואה התפתחות מרשימה בעולם הזה. בזמנו כאשר היה משבר בתנועה הקיבוצית בשנות ה-80, שעברו להפרטה קיצונית ו- היו קיבוצים שהיו על סף משבר, הדעה הרווחת הייתה ש- העולם השיתופי הולך ומתפרק. ההערכה הזאת הייתה לא מדויקת. הייתי משיב עליה במאמר השנון של מארק טוויין: 'הידיעות על מותי היו מוקדמות ומוגזמות'. כן. אז מוקדם היה להספיד את התנועה הקיבוצית ומוקדם היה להספיד את העולם הקומונלי. התנועה הקיבוצית אמנם עכשיו עדיין לא יצאה לגמרי, אבל מבחינה דמוגרפית היא בהחלט לא נמצאת בנסיגה אלא להיפך בעלייה. ובכן בעולם של הקומונות לא רק שאין נסיגה, אלא שיש עלייה מרשימה. יש היום קרוב ל- אינפורמציה בספרות ובעיתונות יש לפחות 4000 קומונות ברחבי העולם בכ-80 מדינות. כאשר המדינה המובילה היא עדיין ארצות הברית שבה יש קרוב ל-1500 קומונות. כל אלו שעסקו בנושא הזה אומרים שהנתונים האלו הם המינימליים כי יש המון דברים שלא מתפרסמים. רן לוי 53:41 הקומונה לא מתה. היא רק החליפה שם. פרופ' יעקב עובד 53:45 דחקו את המושג קומונה מהספרות או הפובליציסטיקה והכניסו במקום זה את המושג Intentional Community, קהילת ייעוד. ככה אנחנו תרגמנו את זה לעברית. והקומונה הפכה להיות לאחד מן הצורות החברתיות שהם דנים בהם. בין היתר אני לא רק חושב אלא גם קראתי בכל מיני מקומות שהרצון שלהם להשתחרר מהמושג קומונה היה מפני שהמושג הזה מעורר אסוציאציות בעייתיות. כבר אמרתי על קומונה וקומוניזם ויש גם קומונה והיפים. והם רצו להשתחרר מהדימוי של ההיפים. זה כבר לא קהילת שיתוף שבורחת מהציוויליזציה, אלא קהילת שיתוף שמעורבת. זה ללא קהילת שיתוף של הפקרות וחופש וסמים אלא קהילת שיתוף שחיה באורח חיים די מקביל לאורח החיים הכללי. זאת אומרת הם רצו ליצור דימוי שונה מהעולם השיתופי. וה-Intentional Communities זה מושג שכולל את הקומונות, את הקהילות האקולוגיות, את הקהילות של השיתוף החלקי, את הקהילות של כל מיני מה שנקרא תורות רוחניות בנוסח הניו-אייג', ומגוון שלם של קהילות שהתלכדות על יסוד מטרה מסוימת והמטרה היא צדק חברתי, שותפות, אקולוגיה - זאת אומרת קיימות, שמירה על הטבע, סולידריות בין האנשים ופתיחות לעולם ואמונה בתרבות הקואופרטיבית. רן לוי 55:47 גם הרעיון הקומונלי עצמו עבר שינוי דרמטי והתאים את עצמו לחיים עירוניים וחילוניים. פרופ' יעקב עובד 55:56 יש כל מיני קהילות. אני לא אכנס לכולם אבל אחת מהם אני רוצה לדבר עליה כי היא מאוד משמעותית והיא לדעתי גם משמעותית בארץ. זה הקהילה של מה שנקרא הדיור השיתופי, Co-housing. עכשיו זה הפך להיות משנות ה-80 הפך להיות לדבר שמתפשט במהירות. אנשים מתלכדים יחד כדי לארגן להם קהילה. שהיא מתוכננת כאשר העקרונות הם שלכל אחד יש דירה משלו והיא קטנה כי ובאמצע יש מרחב ציבורי שהוא משרת את כולם לצורכי - זאת אומרת אם הם רוצים יכולים לאכול שם בחדר אוכל, ואם הם רוצים יש להם מבנים ציבוריים שמשרתים את כל הקהילה. ואז הדירות של כל אחד הן קטנות כי יתר הדברים, הסלונים והדברים הכלליים יותר, חדר כביסה, זאת אומרת גם מכוניות שמשרתות את הציבור. כלומר העיקרון הוא של בנייה, בניית יחידה קטנה עם מרחב ציבורי שעומד לרשות כולם כאשר זה מטפח את חיי הקהילה מפני שזה הם עוברים שלבים שונים של התלכדות. בהתחלה הם מתכננים, אחרי זה הם שוכרים מהנדס שבונה את זה. וכך הולכת ונבנית קהילה שהיא קהילה עירונית או פרברית עם דרגות שונות של שיתוף על פי החלטותיהם. הדבר מתנהל באורך דמוקרטי על ידי כל הקהילה. זה לא תופעה של גורו היפי. והם עונים על כמה צרכים חשובים של הציבור העירוני, כמו למשל מסגרת של אנשים שאתה מכיר, מסגרת שבה אנשים יכולים להזדקן ולמצוא סעד כי זו קהילה. מסגרת שהיא עונה על הבעיות של הניכור שהן מאוד מאוד קריטיות בעולם האחר, כי אתה נמצא בתוך הקהילה. חינוך ילדים, שמירת בייביסיטר וכל מיני השירותים שאתה מוצא בתוך קהילה שהיא בנויה לחיי קהילה. רן לוי 58:23 גם בישראל, למרות הניסיון הכואב של הקיבוצים, הרעיון הקיבוצי לא מת. הוא רק החליף צורה. את הקיבוצים המקוריים עם הרפת והגורן החליפו עשרות רבות של קיבוצים עירוניים. קהילות קטנות שמנהלות חיים שיתופיים בתוך ערים גדולות יותר. הקיבוצים העירוניים הראשונים בישראל הוקמו עוד בשלהי שנות ה-70. קיבוץ ראשית שבירושלים, תמוז בבית שמש ומגוון בשדרות. והיום על פי הערכות חיים בישראל כ-20,000 איש בכ-215 מסגרות שכאלה. ישנן קהילות של אמנים, קהילות דתיות, יש קהילות הממוקדות סביב פעילות התנדבותית ואחרות על עשייה חינוכית. המגוון גדול ומרשים. אפילו הקיבוצים הוותיקים, או חלקם בכל אופן, מתחילים להתאושש ולהדליק מחדש את הניצוץ הקהילתי שקצת הלך לאיבוד בעקבות המשבר. כך למשל קורה גם בקיבוץ נחשון שאיתו פתחנו את הפרק. הנה שוב יעקב לזר, מזכיר הקיבוץ לשעבר. יעקב לזר 59:29 עכשיו אני רוצה להגיד למשל לגבי קיבוץ נחשון שהגיע דור חדש של בני קיבוץ ובני זוגם שהצטרפו לא מעט והם מחדשים את היחד. זאת אומרת השנה פעם ראשונה בקיבוץ נחשון אחרי למעלה מעשר שנים שלא חגגו את הפסח ביחד, אז היה צוות שהרים חג פסח משותף. ארוחת ליל שבת פעם בחודש משותפת. פעם ראשונה הייתה לפני שבוע. בקיבוץ נחשון הייתה תקופה של לפחות עשור של איזושהי שקיעה של היחד ועכשיו יש התעוררות מחדש שכמובן תלויה באנשים שמפעילים אותה. רן לוי 60:19 קהילות הייעוד המודרניות סובלות מאותן בעיות ומאותם קשיים מהם סבלו קומונות לאורך כל ההיסטוריה. מאבקי כוח, קשיים כלכליים, בעיות ניהול ומה לא. אבל מצד שני, נדמה שהחדשנות הטכנולוגית מזרימה בהן דם חדש. פרופסור יעקב עובד מספר שהמסע האישי שלו לחקר הקומונות החל בניסיון שלו לגלות האם ישנן ברחבי העולם עוד קבוצות שמתמודדות עם קשיים שהוא וחבריו חוו בקיבוץ שלהם. אז בשנות ה-50 הקומונות היו מבודדות זו מזו וכל אחת נאלצה להתמודד עם הקשיים והאתגרים שלה לבדה. בישראל, שבה המדינה תמכה ועזרה וחלק גדול מהקיבוצים היו מאוגדים תחת התנועה הקיבוצית, היה אולי קל יותר ללמוד מקהילות אחרות מה עובד ומה לא ואיך אפשר לפתור בעיות שונות בדרכים מקוריות. אבל ברוב העולם הקומונות היו כל אחת לעצמה. פרופ' יעקב עובד 61:23 המניע שהביא אותי לעסוק בקומונות שבעולם, אני בשנת 1949 הייתי שותף לקבוצה שייסדה את קיבוץ פלמחים, ומאז אני חבר קיבוץ פלמחים. כבר בראשית דרכי עניין אותי מאוד לדעת האם יש לנו אחים בעולם. האם אנחנו היחידים שמנסים להתמודד עם חברה שאין בה רכוש פרטי ושבה יש שותפות מלאה? והסתקרנתי מאוד להכיר אם יש קבוצות כאלו בעולם. וזה היה המניע שדחף אותי לקרוא ולהתעניין. רן לוי 62:06 ביל מטקאלף מציין שני מאפיינים חשובים של קהילות שמצליחות לשרוד הרבה זמן. חזון משותף לכלל החברים וגמישות שמאפשרת להם להתמודד עם אתגרים כלכליים וחברתיים. האינטרנט והגלובליזציה מעניקים לקהילות הייעוד המודרניות כלים רבי עוצמה בשני המישורים האלה. מצד אחד הם מאפשרים לחברי קהילות הייעוד לתקשר זה עם זה בקלות. לשאול שאלות, להתייעץ ולגלות דרכים חדשות להתגבר על אתגרים מוכרים. במילים אחרות, כבר לא צריך להמציא את הגלגל מחדש בכל פעם וקל יותר ללמוד מטעויותיהם של אחרים. בנוסף, אתרי אינטרנט כמו ic.org, שמחזיק רשימה של אלפי קהילות ייעוד בכל רחבי העולם, עוזרים למי שרוצה להצטרף לקהילה למצוא את הקהילה שמתאימה בדיוק להם. ב-ic.org למשל אפשר לסנן את הרשימה לפי מגוון של פרמטרים: אורח חיים שיתופי יותר או שיתופי פחות, אורבני או חקלאי, דתי או חילוני, צמחוני או קרניבורי ומה לא. יחד עם סינון נכון של המצטרפים, אתרים כאלה מעלים את הסיכוי שחברי הקבוצה יחלקו את אותם העקרונות ואת אותו החזון, והסבירות להצלחה של הקהילה עולה בהתאם. רן לוי 63:32 אז האם הקומונה מתה? לא, ממש לא. למרות הקשיים והכישלונות, הרעיון הקומונלי אף פעם לא מת וההבטחה לאידיליה אוטופית עדיין מושכת ומפתה עבור אנשים רבים, בדיוק כמו בעבר. את השדות החקלאיים החליפה האורבניות והמחרשות הן היום המחשבים הניידים, אבל קיבוץ אורבני הוא עדיין קיבוץ. סוג של. ההבדל הוא שהטכנולוגיה המודרנית נותנת בידי קהילות הייעוד כלים שאף פעם לא היו להן ואולי משפרת את הסיכוי שלהן לשרוד ואפילו לשגשג ולפרוח. האם זה המפתח להרמוניה וחיים מאושרים? ימים יגידו. רן לוי 64:34 זהו, עד כאן. תודה לפרופסור יעקב עובד וליעקב לזר מקיבוץ נחשון, וכמובן תודה גדולה לנתן פוזניאק איש התחקירים שלנו שאחראי על הראיונות ששמעתם בפרק. מיד נמשיך אל תשובותיכם לשאלת עושים היסטוריה הקודמת, שאלה חדשה ועוד, אבל ראשית כתמיד, חסות. רן לוי 64:55 הפרק בחסות 'סוהם', המשווקת מצעי פרימיום מכותנה ארוכת סיבים ומגבות רחצה מכותנה איכותית ומפנקת במחירים שווים לכל נפש. המצעים של סוהם מיוצרים במפעל טקסטיל ישראלי. מפעל הטקסטיל האחרון ששרד מתעשיית העבר המפוארת הזאת, בדיוק בזכות המומחיות המיוחדת שלו בייצור הבדים האיכותיים. סוהם מציעה לכם 90 ימי ניסיון כדי להתרשם מהמצעים והמגבות, ואם לא אהבתם אותם מכל סיבה שהיא, סוהם תאסוף אותם מביתכם וכספכם יוחזר לכם במלואו. בקרו ב-soham.co.il - S-O-H-A-M dot co dot il - או הקליקו על הבאנר של סוהם באתר הבית של רשת עושים היסטוריה. ואל תשכחו לספר להם שהגעתם דרך רשת עושים היסטוריה. רן לוי 65:51 אני רוצה להזכיר לכם שסקר המאזינים השנתי של עושים היסטוריה נמצא באוויר ואתם מוזמנים לענות עליו ולספר לנו אלו מהתוכניות שלנו אתם אוהבים במיוחד ואלו לא, איפה יש מקום לשיפור ואת מה כדאי לשמר. כבכל שנה אני אשלח תשורה קטנה לממלאי הסקר בדמות פרק ראיון מיוחד שאקליט לצורך העניין. שימו לב שהפרק הזה לא נשלח מיד לאחר שמסיימים למלא את הסקר, אלא אני אשלח אותו במרוכז בעוד מספר שבועות לכל המשיבים יחד. רן לוי 66:23 לפני שבועיים בעקבות הפרק על משבר התוכנה, שאלתי אתכם מהי תקלת המחשב הכי מעניינת או הכי הזויה שנתקלתם בה. קיבלתי המון תשובות שאפשר לחלק אותן בחלוקה גסה לתקלות קלאסיות ותקלות די הזויות. אז נתחיל בתקלות הקלאסיות. אביחי הלוי, שבשגרה מורה ובמי קורונה מוקד לתמיכה טכנית, מספר על תלמיד שלו שהחליט לעבור על המקלדת של המחשב הנייד עם אלכוג'ל. הפלא ופלא המקשים הפסיקו לעבוד. מי היה מאמין? גלעד סונינו כותב, ציטוט: 'לא מחשב, מדפסת. באתי לתקלה למדפסת שלא משכה נייר, והיה תקוע בפנים עכבר שחיפש מקום להתחמם בתוכו. במדפסות יש תנור שמתחמם. לצערו של העכבר, מעלית מגירת הנייר מחצה אותו למוות והפכה אותו לעכבר דו-ממדי'. אאוץ'. רן בראון מספר, ציטוט: 'היה לי מסך מחשב שלא היה מראה את הצבע הירוק. זה היה גורם לכל מה שאמור להיות לבן להיראות בצבע ורוד, והירוק היה שחור. אחרי זמן מה זה היה פתאום מסתדר. אחרי שלושה ביקורים במעבדות שונות שלא מצאו את הבעיה או בכלל נתקלו במקרה הזה, הטכנאי של המעבדה האחרונה כיסה את המסך במעילים וגילה שכשחם למסך הוא לא מציג את הצבע. החדר שלי היה בעליית גג חמה מאוד'. סוף ציטוט. כאמור, אלו תקלות די קלאסיות. מעצבנות אבל מוכרות. ואז יש את התקלות היותר משונות. למשל רועי וולף כותב: 'היה לי באג משונה שבכל פעם שעשיתי העתק הדבק הוא היה מוסיף כמה אותיות למילה שהעתקתי. לדוגמה אם העתקתי את המילה תפוח היה מודבק משהו כמו תפוח-AY'. סוף ציטוט. ועדיין באותו העניין, יאיר פוזניאק, בנו של נתן פוזניאק למי שתוהה, כותב ציטוט: 'עבדנו במשרד עם תוכנת השתלטות מרחוק ולפעמים היינו שניים מחוברים לאותו מחשב. אז הסתבר שהקליפבורד שלנו הסתנכרן, כלומר אחד עשה קופי והשני שישב בחדר אחר עשה פייסט והדביק את מה שהראשון חתך'. סוף ציטוט. ברוך שיננזון מספר: 'הייתה אצלנו בסדיר תקלה של טנק שצידד ימינה בכל פעם שיצאו לשידור בקשר חוץ'. רפאל קודרס כותב ציטוט: 'טלפון חכם שכאשר היו מתקשרים אליו היה אפשר לשמוע מה אומר מי שמצלצל עוד לפני המענה'. לא יודע מה איתכם, זה נשמע לי כמו פיצ'ר ולא באג. ושירה עוזיאל מספרת ציטוט: 'עד היום אני לא יודעת מה גרם לתופעה הזאת. במשך כשנה לא הייתה לי אפשרות לחייג מהטלפון החכם שלי לאמא שלי. כל שאר המספרים עבדו מצוין ואמא שלי קיבלה שיחות בלי בעיה מכל טלפון אחר, אבל כשאני הייתי מתקשרת השיחה הייתה עוברת מיד לתא קולי. ניסינו לבדוק כל מיני אפשרויות: חסימה, רשימה שחורה, בעיות קליטה, משהו בהגדרות. שום דבר. לפני כמה חודשים ניסינו שוב ופתאום זה חייג כרגיל. כמה מוזר'. סוף ציטוט. ואחרון חביב בפינת הסיפור הפיקנטי, נתן פוזניאק שלנו מספר על ימיו ביחידת המחשוב של רשות הנמלים. ציטוט: 'יום אחד משנות השמונים התקשרו אלינו מיחידת המחשב של נמל אשדוד. המחשב נפל. משמעות: מערכת ההפעלה נתקעה והמחשב הפסיק לעבוד. 'אז תרימו אותו', אמרנו, זאת אומרת תעשו לו ריסטרט. 'זה לא יעזור', אמרו לנו, 'הוא נפל מהקומה השנייה'. הסתבר שבאותו היום היו אמורים להחליף את המחשב שהיה בקומה השנייה בבניין המחשוב, מחשב מיני בגודל של ארון. המלגזה הרימה את המחשב לפתח החיצוני של חדר המחשב, אלא שהוא לא היה קשור היטב ונפל פיזית מלמעלה'. סוף ציטוט. הסיפור של נתן משנות השמונים מזכיר לי את הביטוי מאז - Tender Processing. כשכיית צריך לעבד מידע בתקופת הכרטיסיות והסרטים המגנטיים, היית מעמיס אותו על טנדר ונוסע למרכז המחשוב. מכאן Tender Processing. אח, היו ימים. גרועים בעיקר. תודה רבה לכל מי שהשיבו על שאלת עושים היסטוריה. גרמתם לי להרבה רגעים של צחוק. שאלת עושים היסטוריה חדשה ברוח הפרק הנוכחי: מאזינים שהיו חברים בקהילה כלשהי, קיבוץ, מושב, קומונה, כת, היאחזות, כל דבר, איך הייתה החוויה שלכם? מה אהבתם בקהילה שלכם ומה לא? ספרו לנו בעמוד הפייסבוק של עושים היסטוריה. רן לוי 71:02 כתמיד אם אתם אוהבים את התוכנית ומעוניינים לתמוך בה, אתם יכולים לרכוש מספריי שבאתר שמגיעים כולם עם הקדשה אישית כמובן, ואשמח אם תספרו לחבריכם על הרשת שלנו ועל התוכניות שבה וגם ובעיקר לעסקים וארגונים שאולי ישמחו לפרסם בתוכניות ולתמוך ברשת שלנו. עושים היסטוריה הם גיא בינון ואיתמר סוויסה בהפקה ובעריכה, שרה סילבצקי מנהלת הקהילות ומנהלת את 'סיפור משפחתי', אביב שם טוב מנהל המכירות, רועי לוי על הפיתוח העסקי, דני טימור המנהל העסקי ואני רן לוי כותב ומגיש. אנחנו נשתמע בשבוע הבא. להתראות. בבית הזה אנחנו מצייתים לחוקי התרמודינמיקה!
        ]]></content:encoded>
    </item>
    
    <item>
        <title>[עושים היסטוריה] 310: נשים באושוויץ - פרק מיוחד של 'עושים זכרון' לרגל יום השואה 2020</title>
        <link>https://mat-mo.github.io/podtext/episodes/vshym-hystvryh/vshym-hystvryh-310-nshym-bvshvvyts-prq-myvkhd-shl-vshym-zkrvn-lrgl-yvm-hshvh-2020.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-310-nshym-bvshvvyts-prq-myvkhd-shl-vshym-zkrvn-lrgl-yvm-hshvh-2020.html</guid>
        <pubDate>21 באפריל 2020</pubDate>
        <description>Transcript for [עושים היסטוריה] 310: נשים באושוויץ - פרק מיוחד של 'עושים זכרון' לרגל יום השואה 2020 from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 311: מדוע הנפט הוא 'הזהב השחור'? (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-311-mdv-hnpt-hv-hzhb-hshkhvr-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-311-mdv-hnpt-hv-hzhb-hshkhvr-sh-kh.html</guid>
        <pubDate>27 באפריל 2020</pubDate>
        <description>Transcript for [עושים היסטוריה] 311: מדוע הנפט הוא 'הזהב השחור'? (ש.ח.) from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 312: האם ניתן לדחוס סרט שלם לתוך 8 ק"ב? חלק א'</title>
        <link>https://mat-mo.github.io/podtext/episodes/vshym-hystvryh/vshym-hystvryh-312-hm-nytn-ldkhvs-srt-shlm-ltvk-8-q-b-khlq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-312-hm-nytn-ldkhvs-srt-shlm-ltvk-8-q-b-khlq.html</guid>
        <pubDate>11 במאי 2020</pubDate>
        <description>Transcript for [עושים היסטוריה] 312: האם ניתן לדחוס סרט שלם לתוך 8 ק"ב? חלק א' from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 312: האם אפשר לדחוס סרט שלם לתוך 8 קילובייט? חלק א'. רן לוי 00:52 הספר הראשון שלי, פרפטום מובילה, עסק במכונות מסוג מיוחד במינו. מכונות של תנועה מתמדת. מכונות שלא זקוקות לאנרגיה כדי לעבוד. המכונות האלה הן כמובן בלתי אפשריות. חוקי הפיזיקה קובעים כי כל מנוע זקוק למקור אנרגיה כדי לפעול. אבל העובדה הזו לא מנעה מאלפי ממציאים לנסות ולבנות מכונות שכאלה לכל אורך 2000 השנים האחרונות. במהלך התחקיר לספר ההוא, שמתי לב לעובדה מעניינת. לכל דור או לכל תקופה היסטורית היו מכונות של תנועה מתמדת אופייניות לאותה תקופה. למשל, ממציאים שחיו בימי הביניים ניסו להמציא משאבות מים שלא זקוקות לשור שיסובב אותן, מן הסתם כיוון ששאיבת מים מבאר הייתה צורך חשוב ובסיסי באותם הימים. ממציאים מודרניים יותר ניסו לפתח מכוניות שלא זקוקות לדלק כדי לנסוע, או גנרטורים לייצור חשמל שעובדים ללא פחם או גז. אלו היו הצרכים הבוערים של המאה ה-20. כשהערכתי את התחקיר לפרק הזה, נזכרתי במאפיין המעניין ההוא של מכונות של תנועה מתמדת. למה? מכיוון שגם ההמצאה שתעמוד במרכז הסיפור שלנו היום מסמלת את אחד הצרכים הבוערים ביותר של תקופתנו. הצורך הזה הוא דחיסת מידע. דחיסת מידע, compression בלעז, היא הטכנולוגיה שמאפשרת לנו לקחת קובץ בגודל של עשרה מגה בייט למשל, ולכווץ אותו, לעשות לו זיפ באמצעות תוכנה מתאימה, לקובץ של אחד מגה בייט למשל. היא מאפשרת לנו להפוך שיר שבפורמט המקורי שלו תופס 50 מגה בייט של מידע לקובץ MP3 ששוקל 5 מגה בייט בלבד. במילים אחרות, הטכנולוגיה שמאפשרת לנו להקטין את מספר הביטים שתופס קובץ מסוים מבלי לפגוע בתכולת המידע של הקובץ. יכול להיות שאתם מרימים גבה. נו, באמת. ממתי דחיסת מידע היא צורך חיוני כמו דלק למכוניות או גז לייצור חשמל? אז אתם יודעים מה? לכו לסלון ותפתחו את נטפליקס. או תפתחו את הטלפון שלכם ותיכנסו ליוטיוב. או תפעילו את ספוטיפיי או אפל מיוזיק. הסדרה שעשיתם עליה בינג' בסוף השבוע, הסרט ההוא שראיתם אתמול, האלבום החדש ששמעתם. כל אלה היו בלתי אפשריים אלמלא טכנולוגיות דחיסת מידע. רק כדי לסבר את האוזן, שנייה אחת של וידאו באיכות HD, אם מעבירים אותה כמו שהיא ללא שום דחיסה של המידע הגולמי, שווה בערך ל-1.5 גיגה בייט. שנייה אחת. הסיבה היחידה שאנחנו יכולים לראות ולשמוע את כל הוידאו והאודיו שאנחנו צורכים בכמויות הולכות וגדלות ב-20 השנים האחרונות היא שהמהנדסים של גוגל, נטפליקס וכל שאר חברות הטכנולוגיה הצליחו לדחוס את כמויות המידע האדירות שמכילים הסרטים, הסדרות והשירים לתוך קווי התקשורת הצרים יחסית שמובילים את המידע הזה לבתים ולמכשירים הניידים שלנו. ולא מדובר רק על סרטים ושירים. דחיסת מידע היא חלק בלתי נפרד מכל פעולה שאנחנו עושים ברשת. בכל פעם שאנחנו מבקרים באתר כלשהו, כל תמונה שאנחנו שולחים בוואטסאפ, כל פוסט שאנחנו מעלים לפייסבוק, כל המידע נדחס ומכווץ לפני שהוא נשלח ליעדו. אלמלא דחיסת מידע, האינטרנט שלנו היה נראה אחרת לגמרי. בלעדי הדחיסה לתשתיות התקשורת שלנו לא היה שום סיכוי להתמודד עם טריליוני הביטים שעוברים דרכן בכל רגע. עכשיו, תשאלו את עצמכם כמה כסף תהיינה חברות הטכנולוגיה המובילות מוכנות לשלם תמורת טכנולוגיה שמסוגלת לדחוס סרט שלם, 90 דקות של וידאו באיכות מעולה לתוך, אתם יושבים? 8 קילובייט. כן, 8 קילובייט. 8 קילובייט זה בערך מאית מגודלה של תמונה שאתם מצלמים בטלפון, אולי אפילו פחות. ואני לא מדבר על 8 קילובייט לשנייה של וידאו. אני מתכוון ל-8 קילובייט לסרט שלם. אם אתם המנכ"ל של גוגל או נטפליקס או פייסבוק, כמה כסף הייתם משלמים תמורת טכנולוגיה שתאפשר לכם לאחסן יותר מ-10 מיליון סרטים באורך מלא בנפח אחסון של דיסק-און-קי סטנדרטי? אני אגיד לכם. כמעט כל סכום שיידרש, פשוטו כמשמעו. החברות האלה מוציאות מיליארדי דולרים בכל שנה על שרתים מהירים, סיבים אופטיים וכולי וכולי, וטכנולוגיה מהפכנית שכזו תחזיר את ההשקעה בקלות ללא צל של ספק. זאת ועוד, היא תפתח להם הזדמנויות חדשות למכביר. MP3, הטכנולוגיה איפשרה לדחוס קובץ אודיו בסך הכל פי 10 מ-50 מגה בייט ל-5 מגה בייט פחות או יותר, השיקה מהפכה דרמטית שבתוך פחות מ-20 שנה הפכה את כל תעשיית המוזיקה על ראשה. תחשבו איזו מהפכה תחולל טכנולוגיה שדוחסת מידע פי כמה מיליונים. מי הוא, אם כן, אותו ממציא מהפכן? רן לוי 06:33 האף שלנו הוא מסוג האיברים שאנחנו לא מרבים לחשוב עליהם עד לרגע שמשהו בו משתבש. רק כשהאוויר אינו זורם בנחיריים וממלא את הריאות, אנחנו מבינים עד כמה נשימה תקינה חיונית לאיכות חיינו. בפודקאסט 'לעומק הרפואה', נקדיש פרק מיוחד למסע במערות האף שלנו ובין כל הדברים שעלולים להשתבש. אורח הפרק, דוקטור מאיר ורמן, מומחה לאף אוזן גרון וניתוחי ראש צוואר. 'לעומק הרפואה', חפשו את הפודקאסט באפליקציית עושים היסטוריה באנדרואיד, באתר הבית שלנו, ובכל אפליקציות הפודקאסטים באשר הן. מוגש כשירות לציבור מטעם חברת סנופי. רן לוי 07:27 רומקה יאן ברנהרד סלוט נולד ב-1945 בכפר קטן בשם ניו-באכן שבהולנד. כבר בגיל צעיר הפגין סלוט כישרון טכני מרשים ואהבה בוערת לכל מה שקשור באלקטרוניקה. הוא אמנם לא סיים את לימודיו התיכוניים, אבל בזכות כישוריו הבולטים התקבל לעבודה בפיליפס, ענקית הטכנולוגיה ההולנדית. אחרי שנה וחצי עזב סלוט את פיליפס, וב-1978 הוא פתח בניו-באכן חנות אלקטרוניקה קטנה ובהמשך עבד כטכנאי לתיקוני טלוויזיה. סלוט היה טכנאי מעולה וצבר המון ידע לגבי תיקוני טלוויזיות. החלום שלו היה לשתף טכנאים אחרים בהולנד בידע שצבר. הימים היו ראשית עידן המחשב האישי, ולמרות שהאינטרנט הייתה עדיין חלום רחוק, סלוט הבין שמחשבים הם המפתח לשיתוף ידע שכזה. הבעיה הייתה שכמות המידע שניתן לאחסן בדיסקטים הקטנים הייתה זעומה מאוד, ובטח ובטח שלא הספיקה כדי להחזיק את כל המידע הטכני הרב שסלוט רצה לשתף. על כן הוא החל לחפש דרכים לאחסן מידע ביעילות רבה יותר. המשימה הזו הפכה במרוצת הזמן לפרויקט חייו. הוא הקדיש כמעט 20 שנה לניסיונות ולפיתוחים שונים, עד שבאמצע שנות התשעים מצא סוף סוף את מה שביקש: טכנולוגיית דחיסת מידע חדשה ומהפכנית. שני אנשי עסקים מקומיים שמעו על ההמצאה וביקשו מסלוט שידגים אותה עבורם. סלוט לקח טלוויזיה רגילה וחיבר אותה לקופסת אלקטרוניקה בגודל של נאמר ספר עב כרס. לאחר מכן שלף סלוט מכיסו כרטיס זיכרון קטן בסדר גודל של כרטיס אשראי. קופסת האלקטרוניקה הסביר סלוט, מכילה תוכנה שמפענחת את תוכן כרטיס הזיכרון. הכרטיס עצמו מכיל שבב בנפח של 64 קילובייט ועלייו לא פחות מ-16 סרטים באורך מלא. רק לשם השוואה, קומפקט דיסק, CD, בנפח של יותר מ-700 מגה בייט, פסגת טכנולוגיית האחסון באותם הימים, היה מסוגל להכיל רק 72 דקות של וידאו בלבד. סלוט נטל את כרטיס הזיכרון והכניס אותו לתוך חריץ בקופסת האלקטרוניקה. הטלוויזיה התעוררה לחיים, ועל המסך הופיעו 16 סרטים שנוגנו זה לצד זה בו זמנית. אנחנו מדברים על סוף שנות ה-90 של המאה ה-20. תקופה שאני אישית זוכר מצוין. לא היה אף מחשב ביתי באותה תקופה שהיה מסוגל להריץ 16 סרטים באיכות גבוהה על המסך בבת אחת. הטכנולוגיה שהדגים סלוט הייתה פחות או יותר מדע בדיוני. אנשי העסקים עמדו פעורי פה. היה להם ברור שאם מה שהם רואים באמת נכון ולא איזו רמאות מתוחכמת, מדובר בהמצאה שעתידה לשנות את העולם. אבל שני אנשי העסקים לא הבינו דבר וחצי דבר באלקטרוניקה ומחשבים. אחד היה קבלן בנייה והשני בעל חנות רהיטים. גם אילו היו בטוחים לחלוטין שמדובר בהמצאה אותנטית, לא היו להם המשאבים כדי לעזור לסלוט להוציא אותה לפועל. כדי לפתח טכנולוגיה כזו ולהפוך אותה למוצר בפריסה גלובלית צריך מימון של עשרות מיליוני דולרים לכל הפחות, וגב טכנולוגי ותפעולי של חברת טכנולוגיה בין-לאומית כדוגמת אינטל, מייקרוסופט או אורקל. אבל מאיפה להתחיל? איך משכנעים חברת ענק שכזו להתעניין בהמצאה של סלוט? למזלם של סלוט ומשקיעיו, הולנד אולי קצת כמו ישראל היא מדינה קטנה יחסית שבה כולם מכירים את כולם. חבר של חבר חיבר את הקבוצה עם סגן הנשיא של פיליפס, אדם בשם רול פיפר שהסכים להיפגש עמם. הפגישה נערכה ב-4 במרץ 1999 והייתה הצלחה גדולה. סלוט הציג בפני פיפר את אותה הדגמה מן הקודם. 16 סרטים על כרטיס זיכרון קטנטן וסגן הנשיא התרשם מאוד. הפגישה שהייתה אמורה להימשך 20 דקות התארכה ללמעלה משעה. בסופה פיפר אמר למשקיעים שהוא ישקול את העניין ויהיה עמם בקשר בעוד מספר שבועות, אבל כבר עוד באותו היום התקשר אליהם והציע פגישה נוספת. כאן המקום לומר כמה מילים על רול פיפר. מבחינה פיזית, פיפר, כדורסלן לשעבר, היה אדם מרשים מאוד, גבוה ונאה, אבל הרזומה שלו היה מרשים עוד יותר. הוא היה דוקטור למדעי המחשב, כיהן כ-CTO בחברה אמריקאית בין-לאומית ואז כמנכ"ל של חברת טכנולוגיה גדולה אחרת. את החברה הזו הוא מכר לענקית הטכנולוגיה קומפאק בעסקה שהפכה אותו לאחד האנשים העשירים ביותר בהולנד. שנה לפני הפגישה עם יאן סלוט, פיפר חזר מארצות הברית להולנד ומיד הוזמן להצטרף לדירקטוריון של פיליפס. השמועות בחברה גרסו שפיפר עתיד לרשת את המנכ"ל הנוכחי של החברה בעוד זמן לא רב. אתם יכולים לשער לעצמכם איזו התרגשות אחזה בקבוצת המשקיעים כשפיפר גילה עניין רב כל כך בהמצאה. אבל יאן סלוט לא הסכים להגיע שוב למשרדו של פיפר. כל מי שפגש את הממציא מתאר אותו באותו האופן: פרנואיד. סלוט חשש שמהנדסיה של פיליפס ינצלו את הביקור שלו כדי לגנוב את קופסת האלקטרוניקה, לנתח את תוכנת הפענוח ולהעתיק את הטכנולוגיה שלו. הוא היה כל כך פרנואיד שהוא אפילו לא סיפר לבן שלו, שליווה אותו לרוב הפגישות, איך בדיוק עובדת ההמצאה כי הוא חשש שהבן יפלוט משהו בתמימות. חששותיו של סלוט הביאו לכך שהפגישה השנייה התקיימה במקום נייטרלי, בית חרושת שהיה בבעלותו של אחד מאנשי העסקים. רול פיפר הביא עמו שלושה מהנדסים מפיליפס כדי לבחון את ההמצאה לעומקה. שלושת המהנדסים צפו בהדגמה ובמשך שעה ארוכה חקרו את סלוט לגבי הפרטים הטכניים של המצאתו. בתום ההדגמה עזבו פיפר ומהנדסיו את המקום. אנחנו לא יודעים על מה בדיוק שוחחו יאן סלוט והמהנדסים של פיליפס, אבל בעקבות הפגישה הזו פיליפס החליטה לרדת מהעניין ולדחות את סלוט והמצאתו. לא צריך להיות מומחה לעסקי טכנולוגיה כדי לנחש את הסיבה. סביר להניח שהם חשדו בסלוט שהוא נוכל. כך לדוגמה הגיב פרופסור הולנדי, מומחה למדעי המחשב שגם עבד בעבר בשירותה של פיליפס, כששמע על המצאתו של סלוט. ציטוט: "אנחנו המומחים שמחים מאוד אם אנחנו מצליחים לשפר את הדחיסה של מידע דיגיטלי באחוז אחד בודד. שיפור של פי שניים בדחיסה הוא אולי אפשרי, אבל דחיסה פי מיליון היא בלתי אפשרית". סוף ציטוט. ההמצאה של סלוט לא הייתה טובה פי מיליון מטכנולוגיות הדחיסה המתקדמות ביותר באותה תקופה. היא הייתה טובה מהן פי 100 מיליון, אם לא יותר. השאלה מתבקשת היא האם בכלל ניתן לשפר את טכנולוגיית הדחיסה פי 100 מיליון, או אפילו פי מיליון בלבד? במילים אחרות, האם הספקנות שהפגינו מהנדסיה של פיליפס ואותו פרופסור מוצדקת? בואו ניקח צעד אחד אחורה ונכיר את הרעיונות הבסיסיים מאחורי טכנולוגיות דחיסת הנתונים. את שורשי הרעיון שבבסיס הטכנולוגיה הזו אפשר למצוא כבר במחצית הראשונה של המאה ה-19. הטלגרף איפשר בפעם הראשונה תקשורת ארוכת טווח וההודעות שעברו דרכו יוצגו על ידי קוד מורס המפורסם. לכל אות ולכל ספרה היה ייצוג ספציפי של קווים ונקודות. עכשיו, היו המון המון אנשים שרצו לשלוח הודעות, אבל רק מעט יחסית קווי טלגרף, ועל כן חשוב היה לוודא שההודעות יוצגו על ידי כמה שפחות קווים ונקודות. לדוגמה, אם אפשר לייצג את המילה 'שלום' על ידי שמונה קווים ונקודות במקום עשרה, זה עדיף שכן אז יקח פחות זמן להעביר אותה דרך הטלגרף. הפתרון לבעיה הזו היה די ברור: ככל ששכיחות של אות מסוימת בשפה גבוהה יותר, כדאי לתת לה את הייצוג הקצר ביותר בקוד מורס. למשל, האותיות E ו-T הן האותיות השכיחות ביותר בשפה האנגלית ולכן הן קיבלו את הייצוגים הקצרים ביותר האפשריים בקוד מורס: נקודה וקו בהתאמה. אותיות נדירות יותר כמו Q למשל קיבלו ייצוגים ארוכים יותר: קו קו נקודה קו. 100 שנה לאחר מכן לקח מתמטיקאי ומהנדס חשמל מבריק בשם קלוד שאנון את הרעיון העקרוני הזה של ייצוג מידע לפי השכיחות הסטטיסטית שלו ויחד עם חוקר אחר בשם רוברט פאנו פיתח אותו לכדי אלגוריתם דחיסת מידע חכם ופורץ דרך הקרוי על שמם של השניים: קידוד שאנון-פאנו. האלגוריתם הזה מאפשר לנתח את המידע שאנחנו רוצים לדחוס, לא רק אותיות או מספרים אלא כל סוג של מידע, לזהות אילו פריטי מידע חוזרים על עצמם בשכיחות גבוהה ביותר ולמצוא לכל אחד מהם ייצוג בינארי של אפסים ואחדות, קידוד בעגה המקצועית, כך שאחרי ההמרה מתקבל אותו המידע בדיוק אבל בצורה רזה וקומפקטית יותר. לשם ההסבר בואו נניח שבספר שלי, פרפטום מובילה, יש מיליון אותיות. ישנו תקן תקשורת בין-לאומי מוכר בשם יוניקוד, והוא קובע שלכל אות יש ייצוג סטנדרטי של 16 ביטים. דהיינו, אם הייתי לוקח את הספר וממיר אותו לקוד בינארי הוא היה תופס 16 מיליון ביטים. אבל אנחנו יודעים שהאותיות י', ו' וה' למשל הן האותיות השכיחות ביותר בעברית, לעומת האותיות צ' סופית ופ' סופית שהן האותיות הנדירות ביותר. אלגוריתם שאנון-פאנו מאפשר לי להחליף את הקידוד הסטנדרטי של יוניקוד בקידוד חדש תפור לספר הספציפי שלי שבו האות י' מיוצגת על ידי ארבעה ביטים בלבד למשל, בזמן שהאות צ' סופית נשארת מיוצגת על ידי 16 ביטים. אם אמיר את כל הספר לקידוד החדש אקבל קובץ הרבה יותר קטן וקומפקטי, נאמר 8 מיליון ביטים במקום 16 מיליון. במילים אחרות דחסתי או כיווצתי את הספר המקורי. שימו לב שלא אמרתי הקובץ הקטן והקומפקטי ביותר. יש אינסוף דרכים שונות לייצג את אותו המידע באמצעות אוסף של אפסים ואחדות. השיטה של שאנון ופאנו הייתה מוצלחת אבל רחוקה מלהיות הכי מוצלחת. שנים ספורות לאחר מכן הצליח חוקר אחר, דיוויד הופמן שמו, לשפר את הקידוד של שאנון ופאנו. הקידוד שלו היה מסוגל לדחוס מידע קצת יותר טוב ויותר קומפקטי מהקידוד המקורי. אחרי הופמן היו חוקרים נוספים שכל אחד מהם הצליח לשכלל ולשפר את אלגוריתם הדחיסה בדרכים שונות. אחד השיפורים המשמעותיים ביותר לטכנולוגיית הדחיסה היה אלגוריתם בשם LZ77 שפרסמו בשנת 1977 שני חוקרים ישראלים: אברהם למפל ויעקב זיו. LZ77 ושני אלגוריתמים נוספים שפורסמו בהמשך בשם LZ78 ו-LZW נעזרים בחזרתיות שלפעמים מופיעה במידע כדי לכווץ אותו עוד יותר. למשל, נניח שבקובץ שקיבלנו ישנה סדרה של עשרה אפסים ברצף. את עשרת האפסים האלה אני יכול להחליף בסימון בסגנון '0 10', דהיינו 10 פעמים אפס, שהוא ייצוג קצר יותר של אותו המידע מאשר עשרה אפסים רצופים. באופן הזה אפשר להגיע לכיווץ עוד יותר משמעותי של המידע. הרעיון העקרוני של ניצול החזרתיות היה אמנם מוכר עוד טרם עבודתם של למפל וזיו, אבל המימוש שלהם היה כל כך מוצלח ויעיל עד שלמעשה כמעט כל תוכנות הדחיסה שאנחנו מכירים היום מ-WinZip ועד 7-Zip מבוססות על הרעיונות שפיתחו השניים האלה והם זכו בפרסים רבים וכבוד רב על עבודתם. הטכניקות שתיארתי עד עכשיו משאנון-פאנו ועד למפל-זיו נכנסות תחת הקטגוריה של דחיסה משמרת מידע, lossless compression, דהיינו כשאנחנו דוחסים את הקובץ המידע עצמו לא הולך לאיבוד ואפשר לשחזר אותו במלואו כשפותחים את הקובץ הדחוס. במקרים רבים התכונה הזו היא קריטית. אף אחד לא היה רוצה לדחוס קובץ וורד למשל ולגלות כשהוא פותח אותו מחדש מילים ומשפטים נעלמו מהמסמך המקורי. זה נקרא עריכה וכל הסופרים שונאים את זה. מההסבר שנתתי כרגע אפשר להבין שדחיסה משמרת מידע עובדת טוב כשמדובר בסוגי מידע שיש בהם הרבה חזרתיות כמו טקסטים למשל שבהם אותן אותיות חוזרות ומופיעות שוב ושוב ושוב לאורך הטקסט. למעשה, כשמדובר במידע שיש בו הרבה חזרתיות אפשר להגיע לשיעורי דחיסה פנטסטיים. למשל, אם תחפשו בגוגל, ואל תחפשו את זה אני מזהיר אתכם, אבל אם תחפשו ואל תחפשו, אבל אם תחפשו את המילים '42 זיפ', כנראה שתגיעו מהר מאוד לקובץ בגודל של 42 קילובייט בלבד. הקובץ התמים הזה הוא למעשה מה שמכונה 'פצצת זיפ'. אם תורידו את הקובץ הדחוס הזה למחשב ותנסו לפתוח אותו, ואל תעשו את זה, הוא יתנפח לגודל של 4.5 פטא-בייט, שזה שווה ערך לפחות או יותר 100 מיליון פרקים של 'עושים היסטוריה'. כמובן הרבה הרבה יותר מכמות הזיכרון שיש למחשב ממוצע ולכן המחשב יתקע ויקרוס. איך אפשר לדחוס 4.5 פטא-בייט לתוך 42 קילובייט? בקלות אם המידע הנדחס הוא בסך הכל שורה ארוכה ארוכה ארוכה של אפסים. מכיוון שמדובר במידע שכולו חוזר על עצמו שוב ושוב תוכנות דחיסה מסוגלות לצמצם אותו בצורה דרמטית. למעשה אם תחשבו על זה, המשפט 4.5 פטא-בייט של אפסים בלבד הוא בעצמו ייצוג דחוס וקומפקטי מאוד של המידע הזה. רן לוי 14:15 הפרק בחסות ActiveTrail, מערכת מרקטינג אוטומיישן לקמפיינים שיווקיים במייל, SMS ודפי נחיתה. מייל כולנו מכירים ורשימות תפוצה אנחנו גם כן מכירים, אבל אם לא ראיתם מה מציעה המערכת המתוחכמת של ActiveTrail לא ראיתם כלום. למשל שלחתם ללקוח מייל והוא הקליק על הקישור שבתוכו או ביקר באתר, המערכת תשלח התראה אוטומטית למוקד המכירות שיוכל לשוחח עם הלקוח בטלפון או לשלוח SMS. תכונות מתקדמות כדוגמת Smart-Code למעקב אחר המרות ומערכת דוחות לצפייה בנתוני הקמפיין בזמן אמת תאפשרנה לכם לנצל את הקמפיינים השיווקיים שלכם ביעילות מרבית. בקרו ב-activetrail.co.il. רן לוי 15:15 אבל יש סוגי מידע שבהם יש רק מעט מאוד חזרתיות באופן יחסי, כמו למשל תמונות, אודיו ווידאו. שלא כמו טקסטים שבהם אותיות ומילים מסוימות חוזרות על עצמן שוב ושוב לאורך הטקסט, בקבצי מדיה קשה למצוא חזרתיות שכזו. פה ושם אפשר למצוא אזור בתמונה שמכיל אך ורק פיקסלים בצבע שחור למשל, אבל ברוב המקרים אפילו בין הפיקסלים הכהים יש כאלה שהם כהים יותר ואחרים שכהים קצת פחות. ואם אין הרבה חזרתיות במידע, דחיסה משמרת מידע לא יכולה לעשות עבודה טובה. אם תנסו לקחת קובץ טיפוסי של אודיו או וידאו ולדחוס אותו בעזרת אלגוריתמים כמו LZ77 ודומיו תגלו שבמקרה הטוב תגיעו לדחיסה של 50 או 40 אחוזים בלבד וזה ממש ממש לא מספיק. כפי שסיפרתי לכם בפתיח, שנייה אחת של וידאו באיכות HD שוקלת קרוב לגיגה וחצי ואפילו שיר טיפוסי של 4 דקות שוקל בסביבות 50 מגה בייט. אם היינו נעזרים בדחיסה משמרת מידע בלבד, רוחב הפס של האינטרנט הביתי לא היה מספיק כדי שנוכל לצפות בנטפליקס או להאזין למוזיקה בספוטיפיי. הפתרון במקרה הזה הוא להיעזר בשיטה שונה של דחיסת מידע. דחיסה מאבדת מידע, lossy compression. בדחיסה מאבדת מידע האלגוריתם מנסה לאתר בתוך המידע שמזינים לו את אותן פיסות מידע שהן לא חשובות מסיבה כלשהי ומעיף אותן מהקובץ המקורי. בפרק 100 של עושים היסטוריה סיפרתי לכם על אלגוריתם הדחיסה של MP3, דוגמה קלאסית של דחיסה מאבדת מידע, אבל הפעם בואו נתמקד בוידאו שהוא לב הסיפור בפרק הזה. סרטון וידאו מורכב מפריימים שהן תמונות שמתחלפות זו אחר זו כ-30 פעם בכל שנייה. השלב הראשון בדחיסה הוא לנתח כל פריים בודד בפני עצמו ולאתר בו פרטים שהעין האנושית לא מסוגלת להבחין בהם. למשל, אם יש שני פיקסלים צמודים שאחד מהם הוא בצבע שחור והשני הוא אפור מאוד מאוד כהה, עבורנו זה אותו הדבר ולכן האלגוריתם ימיר את שני הפיקסלים לאותו הצבע: שחור. בנוסף אם יש שלושה פיקסלים: לבן, שחור, לבן, שוב העין האנושית לא מסוגלת להבחין בשינויי בהירות מהירים וצפופים כל כך ולכן האלגוריתם יהפוך את הפיקסל השחור האמצעי ללבן. בשני המקרים אנחנו נקבל סדרה של פיקסלים שחוזרים על עצמם: שחור ושחור או שלושה פיקסלים לבנים ברצף. עכשיו כשהמידע בתמונה מכיל יותר חזרתיות אפשר להפעיל עליו דחיסה משמרת מידע שתהיה יעילה יותר. ופריים ששוקל במקור כמה מגה בייט מומר לקובץ של כמה עשרות או מאות קילובייטים בלבד. לאלגוריתם הזה יש שם: JPEG, והוא אותו אלגוריתם שבו אנחנו משתמשים גם לתמונות הסטילס שאנחנו מצלמים בטלפונים למשל. השלב הבא בדחיסת הוידאו הוא לזהות את השינויים בין כל פריים בסרט לפריים שבא אחריו. בכל סרטון וידאו יש אזורים בתמונה שלא משתנים יותר מדי. למשל, נניח שאנחנו מצלמים את הילד משחק בגן השעשועים. הילד נמצא במרכז התמונה והוא זז כל הזמן כי זה מה שילדים עושים. הם לא מפסיקים לזוז. רבאק, תרגעו קצת. כן. בכל אופן הילד זז, אבל ברוב המקרים הרקע של הסרטון כמעט ולא משתנה: הרצפה והשמיים למשל נשארים כמעט ללא שינוי בין פריים לפריים. אם אין שינוי משמע שיש חזרתיות, ולכן אנחנו יכולים להתעלם מאותם פיקסלים בפריים החדש שנותרו ללא שינוי מהפריים הקודם. בנוסף במקרים רבים יהיו אזורים בסרטון הוידאו שהשתנו בין פריים לפריים כגוש אחד. זאת אומרת, אם הילד בתמונה זז בפיקסל אחד ימינה בין שני הפריימים, אנחנו יכולים להניח שכל הפיקסלים שמתארים את הילד יזוזו ביחד פיקסל אחד ימינה. אחרת כדאי להזמין אמבולנס. אלגוריתם הדחיסה מחלק את הפריים לבלוקים ומזיז את הבלוקים האלה כגוש אחד בין פריים לפריים במקום לתאר את התזוזה של כל פיקסל בנפרד. התיאור המתקבל אם כן הוא תיאור הרבה יותר קומפקטי. זה קצת דומה למצב שבו יש לך כיתה של ילדים שיושבת ביציע כדורסל. במקום לומר שחר כיסא אחד ימינה, נבוא כיסא אחד ימינה, נועם כיסא אחד ימינה וכן הלאה וכן הלאה, אפשר לומר 'כל כיתה ה' אבישג, נא לזוז כיסא אחד ימינה', שזה הרבה יותר קומפקטי וקצר. למרות שמהכרות אישית עם הנפשות הפועלות אף אחד מהילדים לא יקשיב, לא ככה ולא ככה. מכיוון שאנחנו משמיטים המון פיסות מידע מהקובץ המקורי, מחליפים ערכים של פיקסלים ומתעלמים מאזורים שלא משתנים בסרטון, דחיסה מאבדת מידע היא הרבה יותר יעילה מדחיסה משמרת מידע, עד כדי 1/200 מגודלו המקורי של הקובץ. אבל לדחיסה המרשימה הזו יש מחיר. ככל שאנחנו משמיטים יותר ויותר מידע מהקובץ המקורי, כך הקובץ הדחוס שמתקבל נראה יותר ויותר גרוע. הרקע מתחיל להיות מטושטש, הצבעים הופכים למעוותים וכדומה. כעת אפשר להבין את פשר הספקנות שהפגינו מהנדסיה של פיליפס כלפי טענותיו של יאן סלוט. הניסיון שלהם אמר להם שכדי לדחוס סרט וידאו שלם לתוך 8 קילובייט, יחס דחיסה של יותר מ-1 ל-100 מיליון, יהיה צריך להשמיט כל כך הרבה מידע מהסרט המקורי עד שלא יישאר ממנו כמעט כלום. אפילו סרטון גיף של 20 שניות באיכות הכי מזעזעת שאתם יכולים להעלות על הדעת תופס יותר מ-8 קילובייט של מידע. במילים אחרות, הם היו משוכנעים שיאן סלוט הוא נוכל. ואכן כבר היו בעבר נוכלויות שכאלה. למשל תוכנה בשם WIC שמסתירה את המידע המקורי בתוך קובץ חבוי אי שם בתוך הדיסק הקשיח של המחשב ומציגה למשתמש מצג שווא כאילו הצליחה לדחוס אותו בצורה פנומנלית. במקרה אחד לפחות הצליחו הנוכלים שפיתחו תוכנה כזו לגנוב מיליוני דולרים ממשקיעים תמימים. אבל בחזרה אל הסיפור של יאן סלוט ואל טוויסט מפתיע בעלילה. טוויסט שאם לא הייתי יודע בוודאות שהוא נכון אני בטוח שלא הייתם מאמינים לו. רול פיפר, סגן הנשיא הבכיר של פיליפס, לא היה שותף לדעתם של המהנדסים שלו. למעשה הוא כל כך האמין בהמצאה של סלוט ובפוטנציאל שלה לשנות את העולם עד שהוא החליט להתפטר מתפקידו ולהצטרף לקבוצת המשקיעים של סלוט. התפנית הזו בעלילה היא לא פחות מפנטסטית. זכרו שרול פיפר לא היה איזה שהוא איש עסקים שולי. מדובר באחד מאנשי הטכנולוגיה המוכרים ביותר בהולנד. יש מי שכינו אותו 'ביל גייטס ההולנדי'. אדם שהיה אז בשיא הקריירה המקצועית שלו ואחד האנשים העשירים ביותר בהולנד. שתבינו, אם אני רן מהתלית מספר לכם שיש לי המצאה שתשנה את העולם, אני יכול להבין אם תפקפקו בי. אבל אם אמנון שעשוע, המייסד של מובילאיי וסגן נשיא באינטל היה אומר אותו הדבר, כנראה שהייתם לוקחים אותו הרבה יותר ברצינות. זו בדיוק הייתה המשמעות של הצטרפותו של רול פיפר לצוות של סלוט. אם זה היה משחק קלפים, סלוט כרגע שלף ג'וקר מהחפיסה. הם הקימו חברה חדשה בשם Fifth Force, הכוח החמישי, שפיפר מונה כמובן לעמוד בראשה. השם Fifth Force מרמז על התקוות שתלו המשקיעים בהמצאתו של סלוט. יש את ארבעת הכוחות הבסיסיים בטבע: גרביטציה, אלקטרומגנטיות, הכוח החזק והכוח החלש, והכוח החמישי הוא כוח המידע. בשיחות פנימיות העריך פיפר כי שוויה של המצאתו של סלוט הוא לפחות 100 מיליון דולר אם לא יותר. הוא והממציא יצאו לסבב פגישות בעמק הסיליקון בארצות הברית. שם פתח שמו של פיפר את כל הדלתות בפניהם. הם נפגשו עם מנכ"לים של חברות גדולות כמו צ'ארלס וואנג, מנכ"ל Computer Associates והדגימו בפניהם את ההמצאה החדשה. זו הנקודה שבה נסיים את הפרק הזה, חלקו הראשון של הסיפור שלנו. בפרק הבא, החלק השני והאחרון, נשמע כיצד הצליח רול פיפר לגייס ל-Fifth Force עוד שני משקיעים רציניים, אחד מהם הבנק השלישי בגודלו בהולנד. נשמע על הרעיון האמיתי מאחורי המצאתו של סלוט. רמז: זה ממש ממש לא מה שחשבו המהנדסים של פיליפס כשדחו את הרעיון על הסף. ולבסוף כיצד יכולה מהפכת הבינה המלאכותית לחולל מהפכה דרמטית גם בתחום דחיסת המידע. כל זאת ועוד בפרק הבא של עושים היסטוריה. רן לוי 21:30 זהו, עד כאן. מיד אשמיע לכם פינה מיוחדת שיצרתי עבור רשות הטבע והגנים בנושא מעניין ולא כל כך מוכר: זיהום אור. אבל ראשית כמה עדכונים קצרים. תזכורת לגבי סקר המאזינים הגדול של 2020 שעדיין ממתין לכם באתר שלנו. למעלה מ-1100 מאזינים כבר השיבו על הסקר ואני מזכיר שכל מי שממלא אותו יקבל פרק מיוחד כתשורה. בנוסף כמה וכמה פודקאסטים מרתקים שעלו לאוויר בשבועות האחרונים: שני פודקאסטים של יד ושם, 'עושים זיכרון' בעברית ו-'On the Holocaust' באנגלית. הפודקאסט 'מזון למחשבה' על חקלאות ישראלית מטעם חברת אמבר, ו-'Wix Engineering Podcast' של חברת וויקס על הנדסת תוכנה. הפודקאסטים האלה מצטרפים לשורה ארוכה של פודקאסטים מרתקים ומעניינים שאנחנו מפיקים לארגונים שונים בשנים האחרונות, כמו למשל 'Malicious Life' של Cybereason על אבטחת מידע, 'CP Radio' של Checkpoint גם כן על אבטחת מידע, 'סיפורים מהניידת' של משטרת ישראל ועוד. אם אתם רוצים לבדוק את הפודקאסטים האלה הם נמצאים באפליקציה שלנו, אפליקציית הפודקאסטים הישראלית של עושים היסטוריה באנדרואיד ובאתר שלנו ranlevi.com וכמובן בכל אפליקציות הפודקאסטים השונות. אז לפני מספר פרקים השמעתי לכם פינה מיוחדת של רשות הטבע והגנים על התופעה של חיות בר בערים הגדולות, כמו הסיפור של רותי הצבועה ממודיעין. הפינה הפעם עוסקת בשאלה איך תאורת הלילה המלאכותית שלנו משפיעה על הסביבה, מצבי ים ועד עצים. ולאחריה שאלת עושים היסטוריה חדשה. האזנה נעימה. נועם לידר 23:01 זיהום אור. פינה בשיתוף רשות הטבע והגנים. דמיינו לעצמכם שאתם נמצאים בתחנת החלל הבין-לאומית, 400 קילומטרים מעל פני האדמה, ומביטים מטה אל כדור הארץ והמזרח התיכון. מתחתכם לילה. מישור החוף של ישראל בוהק באור יקרות, ואפילו במדבר אפשר למצוא פה ושם נקודות אור של יישובים מבודדים. מקסים, לא? חכו רגע. כמאמר הפתגם: לא כל הנוצץ זהב. אז קודם כל אין ספק שזה מראה עוצר נשימה, רק שאתה אחרי שאתה חושב על זה בצורה מסודרת אומר רגע, למה זה ככה? אם לילה על פני כדור הארץ, מה זה כל האור הזה? הקול ששמעתם שייך לנועם לידר, דוקטור לאקולוגיה ומנהל אגף האקולוגיה בחטיבה המדעית של רשות הטבע והגנים. נועם שם את האצבע על בעיה שמתחבאת בתוך הסצנה האידילית שתיארתי לכם. ובעצם כל האור שאתה רואה מתחנת החלל זה אור שהוא מבוזבז. זה אנרגיה שאנחנו משדרים בעצם ולא מגיעה ליעדה שזה הקרקע. אנחנו רוצים להאיר את הכביש, אנחנו רוצים להאיר את הדרך, את המדרכה. אבל אם התאורה הזאת פונה כלפי מעלה, אז רק האסטרונאוטים רואים אותה, ואנחנו בעצם מבזבזים הרבה מאוד כסף, משקיעים הרבה מאוד אנרגיה, שורפים דלק פוסילי בשביל לקחת משאב שהוא מאוד חשוב ולנצל אותו בצורה לא טובה. תראו, אני יודע שאני קצת מטיף למקהלה כאן. סביר להניח שרוב מאזיני עושים היסטוריה מודעים לנושא איכות הסביבה ורוצים לשמור עליה. אבל יש סיכוי סביר שגם אתם כמוני לוקים בנקודה עיוורת. עניין חשוב ביותר קריטי לשמירה על המאזן האקולוגי העדין ובכל זאת רובנו לא חושבים עליו. אני מדבר על אור. אנחנו מתאמצים מאוד לשמור על הטבע, אבל מתרכזים בעיקר במה שקורה בשעות היום. בנייה, ציד, זיהום תעשייתי ודומה, אבל הרבה פחות מודעים למה שמתרחש בלילה, וספציפית לנזק שגורמת התאורה המלאכותית. ישנם לא מעט מחקרים מדעיים שמצביעים על ההשפעות השליליות של תאורה מלאכותית על בני האדם. מעייפות וסטרט ועד סיכון מוגבר לסוגי סרטן מסוימים. אחרי הכל בני האדם התפתחו בעולם שבו מחזורי התאורה והחושך נשלטים באופן מוחלט על ידי השמש והירח, והשעונים הפנימיים ששולטים על הפעילות ההורמונלית ושאר המחזורים הגופניים שלנו אמורים להיות מסונכרנים למחזוריות הטבעית הזו. תאורה מלאכותית משבשת את השעונים הפנימיים האלה. אבל אנחנו יצורים תבוניים והחלטות שאנחנו לוקחים הן שלנו. ומה לגבי שאר היצורים בטבע? גם הם התפתחו באותו העולם בדיוק וגם השעונים הפנימיים שלהם מסונכרנים למחזורי האור והחושך הטבעיים, אבל בניגוד לבני האדם לבעלי החיים אין שליטה על מתג התאורה והאור המלאכותי שאנחנו כופים עליהם מזיק להם במגוון אופנים. קחו כדוגמה את נדידת הציפורים. לציפורים יש אסטרטגיה שונה מיונקים כאשר מגיעים לעונה הקרה אז הם לא מתחפרים באיזשהו מקום ועוברים אותה אלא הם בוחרים במסלול של מה שנקרא נדידה. ומסתבר שציפורים משתמשות בדיוק בסמן הזה של השעון הביולוגי כאשר הימים מתקצרים וציפורים מתחילות לנדוד דרומה ברגע שהם סופרים במוח שלהם מה היחס בין שעות האור לשעות החושך וברגע שזה מתחיל להתקצר אז הם נודדות דרומה ואז מתחיל נדידה שהיא תהליך ניווט מאוד מאוד מדויק שמעביר ציפור מחצי הקוטב הצפוני של כדור הארץ אל החצי הדרומי של כדור הארץ. ומסלול הנדידה נקבע הרבה פעמים על ידי ניווט שבלילה מסתמך על כוכבים. אז בשביל זה צריך לראות כוכבים. וכאן מתחילה בעיה אחרת, מה קורה כאשר בגלל זיהום אור הציפורים לא רואות את הכוכבים אבל הם רואות אורות חדשים מוזרים רק בני מקסימום 130 שנה כמו שהזכרנו קודם תאורה מלאכותית והדבר הזה מבלבל אותן. והדבר הזה יכול להוציא אותן ממסלול הנדידה שלהם ומספיק שאתה תפספס במעלה את היעד אז יגמר לציפור הדלק והיא לא תגיע ליעדה שזה נגיד דרומה של אפריקה. והרבה פעמים נמשכים לאורות והם נתקעים בבניינים או שהם פשוט מתעייפים ומאבדים כוחות ונופלים לתוך הים. וגם כאן התוצאה היא מספרים שקשה להאמין להם, מדובר במאות מיליונים של ציפורים בשנה שלא מגיעות ליעד הנדידה שלהם אלא מתות בגלל סטייה או התקעות בבניינים מוארים במהלך הנדידה עצמה. זיהום האור משפיע אפילו על יצורים שחיים את רוב חייהם מתחת למים כמו למשל צבי ים. נקבות צריכות לעלות פעם בשנה על החוף, על היבשה כדי להטיל ביצים מכיוון שלא מטילים ביצים בים. וכשהנקבות עולות אל החוף אז הם הרבה פחות מהירות והרבה יותר פגיעות לסכנות. וכאשר הם מזהות איזשהו סיכון על החוף, איזה משהו לא מוכר כי החוף אמור להיות חשוך ושקט, אז אם יש פעילות על החוף הנקבות הללו לא יטילו. עכשיו גם אם נקבה כבר עלתה על החוף והטילה ביצים, הם חופרים גומה ומטילים כמאה ביצים ואז הנקבה חוזרת לים. אחרי 60 יום בוקעים מתוך הביצים כמאה צבונים מאוד מאוד קטנים. והם צריכים ללכת לים. ואצלם ב-DNA אצלם בהתפתחות אבולוציונית כתובה הנחיה פשוטה מאוד: תלכו אל האור. ותלכו אל מקור האור הטבעי. ותמיד במערכות של חוף של ים ויבשה תמיד הים הוא קצת יותר מואר בגלל קצף הגלים, בגלל ההחזר של אור הכוכבים ונצנוץ הירח על המים. אבל אם החוף מואר ואם מאחורי החוף יש לך כביש, אז הצבים הקטנים הללו הולכים אל האור רק שעכשיו האור מנווט אותם אל כיוון היבשה ואז הם או שנדרסים או שהם מתייבשים או שנאכלים על ידי חיות אחרות אבל בוודאות לא מגיעים חזרה לים. כל ה רביה של צבי ים נפגעת במספרים מאוד מאוד גדולים בגלל התאורה הזאת שמונעת מהשלב הראשון של החיים להגיע למקום שאליו הם צריכים לחיות שזה הים. צבים, ציפורים, כמעט כל בעל חיים שאפשר להעלות על הדעת מושפע באופן כלשהו מהתאורה המלאכותית. ולא רק בעלי חיים, אפילו צמחים. גם עצים שבמהלך הקיץ משתמשים בעלים כבעצם כפנלים סולאריים, העלים התפקיד שלהם הרי לייצר אנרגיה על ידי כך שהכלורופיל שבתוכם מסוגל לקחת את אנרגיית השמש ולתרגם אותה לייצור סוכרים לטובת גידול העץ. אבל כשמגיע חורף במיוחד באזורים קרים שיורד בהם שלג, אותם עלים עכשיו א' היעילות שלהם יורדת כי גם אין כוח שמש בעונת החורף, אבל אם ירד הרבה שלג המשקל של השלג על העלים יגרום לנזק לעץ. והעץ הזה יכול עכשיו להיפצע ודרך הפציעה הזאת יכנסו כל מיני גורמי מחלה. עכשיו תיקח עץ כזה שעומד בשלכת ושים מעליו פנס רחוב, יש לנו הרבה עצים במיוחד בפרברי הערים, יש לנו בשולי הכבישים. מה שקורה שעצים בעצם מתבלבלים כי מצד אחד שעות האור והחושך משתנים, שעות האור הטבעיות הכוונה, מצד שני יש לך פנס שדולק כל לילה במהלך כל הלילה ומשדר לעץ במרכאות כפולות עכשיו אביב, עכשיו יש הרבה שעות אור. ואז רואים עצים שלא עומדים בשלכת לחלוטין ולאחר מכן הם נפגעים ולאורך זמן הבריאות שלהם יורדת מאוד עד כדי כך שיש אפילו חורשות שלמות שנחשפות לזיהום אור בעצם לא חוות לילה ומתות. החדשות הטובות הן שעליבא דה-נועם הרשויות בישראל מודעות היום לבעיית זיהום האור הרבה יותר מבעבר. בעקבות העבודה הזאת שאנחנו כבר עושים 10 שנים הגיע להרבה מאוד תובנות גם מול משרדי ממשלה וגם מול גופי תשתית שהובילו ליישום של הנחיות. היום נתיבי ישראל לדוגמה יש להם הנחיות שהם שמחו לקבל ולהפנים, יש להם מערכת מיפוי מאוד מאוד טובה, אנחנו הגדרנו אזורים לפי רגישות סביבתית והם מטמיעים את אותן הנחיות של תכנון מוקפד של התאמת התאורה לטופוגרפיה של הכביש שלא תהיה זליגה מסביב, שמירה על טמפרטורת הצבע של התאורה. ויש אפילו מקומות מאוד מאוד ממוקדים שבהם יש צורך להאיר כביש אבל הם עוברים דרך נגיד מעל נחל או מעל איזשהו אזור בעל רגישות אקולוגית ששם אנחנו עושים התאמות ממש נקודתיות. זה יכול להיות תאורה נמוכה, זה יכול להיות שהם משחקים עם הזוויות המיוחדות. יש עבודה מאוד מאוד טובה והפנמה אצל מרבית גופי התשתית ומוסדות התכנון. נועם הזכיר כאן שני פתרונות חשובים לבעיית זיהום האור שכדאי להסביר אותם. הראשון הוא תכנון נכון של גופי התאורה כך שהאור הנפלט מהם לא יזלוג במרכאות לכיוונים לא נכונים בין אם לחלל ובין אם לחורשה הסמוכה. לדוגמה אם אתה רוצה להאיר כביש אז ברור שמטרת ההארה היא חשובה, בטיחות היא בעלת חשיבות עליונה. אז צריך לוודא שהכביש מואר כולו באורך וברוחב בצורה אחידה ובצורה כזאת שמשרתת את הנהג ולא מסנוורת ואז השאלה כמה אפשר לתחום את התאורה הזאת לשוליים למקומות שלא צריך להאיר אותם. והיום אנחנו יודעים איך לעשות את זה כי היום הטכנולוגיה והחישובים והתכנונים מאפשרים את זה, מאפשרים להגיע למקסימום הארה על היעד במקרה הזה הכביש ומינימום זליגה של אותו אור לשמיים ובוודאי ובוודאי לשטחים פתוחים שנמצאים משני צידי הכביש. הפתרון השני קשור לתכולת הצבע של התאורה המלאכותית. מהי תכולת צבע? ובכן כפי שגילה אייזק ניוטון לפני כמה מאות שנים האור הלבן שאנחנו רואים הוא למעשה תערובת של אור במגוון צבעים. לרוב אנחנו נזכרים בתכונה הזו של האור רק כשאנחנו רואים בשמיים קשת צבעונית ומרשימה שנוצרת כשטיפות הגשם באוויר שוברות במרכאות את קרני האור ומפצלות אותן לצבעים האינדיבידואליים שלהם. אבל בעלי החיים והצמחים עושים שימוש חשוב בתכונה הזו של האור ומנצלים צבעים שונים בתוך האור לצרכים שונים. נועם סיפר לי על מקרה שבו נוכח בעובדה הזו במו עיניו. אחת משמורות הטבע המיוחדות שיש בישראל היא מערת הנטיפים בהרי יהודה. ובמערה הזאת כמובן המערות מבחינת ההגדרה שלהן הן מקומות חשוכים לחלוטין. אבל כשהיא נפתחה בסוף שנות השבעים כדי להנגיש אותה לקהל כמובן שהיה צריך להאיר. וברגע שאתה מכניס לתוך מערכת שהיא סגורה מיליונים של שנים אתה מכניס תאורה אז אתה בעצם מכניס את אחד המרכיבים החשובים של יצירת חיים כי במערה הזאת יש לחות, אין ביולוגיה כבר המקום הזה היה מנותק בעצם מיליונים של שנים אבל אתה מביא איתך את הביולוגיה בעזרת חיידקים קטנים שיש לך על האור או בעזרת זרעים שיש לך על הנעל. וכאשר יש להם אור ויש להם לחות אז הם מתחילים לנבוט ואז התחלנו לקבל ברגע שהמערה הייתה מוארת התחלנו לקבל גידול מאוד מאוד בעייתי של אצות על הנטיפים ועל הזקיפים. אז שהחלטנו להאיר את המערה אמרנו אם אנחנו נשתמש בתאורה שאין בה כחול ואין בה אדום אנחנו נמנע את היכולת של כלורופיל באותם צמחים לייצר אנרגיה. ועל ידי כך יצרנו תאורה א' שהיא בטיחותית כלומר אף אחד לא שבר את הרגל במהלך הביקור במערה, היא גם לטעמי גם הייתה מאוד יפה כי הצבעוניות הזאת עדיין אפשרה הרבה מאוד משחק ויזואלי והכי חשוב היא הפחיתה את גידול האצות באופן דרמטי. כן ממש ראיתם את ההשפעה? ממש לגמרי ראינו הצטמקות של גושים של אצות שהיו לנו על חלק מהקירות. אגב את עניין בחירת צבע האור הנכון מבחינת ההשפעה השלילית של זיהום האור מגלה לנו נועם אנחנו יכולים ליישם גם בעצמנו בבתים ובחצרות שלנו. חמש שנים אחרונות אנחנו כבר רואים מוצרים הרבה מאוד מוצרים בעולם בעיקר שפותחו בעיקר בגלל החשש הזה החשש שהתחיל גם על השלכות על בריאות בני אדם אבל גם ההשלכות האקולוגיות. אנחנו רואים מוצרי לד שבהם הפליטה בתחום הספקטרלי הכחול היא מאוד מאוד נמוכה. היום אתה יכול ללכת לחנות ולקנות נורה שיהיה כתוב עליה 'לבן חם', מה שצריך להסתכל זה על הערך שנקרא טמפרטורת הצבע, כתוב על זה נגיד 3000 קלווין המשמעות היא שהיא תהיה בצבע קצת יותר צהוב ויהיה בה הרבה פחות כחול מאשר אם תבחר נורה שכתוב עליה 6500 קלווין אז תקבל אור לבן קר כזה מזכיר את הפלורסנטים של פעם. כמה שיותר נמוך יותר טוב זה הכלל? כמה שיותר נמוך יותר טוב. לסיכום התאורה המלאכותית שמאירה את חשכת הלילה היא כנראה חלק בלתי נפרד מהציוויליזציה האנושית אבל היא מגיעה עם קאץ', והקאץ' הזה הוא ההשפעה השלילית שלה על המחזוריות הטבעית שפיתחנו אנחנו ושאר היצורים החיים על כדור הארץ בהסתמך על אור השמש. כמו תמיד בכל הנוגע לשמירה על איכות הסביבה מודעות ותכנון נכון יכולים להקהות חלק לא מבוטל מעוקצה של בעיה זו. אז לתחנת החלל הבין-לאומית אני כנראה כבר לא אגיע בגילי המופלג ובטח בלי איזושהי דיאטה רצינית בכל אופן, אבל לקראת סיום שאלתי את נועם אם אולי בכל זאת יש מקום בארץ שאליו אני אוכל להגיע כדי ליהנות מנוף לילי מופלא. מסתבר שיש כזה אבל במקום נוף של תאורה מלאכותית הוא מציע לנו נוף אחר לגמרי וקסום לא פחות. היום עיקר האתרים שהם עדיין שומרים על שמי לילה במלוא הדרם מבחינת המראה אבל שומרים על חשיכה נמצאים בנגב בעיקר בשמורות הטבע. והיום מכתש רמון הוכרז לפני שלוש שנים כשמורת אור כוכבים בין-לאומית הוא מקום שבו אתה מוזמן עם בני משפחתך ועם חברים לבוא לחניון בלילה ליהנות מכל מה שחניון יכול לתת לך מבחינת שירותים ומקום לאכול ומקום לישון. אבל כשאתה תרים את הראש אתה תראה מראה אתה תראה את שביל החלב ופתאום תשאל רגע מה זה הלכלוך הזה על פני השמיים, מה זה המראה המדהים הזה. ואתה פתאום תתחבר לאיזשהו ערך שהפתיע גם אותי זה הרבה מעבר לאקולוגיה זה איזשהו עניין של חוויה שאתה אומר וואו. ואפילו בשביל מדען יהיר כמוני זה רגע שגורם לך להיות לרגע מאוד מאוד צנוע מאוד מכונס בעצמך עם המחשבות. אני חושב שזה מה שאנחנו צריכים במיוחד ברוח התקופה הזאת אבל זה מה שאנחנו צריכים היום לנשמה שלנו לאיזשהו מראה שהוא חזון. ואז כל הדברים האחרים קל לפתור אותם, הם קל נורא לתכנן קל נורא להטמיע אבל אם תהיה מודע למה אתה מפספס ומה אתה יכול להרוויח מזה באופן אישי אני חושב שזה כל הסיפור באמת. תודה רבה לדוקטור נועם לידר מנהל אגף האקולוגיה בחטיבה המדעית של רשות הטבע והגנים. אם אתם רוצים ללמוד עוד על הגנה על חיות הבר ושמירה על בתי הגידול בארץ ישראל בקרו באתר של רשות הטבע והגנים parks.org.il. רן לוי 54:31 זהו עד כאן לפינה הזו, מקווה שנהניתם והחכמתם בנושא זיהום אור, נושא שלא מגיע לכותרות בדרך כלל. שאלת עושים היסטוריה חדשה ברוח הפרק הזה היא האם אי פעם אבד לכם מידע חשוב? מהו הוא היה ואיך הוא הלך לאיבוד? אצלי מדובר באבדה ממש ממש טרגית. כשהייתי קטן אבא שלי הקליט אותי כל כמה חודשים כך שאפשר יהיה לשמוע איך אני לומד לדבר ומספר על החיים שלי בגן ובבית הספר. בשלב מסוים כשכבר גדלתי הבנתי שהקסטות המקוריות מתחילות להתפורר אז העברתי את ההקלטות ל-CD. מה שלא לקחתי בחשבון הוא שגם ל-CD יש חיי מדף מוגבלים ובאמת אחרי כמה שנים הדיסק הצרוב הפסיק לעבוד. ואני עדיין מחזיק את הדיסק הזה בתקווה שאצליח לחלץ ממנו יום אחד את ההקלטות הישנות אבל זה בהחלט בהחלט משביז. אז מה המידע החשוב שהלך לכם לאיבוד ואיך? ספרו לנו בדף הפייסבוק של עושים היסטוריה. עושים היסטוריה הם גיא בינון ואיתמר סוויסה בעריכה ובהפקה, שרה סילבצקי מנהלת הקהילות ומנהלת ציפור משפחתית, אביב שם טוב מנהל המכירות, רועי לוי על הפיתוח העסקי, דני תימור המנהל העסקי ואני רן לוי כותב ומגיש. אנחנו נשתמע בשבוע הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 313: ההיסטוריה של הגלידה והקירור (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-313-hhystvryh-shl-hglydh-vhqyrvr-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-313-hhystvryh-shl-hglydh-vhqyrvr-sh-kh.html</guid>
        <pubDate>19 במאי 2020</pubDate>
        <description>Transcript for [עושים היסטוריה] 313: ההיסטוריה של הגלידה והקירור (ש.ח.) from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה, פרק 313: ההיסטוריה של הגלידה. שידור חוזר. שלום, בזמן שאני מקליט את הדברים האלה הטמפרטורה בחוץ היא וואלה אין לי מושג, אבל כל כך חם בחוץ שזה מזכיר לי את הפעם ההיא שנסעתי לאילת וכשהגענו בטעות נעמדתי ליד האגזוז של האוטובוס. אבל כשהאוטובוס נסע לדרכו הבנתי שזה לא האגזוז, פשוט ככה זה באילת. אז בקיצור חם בחוץ ולרגל השרב החלטתי להעלות מחדש את פרק 111 של התוכנית, פרק שעלה לאוויר לראשונה במאי 2012 ועוסק בקור, הרבה קור. אם תאזינו לפרק אני בטוח שמשהו מתחושת הקרירות הנעימה תעבור אליכם דרך האוזניות. או שאולי אני רק זורה לכם מלח על הפצעים, אחד מהשניים. אז בפרק הזה נשמע על ההיסטוריה של הקירור ושל הגלידה ובסוף הפרק אני ארחיב על הפרק המקורי ואספר לכם על שיטת קירור מרתקת בשם קירור באמצעות לייזר. טכנולוגיה מגניבה שנמצאת בין היתר בבסיס פעילותו של ה-GPS. אזכיר גם שסקר המאזינים שלנו זמין למי שמעוניין להשיב עליו עד לסוף חודש מאי, כשבועיים אחרי שהפרק הזה עלה לאוויר ומי שישיב עליו יקבל פרק בונוס בנושא מרתק נוסף. טיפולים פסיכותרפיים בבעיות כדוגמת הלם קרב ודיכאון באמצעות סמים פסיכדליים כגון MDMA. ראיון שערכתי עם דוקטור קרן צרפתי שמשתתפת במחקר פורץ דרך שנערך בתחום הזה בישראל ממש בימים אלה. זהו, האזנה נעימה, בסוף הפרק קירור באמצעות לייזר. נשתמע. רן לוי 02:33 אם אתם מחפשים הוכחה למקורם המשותף של בני האדם ושאר בעלי החיים בטבע, לא צריך אנליזה גנטית או ניסויים מסובכים. כל מה שאתם צריכים לעשות הוא לבקר בגן שעשועים טיפוסי, עדיף בקיץ, ולהמתין בסבלנות. הביטו בילדים המשחקים בכדור, מתנדנדים בנדנדה, הם מאושרים, צוחקים בקולי קולות ונהנים מכל רגע. חמודים כל כך. אבל ברגע אחד הכל יכול להשתנות. מי שלא חזה בשינוי במו עיניו כמעט יתקשה להאמין. ברגע שהילדים שומעים את הצלילים המוכרים של אוטו גלידה מתקרב, מאות מיליוני שנות אבולוציה נמחקות כהרף עין. הם יעזבו כל צעצוע שיחזיקו וישעטו אל הוואן הרעשני כמו עדר של ביזונים בסוואנות של אפריקה. החמודים המתוקים האלה הופכים לחבורת חיות טרף צמאות פטל. הם יתנפלו על הגלידות כמו אריות על טרפם. פעם ראיתי אבא מסכן שנקלע בטעות לתוך להקת ילדים רעבתניים שכאלה. זה נגמר בשניות. הם ליקקו אותו עד העצם. רן לוי 04:15 כמעט כולם אוהבים לאכול גלידה והתשוקה למעדן הקפוא הזה היא לא תופעה חדשה בתולדות האנושות. הפרעונים במצרים העתיקה נהגו להגיש לאורחיהם גביעי כסף שהכילו פירות מעורבים בקרח. הקיסרים הרומאיים התענגו על תערובת מושלגת של פירות ודבש. גם המוסלמים במדבריות ערב נהנו מקינוחים דומים. המילים סורבה ושרבט מגיעות אלינו מהמדבריות של המזרח התיכון ומקורן במילה הערבית 'שרבאת' שפירושה משקה. אך יש כאן סתירה ברורה. מצרים, איטליה, ערב הסעודית - כל אלה מקומות חמים יחסית. כיצד הצליחו המקומיים להשיג קרח עבור הגלידות שלהם בימים שלפני המקרר והמקפיא? תשובה לשאלה הזו ניתן למצוא במבנים ייחודיים בשם בתי קרח. בתוך בתי קרח אוחסנו קרח ושלג שנאספו בחורף, כך שנשמרו במצבם הקפוא עד האביב ולפעמים אפילו אל תוך הקיץ. בתי הקרח הראשונים הוקמו כבר בסביבות 1700 שנה לפני הספירה וגרסאות שונות שלהם ניתן למצוא בכל רחבי העולם, מסין הרחוקה ועד אנגליה. כיצד נבנו בתי הקרח וכיצד הצליחו לשמור על תכולתם הקפואה זמן רב כל כך גם באזורים חמים יחסית? כדי להסביר זאת ראשית רצוי להבין מהו חום וכיצד הוא מועבר ממקום למקום. רן לוי 05:51 מהי המנה הפופולרית ביותר בישראל בהזמנות של ארוחת צהריים? יכולים לנחש? תכף אגלה לכם את התשובה, אבל קודם אספר לכם ש-Just Eat Takeaway, ענקית ה-food delivery הבינלאומית ו'תן ביס', חברת הבת שלה בישראל, מגייסות מפתחים למרכז הפיתוח בתל אביב. Just Eat Takeaway עובדת עם הטכנולוגיות החדשניות ביותר בשוק, מ-React ו-Angular ועד .NET Core ו-Elastic. לרשימת המשרות הפתוחות בקרו ב-careers.takeaway.com או הקליקו על הבאנר שמופיע לכם כעת על המסך באפליקציית רשת עושים היסטוריה. אה, וארוחת הצהריים? התשובה היא סלט, חזה עוף או שילוב של שניהם. בערב אגב, ישראלים אוהבים להזמין דווקא המבורגר וצ'יפס. ככה הלכה הדיאטה. רן לוי 06:45 נניח לשם הדוגמה שהאטומים והמולקולות שמרכיבים את מרבית החומרים בטבע הם בליינים על רחבת ריקודים במועדון לילה. למי שמתבונן מרחוק זו נראית כקבוצה צפופה וסטטית, אבל כשמתקרבים אפשר להבחין בתנועותיהם של הרקדנים. באותו האופן, גם אם פיסת חומר נראית מוצקה, כמו גוש קרח קפוא למשל, המולקולות שמרכיבות אותו רוטטות ללא הרף. אנחנו תופסים את תנועת החלקיקים הקטנים האלה כטמפרטורה. בקרח, המולקולות זזות לאט מאוד ולכן הוא מרגיש 'קר'. במים נוזליים המולקולות נעות מהר יותר ומכאן שגם טמפרטורת המים גבוהה יותר. כדי לגרום למולקולות לרטוט מהר יותר, עלינו להעניק להן אנרגיה, או במילים אחרות, לחמם את הגוף. אם נשים קוביית קרח בשמש, מולקולות המים יספגו את האנרגיה שבקרני השמש, ירטטו מהר יותר ויותר מהר עד שבסופו של דבר תנועתן תהיה מהירה מספיק כדי להשתחרר מהגביש הקפוא ולהפוך למים נוזליים. מטרתו של בית קרח אם כן היא לאחסן את גושי הקרח באופן כזה שאנרגיה חיצונית לא תצליח להסתנן אליהם. דוגמה נאה לבית קרח הם המבנים המכונים יחצ'אלים שנבנו בפרס, היא איראן של ימינו, כבר לפני למעלה מ-2000 שנה. היחצ'אל נראה כמו כיפה גדולה שמתחתיה נחפר חלל תת קרקעי גדול בעומק של כמה מטרים ובו נשמרו הקרח והשלג. קירות הכיפה עבים במיוחד, עד שני מטרים, והם עשויים מתערובת מיוחדת של חול, חימר, ביצים, שערות של עיזים ואפר. התערובת הזו, ורק אלוהים יודע איך גילו זאת הפרסים, מבודדת היטב ומגינה על הקרח היקר מפני קרני השמש היוקדות. היחצ'אלים אפשרו לאצולה הפרסית ליהנות מפאלודה, מעדן מקומי שמפורסם אפילו בימינו: אטריות, מי ורדים, מיץ לימון ופיסטוקים. רן לוי 08:50 קשה להתחקות אחר מקורותיה המפותלים של הגלידה. קרוב לוודאי שהידע הדרוש ליצירת קינוחים קפואים הגיע לאירופה מהמזרח. על פי אחת הגרסאות היה זה מרקו פולו שהביא את בשורת הגלידה מסין לאיטליה. אין עדויות של ממש לסיפור הזה, אבל ידוע שבתקופת הרנסנס נחשבו הגלידות האיטלקיות למשובחות במיוחד ושמם של השפים האיטלקיים הלך לפניהם בכל אירופה. על קתרינה דה מדיצ'י, נצר למשפחה האיטלקית המפורסמת ומלכת צרפת במאה ה-16, מסופר שלכבוד יום הולדתה ה-70 הכינו לה השפים גלידה כה מוצלחת עד שהמלכה הכריזה כי אחרי שטעמה מאכל כה מופלא היא יכולה להיות רגועה בידיעה שגן העדן אכן קיים. ושעות ספורות לאחר מכן היא אפילו הלכה לעולמה. על פי דיווחו של רופאה האישי היא מתה כשחיוך על שפתיה. טוב, הסיפור הזה הוא קרוב לוודאי אגדה, אבל הוא בהחלט מעיד על המוניטין שהיו לגלידות האיטלקיות באותה התקופה. בתי הקרח והאפשרות המעשית לשמר קרח למשך חודשים ארוכים הביאו מטבע הדברים להיווצרות מסחר בקרח בחודשי החורף. אבל הקרח, ובעקבותיו גם הקינוחים הקפואים, נותרו מצרכים יקרים. חציבת קרח היתה עבודה פיזית קשה ומפרכת והיא נעשתה בתנאים קשים ביותר. וכמובן שמחיר גוש קרח האמיר ביחס ישיר למרחק בין מקורו ליעדו הסופי, שהרי הקרח הולך ונמס בזמן המסע הארוך. כל אלה הביאו לכך שבמשך מאות שנים רק המיוחסים והעשירים ביותר הרשו לעצמם ליהנות מקינוח קפוא או ממשקה צונן בקיץ. העובדה הזו החלה להשתנות עוד במאה ה-18, שנים רבות לפני שהמציאו את המקרר. מי שאחראי יותר מכל אחד אחר לכך שהקרח הפך ממוצר יוקרה למצרך יומיומי, לפחות בחצי הכדור המערבי, היה צעיר אמריקני נחוש ושאפתן בשם פרדריק טיודור. רן לוי 10:58 פרדריק נולד ב-1783 בבוסטון שבצפון מזרח ארצות הברית. אביו היה עורך דין מצליח ופרדריק ואחיו נשלחו ללמוד בבתי הספר הטובים ביותר באותה התקופה. בגיל 13 החליט פרדריק טיודור לעזוב את בית הספר. אבל לא בגלל שהוא התקשה בלימודיו. ההיפך הוא הנכון, פרדריק היה תלמיד מצוין ובכל זאת הוא העדיף להיות שוליה בחנות. הסיבה למעבר הזה היא האידיאלים שליוו את פרדריק לאורך כל ימי חייו. הוא עזב את הלימודים מכיוון שהוא ראה בהם סוג של עצלנות. מבחינתו, המפתחות להצלחה בחיים היו עבודה קשה, תעוזה והתמדה בלתי מתפשרת. זהו למשל המשפט שבחר פרדריק לעטר את הדף הראשון ביומנו האישי: 'מי שמוותר אחרי הכישלון הראשון ואינו מנסה להנחית את המכה השנייה, אינו ולעולם לא יהיה גיבור במלחמה, באהבה או בעסקים'. כשהיה בן 18 הקים פרדריק עסק למסחר בקמח, סוכר, תה, בדים וסחורות אחרות שעברו בנמל של בוסטון. העסק הביא לו הכנסה סבירה, אבל פרדריק לא שקט על שמריו. הוא חיפש ענף מסחר חדש ובתולי שבו הוא יוכל לפרוח. שוק חדש שיאפשר לו להצליח בגדול. בוסטון היא עיר צפונית למדי והיא שוכנת לא רחוק מכמה אגמים גדולים שקפאו כל חורף. כמו בערים דומות בעולם, סוחריה העשירים של בוסטון בנו לעצמם בתי קרח וקנו את גושי הקרח מסוחרים שפעלו באזור. פרדריק, אולי בעקבות רעיון שהעלה אחד מאחיו, שאל את עצמו היכן יהיה הביקוש הגדול ביותר לקרח. התשובה היתה ברורה: במקומות חמים, כמו האיים הקריביים למשל. התובנה הזו נחתה על פרדריק כמו ברד ביום בהיר אפשר לומר. הוא הבין שהוא ניצב בפני פוטנציאל עסקי אדיר ובלתי מנוצל. פרדריק טיודור לא התמהמה. הוא שלח את אחיו הצעיר ואחד מחבריו אל האי הקריבי מרטיניק כדי לאתר רוכשים פוטנציאליים. במקביל הוא שכר ספינת מטען ומילא את מחסניה בקרח שהביא מהאגמים הצפוניים. ב-1806 הוא יצא בדרכו דרומה, חדור בהתלהבות ורוח קרב. בבוסטון לעומת זאת, כולם היו בטוחים שפרדריק התחלק על השכל. האמריקאים יודעים להעריך אנשים נועזים שמוכנים לקחת סיכונים ולבנות את עתידם במו ידיהם, אבל להשיט קרח אל הקריביים? זה קצת מוגזם. המסע באונייה אל האיים הקריביים אורך שבועות וכימעט כל הקרח יימס עד שיגיע כלי השיט ליעדו. וכשתגיע הספינה עם הקרח, מה יעשו איתו המקומיים? הרי המקרר לא הומצא עדיין ותושבי הקריביים לא ראו קרח מימיהם והם לא יודעים איך לטפל בו. החום הטרופי ימיס את מעט הקרח ששרד את ההפלגה בתוך שעות. אם יש משהו שהוא קשה יותר מלמכור קרח לאסקימואים, זה למכור קרח בקריביים. בעיתון מקומי דווח על מסעו של פרדריק כך: 'זו אינה בדיחה. ספינה עזבה את הנמל היום עם מטען של קרח בדרכה למרטיניק. נקווה שההפלגה לא תתגלה ככישלון חלקלק'. ואכן היא התגלתה ככזו. פרדריק טיודור היה נועז, שאפתן וחדור מוטיבציה, אבל דבר אחד לא היה לו: ניסיון. כשהגיע פרדריק למרטיניק יותר ממחצית הקרח שאיתו יצא לדרך כבר נמס ונעלם. יתרה מזו, הסתבר לו שהשליחים ששלח לאי כדי להכין את השטח כשלו במשימתם. לא היו שום בתי קרח באי כדי לקלוט את המטען היקר שנשאה הספינה. פרדריק נאלץ למכור את הקרח על הרציף, הישר מבטן הספינה. כפי שצפו מבקריו של טיודור, למרטיניקים לא היה מושג מה לעשות עם הקרח. למשל הם נשאו אותו בידיהם עד הבית ואז הכניסו אותו לאמבטיה מלאה במים. ומכיוון שמים נוזליים מוליכים חום בצורה טובה מאוד, הקרח נמס בתוך דקות. המסע כולו היה כישלון פיננסי מהדהד ואיש העסקים הצעיר הפסיד כסף רב. רן לוי 15:30 מכאן הלכו העניינים והידרדרו. כשחזר פרדריק לארצות הברית הוא גילה שאביו, עורך הדין העשיר, הסתבך בהשקעה לא טובה והמשפחה איבדה את כל כספה. במקביל, מאבקים פוליטיים בין אנגליה, צרפת וארצות הברית על השליטה בקולוניות ובאיים הקריביים הפריעו למסחר התקין באזור כולו. פרדריק שקע בחובות כבדים. מצבו היה כל כך גרוע עד שכמעט ולא יכול היה לצאת מהבית. נושים רדפו אחריו ובשלב מסוים הוא אפילו נעצר ברחוב והושלך לכלא לכמה שבועות כדי לשכנע אותו, במרכאות, להחזיר את הכסף שהיה חייב. פרדריק היה אחוז בכבלי הייאוש ונפשו המיוסרת נקרעה ממש בין האידיאלים שבהם הוא האמין למציאות שבה הוא היה נתון. קריאה ביומן שהוא כתב באותה התקופה מעידה על הקונפליקט: 'במשך שנים טענתי כי ההצלחה היא מעלה. אבל ליבי אומר לי שאיני מאמין בכך. האם לא עבדתי קשה? האם לא היו חישוביי מוצלחים? כל ניסיונותיי בעסקי הקרח נתקלו בשרשרת אירועים חסרי מזל אשר שום חישובים מוקדמים לא היו יכולים לחזות ומנעו ממני את ההצלחה'. אך בסופו של דבר גבר אופיו הקשוח של פרדריק על הספקות. הרצון להשיב את כבודה האבוד של משפחתו ולהפוך לסוחר מצליח במו ידיו מנע ממנו לאבד תקווה. הציטוט הקודם מהיומן מסתיים במשפט הבא: 'הקשיים גרמו לי לדאגות רבות. הם ריפו אותי מעליזות חסרת בסיס, הם הפכו את שיערי לאפור, אבל הם לא הביאו אותי לכדי ייאוש'. באמצעות ההתלהבות והשכנוע הפנימי העמוק שלו, הצליח פרדריק לגייס כמה אלפי דולרים ממשקיעים חדשים, ובמקום לשלם חובות ישנים הוא שלח ספינות נוספות אל האיים הקריביים עם מטען חדש של קרח. הוא למד את הלקח מהכישלון הקודם והפעם הוא דאג לבנות מבעוד מועד בתי קרח במרטיניק, בקובה ובאיים אחרים. למזלו, פרדריק לא היה רק עקשן כמו פרד אלא גם ממציא מוכשר. הוא ערך ניסויים רבים בבתי הקרח שהוא בנה ובתי המטען של הספינות ששלח כדי למצוא את המבנה ואת חומרי הבידוד האידיאליים שיאפשרו לו לשמור על הקרח הקפוא לתקופות ארוכות יותר ויותר. העבודה הקשה הזו בהחלט השתלמה ובשלב מסוים הצליחו בתי הקרח של פרדריק לשמור על תכולתם אפילו עד ספטמבר, שיא הקיץ. זה היה הישג מדהים שהואפל בהמשך על ידי הישג אחר, מדהים אפילו יותר, שעליו נשמע מיד. רן לוי 18:11 במשך שנים ארוכות סבלו עסקיו של פרדריק מתנודות קיצוניות. על כל ספינה שפרקה מטען גדול של קרח באיים הקריביים היתה ספינה שטבעה בסערה או שנעצרה בגלל אמברגו פוליטי כזה או אחר. על כל משקה קיצי שהוגש בבית קפה קריבי ובו קוביית קרח מבוסטון היה חורף חמים ונטול קרח שפגע בהכנסותיו של פרדריק. במשך זמן רב פרדריק לא היה מסוגל לדרוך בבוסטון. כשהגיע לביקור חפוז כדי לפגוש את משפחתו נעצר על ידי נושיו והושלך לכלא בשנית. רכבת השדים העסקית הזו הטילה לחצים נפשיים כבדים על פרדריק טיודור ולפחות במקרה אחד, ב-1822, הוא סבל מהתמוטטות עצבים קשה. אבל הניסיון והעקשנות עשו את שלהם וכל כישלון סייע להפוך את פרדריק לחכם יותר. טיפין טיפין החל העסק שלו להרוויח סכומי כסף נאים והמסחר בקרח התרחב אל אזורים אחרים כמו ניו אורלינס ופלורידה שבדרום ארצות הברית. פרדריק חבר אל ממציא מוכשר בשם נתניאל וית' שפיתח מכונות מונעות בקיטור שחתכו קרח לגושים והעמיסו אותם על כרכרות. מהטכנולוגיה המתקדמת הזו הוזילה באופן משמעותי את עלות הפקת הקרח והרווחים גדלו בהתאם. פרדריק הפך לסוחר הקרח הגדול והמצליח ביותר בארצות הברית והוא זכה לכינוי 'The Ice King', מלך הקרח. ההצלחה בעסקים שיחררה את פרדריק מהדאגות הבלתי פוסקות ואפשרה לו לחשוב גם על דברים אחרים, כמו אהבה למשל. בגיל 49 התאהב פרדריק בפעם הראשונה בנערה בת 19 בשם יופמיה. הסוחר המזדקן היה מודע עד כאב לפער הגילאים העצום, אבל הוא שלח לה עשרות מכתבי אהבה במהלך המסעות הארוכים שלו. באחד המקרים חלפו חודשים ארוכים שבהם לא החזירה לו יופמיה תשובה על מכתביו ופרדריק המיוסר כבר היה משוכנע שהחליטה לסרב לחיזוריו. אבל אז הגיעו כמה וכמה מכתבים שלה בו זמנית, והעיכוב היה פשוט באשמת הדואר. פרדריק ויופמיה נישאו בסופו של דבר ונולדו להם שישה ילדים. רן לוי 20:33 ב-1834 שוב ספג פרדריק מכה עסקית קשה. בניסיון להרחיב את העסק הוא החליט להמר על מחירי הקפה והפסיד סכומי עתק. רבים היו בטוחים שהפעם מלך הקרח התנגח בקרחון אחד יותר מדי ושהעסק המשגשג שלו יטבע בים של חובות חדשים. אבל לפרדריק היה קלף נוסף בשרוול. לאחר ההצלחה באמריקה ובקריביים שאף פרדריק להרחיב את המסחר בקרח למקומות רחוקים עוד יותר. הוא ניסה למכור קרח באנגליה אבל נתקל בקשיים פוליטיים ונאלץ לחפש נתיבי מסחר אחרים. דיווחים מהמזרח הרחוק שיכנעו אותו שהפוטנציאל העסקי הגדול ביותר נמצא מכל המקומות דווקא בעיר ההודית כלכותה. נכון, השיפורים שהכניס פרדריק בתנאי האחסון של הקרח על ספינות הסוחר האטו את תהליך ההפשרה במידה ניכרת, אבל המסע מבוסטון לקריביים אורך מספר שבועות בלבד, בעוד שההפלגה לכלכותה אורכת ארבעה חודשים. ארבעה חודשים ארוכים שבהם הקרח בתאי המטען הולך ונמס ונמס ונמס. אף סוחר קרח אחר לא היה מוכן לחשוב אפילו על שינוע קרח במשך זמן רב כל כך. אף אחד פרט למלך הקרח כמובן. ב-1834, חודשים ספורים לאחר ההימור הכושל בעסקי הקפה, נכנסה ספינת משא לנמל של כלכותה. 180 טונות של קרח היו עליה כשיצאה לדרכה וכשנקשרה לרציף עדיין היו על סיפונה כ-100 טונות של קרח. ההודים לא האמינו למראה עיניהם. במשך זמן מה כולם היו בטוחים שמדובר בסוג של מתיחה. קרח? מבוסטון? אבל כשהחלו גושי הקרח ממלאים את בתי הקרח שהכין פרדריק בכלכותה מבעוד מועד והחדשות הטובות הגיעו לבוסטון, המוניטין של פרדריק זינק לגבהים חדשים. ההימור הזה השתלם והמסחר בקרח עם הודו הכפיל את היקף המכירות שלו פי ארבעה ובתוך זמן קצר הוא כיסה את כל החובות שצבר. הישג מדהים זה הביא לו כבוד רב בעירו ומכאן ואילך אף אחד לא העז לפקפק בכישוריו העסקיים של מלך הקרח. אם פרדריק טיודור מבטיח שהסחורה תגיע, היא תגיע. גם אם מדובר בקרח וגם אם היעד הוא כלכותה. רן לוי 23:15 פרדריק טיודור הלך לעולמו ב-1864 והוא הותיר אחריו נכסים בשווי מיליוני דולרים. הוא נחשב לאחת הדוגמאות המוצלחות ביותר של האתוס הקפיטליסטי האמריקני: אדם שהצליח בכוח נחישותו, תעוזתו וחריצותו לגבור על קשיים כמעט בלתי אפשריים ולהגשים את חלומו. הוא הפך את הקרח למוצר צריכה שווה לכל נפש והשיפור המתמיד בתחבורה להובלת הקרח הביא לכך שלקראת סוף המאה ה-19 כמעט לכל משפחה בארצות הברית היה בבית ארון מיוחד בשם 'קופסת קרח'. בארון היו תאים לשמירת מזון ותא גדול לאחסון קרח. מדי מספר ימים היו ממלאים את הארון בגושי קרח טריים והמזון היה נשמר כמו במקרר שמוכר לנו. בד בבד עם ירידת מחירו של הקרח הפכה גם הגלידה לזמינה יותר לציבור הרחב. ברחבי ארצות הברית למשל נפתחו מאות גלידריות זעירות בערים הגדולות ורוכלים, בדרך כלל מהגרים חדשים, מכרו גלידות מעגלות בירידים או בפארקים. פריחה זו בענף הגלידות הביאה עימה גם אתגרים חדשים. התהליך המסורתי של הכנת הגלידה נולד בימים שבהם הגלידה יוצרה בכמויות קטנות עבור שולחנות העשירים. הטבחים היו מרסקים את הקרח, מערבבים אותו עם השמנת, הפירות וכל שאר המצרכים ובוחשים את התערובת במשך זמן רב עד שהם קיבלו את המרקם הרצוי. ההליך הזה איטי ומתיש מאוד מבחינה פיזית, הוא לא התאים לביקוש ההולך וגובר לגלידות לאורך המאה ה-19. פתרון לבעיה הזו נמצא ב-1843. ממציאה בשם ננסי ג'ונסון הגתה מתקן זול וגאוני בפשטותו לייצור גלידה. מכונה שגרסאות שלה נמצאות בשימוש גם בימינו כמכונות להכנת גלידה ביתית. המפתח להמצאתה של ננסי היתה תכונה מרתקת מאוד של קרח שנתגלתה על ידי הסינים כבר לפני יותר מ-1000 שנה. השפים שהכינו גלידות לקיסרים גילו שאם הם מוסיפים מלח לקרח ניתן להוריד את טמפרטורת התערובת במידה ניכרת, עד 20 מעלות מתחת לאפס ואפילו יותר. מאזינים מרמת הגולן בוודאי מגרדים עכשיו בראשם בתמהון. איך יכול להיות שהוספת מלח מביאה להתקררות אם כולם בקצרין יודעים שבחורף מפזרים מלח על הכבישים כדי לגרום לשלג להפשיר מהר יותר? יש כאן סתירה. אז הנה ההסבר. נניח שיש לנו תערובת רגילה של מים וקרח ששרויה בטמפרטורה של אפס מעלות. המים והקרח מחליפים מולקולות ביניהם. בכל רגע נתון כמה מולקולות של מים נוזליים קופאות ומצטרפות לגוש הקרח, וכמה מולקולות מהקרח מפשירות והופכות למים נוזליים. אם נמשיך את האנלוגיה למועדון הריקודים שנתתי בתחילת הפרק, אזיי ישנה קבוצה של רקדנים צפופים במרכז הרחבה ואנשים אחרים שיושבים על כיסאות מסביב לרחבה. בכל כמה שניות אחד הרקדנים עוזב את הרחבה ויוצא לנוח, ובמקביל מישהו אחר מחליט לקום מהכיסא ולרקוד. בטמפרטורה של אפס מעלות יש איזון מושלם בין מספר המולקולות שעוזבות את הקרח ומספר המולקולות שמצטרפות אליו. לכן הקרח לא מפשיר. כעת נוסיף מלח למים. גבישי המלח נמסים בתוך המים והמולקולות שלו מתערבבות במולקולות של המים הנוזליים. בפועל, מולקולות המלח דוחקות את רגליהן של חלק ממולקולות המים ומרחיקות אותן מהקרח, כאילו פיזרנו שולחנות מסביב לרחבה ועכשיו אין מקום לאנשים רבים לשבת מסביבה. הוספת המלח גורמת להפרת האיזון העדין. אותו מספר מולקולות עוזב את הקרח כמו מקודם, אבל אין מספיק מולקולות מים שיתפסו את מקומן. או אם תרצו, אין מספיק אנשים שיחליפו את הרקדנים שעוזבים את הרחבה. התוצאה היא שגוש הקרח הולך ונמס, או במילים אחרות מפשיר. זו הסיבה לכך שאם מפזרים מלח על הכביש השלג והקרח שהיו עליו נמסים. כעת נזכור שמולקולה במים נוזליים נעה מהר יותר ממולקולה בקרח. או במילים אחרות יש לה אנרגיה קינטית, אנרגיה של תנועה, גבוהה יותר. משמע, מולקולה שעזבה את הקרח צברה אנרגיה. אבל מאיפה הגיעה אותה אנרגיה? שהרי אנרגיה לא נוצרת יש מאין. אם למולקולה הנוטשת נוספה אנרגיה חדשה, האנרגיה הזו היתה צריכה להיעלם במקום אחר. התשובה היא שהאנרגיה הזו הגיעה מהסביבה. זו גם החוכמה שניצבת בבסיס מכונת הגלידה של ננסי ג'ונסון. המתקן המדובר הוא מיכל מתכת גדול אשר לתוכו הוכנס מיכל מתכת קטן יותר, כמו בובת בבושקה רוסית. בתוך המיכל הפנימי הורכב מוט ערבוב שטוח אשר מסובב באמצעות ידית. לתוך המיכל הפנימי יוצקים את תערובת השמנת, הסוכר וכולי. ברווח שבין שני המיכלים שמים קרח ומלח. עד מהרה מתחיל הקרח להפשיר, וכפי שציינו תהליך ההפשרה מכתיב על מולקולות המים לספוג אנרגיה מסביבתן. במקרה הזה הסביבה שממנה נלקחת האנרגיה היא תערובת השמנת והסוכר שבתוך המיכל הפנימי. וככל שיותר אנרגיה נשאבת ממנה, הטמפרטורה של תערובת הגלידה צונחת עד שהשמנת ושאר המרכיבים שקרובים לדופן המיכל קופאים. כעת המפעיל מסובב את הידית וגורף באמצעות מוט הערבוב את התערובת הקפואה. חוזרים על הפעולה הזו שוב ושוב במשך חצי שעה בערך עד שכל התערובת במיכל הפנימי הופכת לגלידה טעימה. רן לוי 29:04 המצאתה של מכונת הגלידה הפכה את תהליך הכנת המעדן הקפוא לקל ופשוט מאוד, אבל הביקוש הגובר לקרח יצר בעיה נוספת חמורה יותר. בימים שבהם רק העשירים רכשו קרח, הסוחרים יכלו להיות בררנים ולחצוב את גושי הקרח רק מהאגמים והנהרות הטהורים והזכים ביותר. כעת, כשהביקוש היה גדול בהרבה, לא היתה להם ברירה אלא להתפשר והם הביאו קרח גם ממקורות מים מזוהמים יותר, כמו נהרות שהיו קרובים לערים או מרכזי תעשייה. כתוצאה מכך ירדה איכות הקרח וצלילותו והצרכנים החלו להתלונן על טעמי לוואי לא נעימים. בטווח הארוך הפתרון היחיד לבעיה הזו היה ברור. אי אפשר להסתמך לנצח על מים שקפאו באופן טבעי בטבע. חייבים לייצר קרח חדש וטרי. בפועל פיתוח טכנולוגיית הקפאה התבררה כבעיה קשה ומורכבת מאוד. אחסון קרח הוא עניין פשוט באופן עקרוני. הנטייה הטבעית של חום היא לעבור מאזור של טמפרטורה גבוהה לאזור של טמפרטורה נמוכה. כדי למנוע מהקרח להפשיר עלינו להפריע לתהליך הזה ככל האפשר, או במילים אחרות לבודד אותו מסביבתו החמה. פעולה זו שקולה לצורך ההשוואה להצבת סכר בדרכו של נהר שזורם ממקום גבוה למקום נמוך. קירור עם זאת הוא הפעולה ההפוכה. כדי להקפיא מים עלינו לשאוב מתוכם אנרגיה ולהעביר אותה אל הסביבה החמה שמחוץ למקרר. זהו תהליך שמנוגד לזרימה הטבעית של החום והוא קשה יותר לביצוע בדיוק באותו אופן שבו קשה יותר לשאוב מים מהתחתית אל ראש ההר מאשר לסכור את הנהר הזורם. שיטת הקירור באמצעות מלח היתה תגלית חשובה ומועילה, אבל היא לא היתה מספקת. היא עדיין דרשה קרח קפוא כתנאי ראשוני לפעולתה. התשתית התיאורטית לטכנולוגיית הקירור הוקמה עוד בשנת 1748 כשהכימאי ויליאם קולן הראה שנוזל מתאדה גורם להתקררות סביבתו. הסיבה העקרונית לכך היא אותה תופעה שנמצאת בבסיס מכונת הגלידה הידנית של ננסי ג'ונסון. כשנוזל מתאדה, המולקולות שעוזבות אותו צובורת אנרגיה, ומקורה של האנרגיה הזו הוא בסביבה שבה נמצא הנוזל. לאורך המאה ה-18 ותחילת המאה ה-19 הגו מספר ממציאים תכנונים למכונות קירור שמבוססות על הרעיון הזה, אבל איש מהם לא ניסה לבנות מכונה כזו בפועל. הראשון שעשה זאת לא היה איש עסקים ממולח או חובב גלידה מושבע, אלא רופא שניסה להילחם בקדחת קטלנית. רן לוי 31:13 אני לא בטוח שאתם מכירים את השם האקון לי. הוא הרבה פחות מפורסם מטים ברנרס לי שהמציא את ה-World Wide Web או מדניס ריצ'י ז"ל ממציא שפת C. האקון לי המציא את CSS, אבל לא זו הסיבה שהקדשנו לו שני פרקים שלמים בפודקאסט החדש Wix Engineering Podcast. הקדשנו את הפרקים האלה למאבק האירופי שלו במיקרוסופט. אז בשנות ה-90 ותחילת שנות ה-2000 מיקרוסופט שלטה ביד רמה על שוק הדפדפנים, סירבה לכבד את תקן ה-CSS ומיררה את חייהם של אינספור מפתחי פרונט אנד. האקון ניהל מאבק ציבורי עיקש נגד ענקית הטכנולוגיה כדי להכריח אותה להתיישר לתקן שהמציא. איך זה נגמר? האזינו לפרקים Stand Up and Fight ב-Wix Engineering Podcast הזמין באפליקציית עושים היסטוריה באנדרואיד, באתר הבית שלנו ranlevi.com ובכל אפליקציות הפודקאסטים באשר הן. Wix Engineering Podcast. רן לוי 33:13 ג'ון גורי נולד ב-1803 במדינת דרום קרוליינה שבארצות הברית. הוא למד רפואה וב-1833 השתקע בעיר אפצ'יקולה שבפלורידה. במקביל לעבודה במרפאה שהקים עבד גורי במגוון של תפקידים ציבוריים ואפילו נבחר לראשות העיר. אבל ב-1841 פרצה באפצ'יקולה מגפת קדחת צהובה, מחלה מסוכנת מאוד ששיעור התמותה בה הגיע עד כדי 70 אחוזים וגם היום אין לה מרפא של ממש. גורי עזב את כל עיסוקיו האחרים והוא חזר להתמקד בטיפול בחולים הרבים שאושפזו במרפאתו. כיום אנחנו יודעים שהגורם לקדחת הצהובה הוא וירוס שמועבר באמצעות יתושים, אבל העובדה הזו לא היתה ידועה בזמנו של גורי. הוא הבחין עם זאת שהקדחת הצהובה נפוצה יותר בעונות החמות מאשר בעונות הקרות והוא הסיק מכך שלאוויר החם יש קשר כלשהו להתקדמות המחלה. מסקנה זו הביאה אותו לנסות שיטת טיפול חדשנית בחולים. הוא תלה סל גדול מלא בקרח מתקרת המרפאה ונתן לאוויר הקריר ליפול על מיטות החולים. מעין מיזוג אוויר בסיסי אם תרצו. אבל פלורידה היא מדינה חמה למדי ולמרות שמחיר הקרח ירד מאוד ביחס לימים עברו, בעיקר בזכות פועלו של מיודענו פרדריק טיודור, הוא עדיין היה יקר למדי בכמויות שלהן נזקק גורי. הרופא הפלנתרופ החליט לבנות בעצמו מכונה שתייצר קרח על בסיס אותם רעיונות תיאורטיים שכבר היו ידועים בתקופתו. ב-14 ביולי 1847 הזמין הקונסול הצרפתי אורחים רבים לחגיגות יום הבסטיליה, יום העצמאות הצרפתי. כחלק מהאירוע יין צרפתי משובח מילא את כוסות כל החוגגים. אבל חודש יולי ובמיוחד בפלורידה הוא חודש קיצי מאוד ואפילו יין צרפתי לא ממש טעים כשהוא מוגש חם. אף אחד מהאורחים לא העז לציין זאת בפני הקונסול כמובן, פרט לאורח אחד. אותו אורח הרים את כוסו בתיאטרליות והתלונן בקול רם על היין החם. הקונסול הסתובב אל האורח אבל במקום לנזוף בו על התנהגותו הלא מכובדת הרים את ידיו באוויר והכריז: 'ביום הבסטיליה צרפת נותנת לאזרחיה את כל מה שהם מבקשים וגם אני אתן לכם את מה שאתם מבקשים. יין קריר, גם אם זה דורש נס'. באותו הרגע ממש נכנסו אל החדר מלצרים ובידיהם מגשים עמוסים בכוסות שמפניה מלאות בקרח. הדרמה בביתו של הקונסול היתה מבויימת כמובן. האורח המתלונן היה לא אחר מאשר הדוקטור ג'ון גורי עצמו, אשר המכונה שבנה היא זו שיצרה את קוביות הקרח שמילאו את כוסות השמפניה. היתה זו הדגמה שאיש מהנוכחים לא שכח. מכונת הקרח של גורי על שלל מיכליה וצינורותיה המפותלים לא הזכירה כלל מקררים מודרניים. ואף על פי כן, העיקרון שעמד בבסיסה היה אותו עיקרון הפעולה שמאחורי רובם הגדול של המקררים והמזגנים של ימינו. עיקרון המכונה מחזור דחיסת אדים. מחזור הקירור מושתת על תנועה במעגל סגור של נוזל קירור כלשהו. לצורך ההסבר נניח שנוזל הקירור שלנו הוא אמוניה שהיתה בשימוש נפוץ לאורך שנים רבות. האמוניה עושה את דרכה בתוך המקרר והיא עוברת ארבעה תהליכים בזה אחר זה: אידוי, דחיסה, עיבוי והתרחבות וחוזר חלילה. במהלך תנועתה המחזורית סופגת האמוניה אנרגיה מהאזור אותו רוצים לקרר, תא המקרר למשל, ופולטת אותה אל האוויר החם של המטבח. בואו נעקוב אחרי ארבעת התהליכים. נתחיל בשלב האידוי. האמוניה נכנסת אל מתקן בשם מאייד שנמצא בתוך התא אותו רוצים לקרר. בשלב זה היא נמצאת במצב צבירה נוזלי ובטמפרטורה נמוכה יותר מזו ששוררת בתוך התא. כיוון שטמפרטורת האמוניה נמוכה יותר מזו של האוויר בתא וחום זורם תמיד מטמפרטורה גבוהה לנמוכה, אנרגיית החום זורמת בכיוון הטבעי לה כמו מים הנופלים מראש מפל לתחתיתו. היא עוזבת את הפריזר ונספגת בנוזל. תוספת האנרגיה גורמת לאמוניה להפוך לגז. אבל מכיוון שנקודת הרתיחה של האמוניה היא בסביבות 30 מעלות מתחת לאפס, עדיין מדובר בגז קר מאוד בשלב הזה. נוזל הקירור ממשיך בתנועתו, עוזב את המאייד ומגיע אל המדחס. כאן אנחנו מנצלים חוק טבע ותיק ומוכר בשם חוק הגזים האידיאליים שהוא קובע את הכלל הבא: אם נפח המיכל שבו נמצא הגז נשמר קבוע, אז לחץ הגז והטמפרטורה שלו משתנים ביחס ישיר זה לזה. במילים אחרות הלחץ והטמפרטורה של הגז הם כמו שני אסירים שמחוברים ביניהם באזיקים: לאיפה שאחד הולך גם השני חייב ללכת. כשהלחץ עולה הטמפרטורה עולה וכשהלחץ יורד הטמפרטורה יורדת. כפי שמרמז שמו המדחס מפעיל כוח על הגז ודוחס אותו, דהיינו מעלה את לחצו, וטמפרטורת הגז עולה בהתאם. האמוניה עוזבת את המדחס כגז חם מאוד, חם יותר מהאוויר שמחוץ למקרר. כעת הגיעה השעה להיפטר מהאנרגיה שספגה האמוניה. הפעולה הזו מתבצעת במתקן בשם מעבה. כזכור טמפרטורת האמוניה הדחוסה גבוהה יותר בשלב הזה מטמפרטורת האוויר שמחוץ למקרר. האנרגיה האצורה באמוניה נעה שוב בכיוון הטבעי שבו היא מעדיפה לנוע, במפל שנוצר מטמפרטורה גבוהה לנמוכה. החום עוזב את האמוניה ומתפזר בחלל המטבח. בעקבות איבוד האנרגיה האמוניה מתעבה, דהיינו חוזרת להיות נוזלית, אבל הטמפרטורה שלה נשארת גבוהה. נוזל הקירור עוזב את המעבה אם כן כנוזל בלחץ גבוה ובטמפרטורה גבוהה. השלב האחרון במחזור דחיסת האדים הוא ההתרחבות. פעולה הפוכה לדחיסה שהתבצעה קודם. האמוניה עוברת דרך שסתום מיוחד שמאפשר לנוזל הדחוס להתרחב והלחץ שלה יורד. טמפרטורת האמוניה כזכור כבולה באזיקי חוק הגזים האידיאליים ללחץ שלה ולכן הנוזל עוזב את שסתום ההתרחבות כשהוא בלחץ נמוך ובטמפרטורה נמוכה. כעת האמוניה מוכנה לחזור ולהיכנס אל המאייד למחזור נוסף של אידוי, דחיסה, עיבוי והתרחבות. יש שיטות אחרות לבצע קירור, אבל מחזור דחיסת האדים נותר כאמור שיטת הקירור הנפוצה ביותר גם בימינו. ההתקדמות הטכנולוגית מאז ימיו של ג'ון גורי מתבטאת בעיקר בהעלאת היעילות והבטיחות של התהליך. האמוניה למשל היא רעילה ולא מתאימה לשימוש ביתי ולכן הוחלפה בנוזל קירור אחר בשם פראון. ברבות הימים הסתבר שהפראון מזיק לשכבת האוזון וגם הוא הוחלף בנוזל אחר. המדחסים, המעבים ושאר חלקי המערכת השתכללו ונוספו למקרר מערכות בקרה שמאפשרות לשלוט על תנועת נוזל הקירור, להפסיק ולחדש אותה בהתאם לטמפרטורה הרצויה בתוך המקרר. בתוך כל מקרר מודרני טיפוסי מסתתרת אי שם בתוך הפלסטיקים והאלקטרוניקה מכונת הקרח הגדולה והמסורבלת של דוקטור ג'ון גורי. רן לוי 41:52 בעקבות הצלחתו עזב גורי את הרפואה והתמקד בניסיונות לפתח את המצאתו ולהפוך אותה לעסק משגשג. למרות ההדגמה המוצלחת בביתו של הקונסול הצרפתי, גורי נתקל עדיין בקשיים טכניים רבים ומכונת הקרח שלו סבלה מנזילות ותקלות בלתי פוסקות. מי שניצלו את הקשיים האלה היטב היו יריביו של גורי: סוחרי הקרח, שמכונת הקרח איימה לדחוק את רגליהם ולהפוך את המקצוע שלהם למיותר. הם לגלגו עליו בכלי התקשורת ויצרו לו תדמית נלעגת של ממציא הזוי. על אף שאין עדות ישירה לכך, לא מן הנמנע שמי שמרר את חייו של ג'ון גורי יותר מכל אחד אחר היה לא אחר מאשר פרדריק טיודור, מלך הקרח, שהיה איש עסקים דורסני וחסר רחמים לא פחות משהיה נועז ועקשן. ג'ון גורי מצא משקיע שהיה מוכן לחבור אליו, רשם פטנט על המצאתו ואפילו הצליח למכור כמה עשרות מכונות, אבל מזלו קיבל תפנית לרעה בתחילת שנות ה-50 של המאה ה-19. המשקיע שמימן אותו נפטר במפתיע ועימו קרס גם העסק לממכר מכונות הקרח. ג'ון גורי התקשה להתמודד עם מצב הביש אליו נקלע. הוא סבל מהתמוטטות עצבים והלך לעולמו ב-1855 כשהוא בן 51 בלבד. דרכו של גורי לא צלחה, אבל את הקידמה אי אפשר לעצור. ממציאים אחרים שכללו את מכונת הקרח שלו ושיפרו אותה, ולקראת סוף המאה ה-19 הופיעו המקררים הראשונים שהיו בשימוש קבוע: תחילה בתעשייה בלבד לשם שינוע מזון ואחסונו בכמויות גדולות, ומאוחר יותר הופיעו המקררים גם במטבחים הביתיים. התקדמות טכנולוגיית הקירור הביאה גם לפריחה אדירה בתחום ייצור הגלידות. בתי החרושת הראשונים לייצור גלידות בקנה מידה תעשייתי הוקמו במחצית השנייה של המאה ה-19 ולכל אורך המאה ה-20 נרשמו עוד ועוד שכלולים ורעיונות חדשים, כמו הקרטיב והגלידה הרכה שמוכרת אצלנו בשם 'גלידה אמריקאית'. הקרטיב הומצא בטעות על ידי ילד בן 11 מסן פרנסיסקו בשם פרנק אפרסון. פרנק הכין לעצמו מיץ מאבקה שמעורבבת במים, אך שכח את כוס המשקה במרפסת ביתו כשמקל הערבוב עדיין בתוכה. כשנורר בבוקר גילה שהמיץ קפא לקרח מתוק. התקרית הזו נחרטה במוחו וכשהתבגר החל למכור קרחונים ממותקים על מקל תחת השם 'אפסיקל', שילוב של אפרסון ו'אייסיקל', גליד קרח בעברית. מאוחר יותר שינה את השם ל'פופסיקל' מהמילה פופ, 'אבא' בסלנג. הגלידה הנוזלית והרכה שמוכרת לנו כגלידה אמריקאית הומצאה בשנות ה-30 של המאה ה-20. קיימות שתי גרסאות לסיפור ההמצאה. על פי אחת מהן הגלידה הרכה נולדה מרצונם של יצרני הגלידות להוזיל עלויות: תערובת הגלידה נשמרת במצב נוזלי בתוך המכונה ומוקפאת במהירות רק בזמן שהיא נמזגת לתוך הגביע, וכך נחסכת עלות ההקפאה לאורך זמן. על פי הגרסה השנייה, רוכל שמכר גלידות ממשאית נתקע עם תקר בצמיג ונאלץ למכור את הגלידה כשהיתה כבר נמסה למחצה. הקונים שטעמו מהגלידה הרכה אהבו אותה מאוד והרוכל הבין את הפוטנציאל הגלום בה. רן לוי 46:22 הגלידה היא דוגמה נאה להשפעה האדירה שיש לקידמה טכנולוגית על חיי היומיום שלנו. בתוך פחות מ-150 שנה עברה הגלידה מסמל סטטוס שזמין רק לעשירים ביותר בחברה למוצר שניתן לרכוש אותו בכל קיוסק תמורת שקלים בודדים. הקלות שבה ניתן ליצור אותה מביאה לכך שבכל רחבי העולם מיוצרות גלידות בטעמים משונים וביזאריים לחלוטין. היפנים כצפוי מצטיינים בכך במיוחד. בטוקיו אפשר למצוא גלידות בטעמי קיפודי ים, לשון פרה, סנפירי כריש ואפילו גלידה בטעם אפר פחם. בפורטו ריקו אפשר למצוא גלידה בטעם סרדינים, בוונצואלה תוכלו ללקק גלידה בטעם צ'יזבורגר, ובמחלקת המזון של הכלבו 'הרודס' בלונדון מוכרים גלידה בטעם האגיס. לא, לא החיתולים, בחייכם, אל תהיו מגעילים. הכוונה למאכל הסקוטי המסורתי: נתחים פנימיים של בקר מבושלים בקיבת פרה. יאמי. זהו, עד כאן. נשתמע. רן לוי 47:07 לייזרים הם לא משהו שאנחנו רגילים לחשוב עליו בהקשר של קירור. אם כבר, אנחנו בדרך כלל שומעים על לייזרים בהקשר של חימום ואפילו חימום קיצוני. למשל תותחי לייזר ליירוט של קטיושות או לייזרים לחיתוך של משטחי מתכת וכדומה. הייתי נותן לכם את הדוגמה של אקדחי לייזר בסרטי מלחמת הכוכבים, אבל האמת היא שעושה רושם שחיילי האימפריה אף פעם לא מצליחים לפגוע באף אחד עם הלייזרים שלהם, אז אני לא יודע לומר בוודאות מה השפעה של הלייזרים שלהם. בכל אופן, בשנות ה-70 של המאה הקודמת פותחה טכנולוגיה מרתקת שמאפשרת לנו לקרר גושים קטנטנים של חומר, קבוצות זעירות של אטומים ומולקולות, לטמפרטורות נמוכות באופן קיצוני, כמעט כמעט עד האפס המוחלט. הקירור הזה נעשה באמצעות לייזרים. אז איך זה עובד? קודם כל חשוב לזכור שחום הוא למעשה האופן שבו אנחנו חווים תנועה של אטומים. מים חמים למשל הם חומר שבו האטומים או מולקולות המים ליתר דיוק נעים מהר. בגוש קרח לעומת זאת המולקולות כמעט ולא זזות. כמו בכל סוגי הקירור, גם בקירור לייזר המטרה הסופית היא להאט את תנועתם של האטומים. ככל שהאטומים בחומר ינועו לאט יותר, ככה החומר יהיה קר יותר. אז איך עושים את זה עם לייזר? דמיינו שאטום הוא כמו כדור ביליארד. נניח שיש לנו כדור ביליארד שמתגלגל לעברנו. איך נוכל לעצור אותו בלי לגעת בו? גם בלי להבין דבר וחצי דבר בפיזיקה, אני חושב שאתם יכולים לנחש את התשובה. אנחנו נשגר לעברו עצם אחר, למשל כדור ביליארד נוסף, שינוע בכיוון ההפוך. כששני הכדורים יתנגשו הם יבלמו אחד את השני וייעצרו. בז'רגון הפיזיקלי אנחנו אומרים שהתנע או המומנטום של הכדור החדש השפיע או קיזז את התנע של הכדור המקורי. באופן דומה, אם אנחנו רוצים לבלום את תנועתם של אטום או מולקולה, אנחנו צריכים לירות לעברם חלקיק אחר. החלקיק הזה במקרה של קירור באמצעות לייזר הוא פוטון. שוב, אנחנו לא רגילים לחשוב על פוטונים במונחים של מומנטום. אנחנו נוהגים לדבר עליהם בהקשר של אנרגיה ואורך גל, אבל לפוטונים למרות שהם חסרי מסה יש תנע, ואם מספיק מהם מתנגשים בחומר מוצק הם בהחלט משפיעים על התנועה שלו. למשל כשמהנדסי חלל מתכננים את מסלולן של חלליות, הם חייבים לקחת בחשבון את אותו כוח שמפעילים הפוטונים על החללית בזמן מסעה. אחרת החללית תפספס את יעדה ולא בכמה מטרים בודדים. בטיסה למאדים למשל מדובר על הפרש של למעלה מ-10,000 קילומטרים. אם כן, אפשר להשתמש בפוטונים כדי להשפיע על תנועתם של אטומים ובמקרה הזה כדי לבלום אותם. אבל כאן יש בעיה. תורת הקוונטים, את זה אתם כבר יודעים, היא תיאוריה משונה ומאוד לא אינטואיטיבית. אחת מהמוזרויות שחוזה תורת הקוונטים היא שכשאטום פוגש בפוטון עשויים להתרחש אחד משני דברים: או שהאטום יספוג את הפוטון ויבלע אותו, או שהפוטון יחלוף דרך האטום ולא ישפיע עליו כלל. מי משתי האפשרויות האלה תתרחש? זה תלוי בתדר של הפוטון. לכל סוג של אטום יש תדר או מספר תדרי אור ספציפיים שרק איתם הוא יכול ליצור אינטראקציה. המשמעות הנובעת מכך היא שכדי להשפיע על האטומים בדגימת החומר שלנו אנחנו צריכים לירות לעברם פוטונים בתדר ספציפי, התדר שמתאים לאותם אטומים. וזו הסיבה שאנחנו משתמשים בקרן לייזר. לייזר בהגדרתו הוא התקן שפולט קרן אור שבה כל הפוטונים הם באותו תדר, תדר שאנחנו יכולים לשלוט עליו. בנוסף, קרן הלייזר היא כיוונית ומרוכזת, דהיינו הפוטונים נעים בכיוון אחד מוגדר ומכאן שקל יותר לכוון אותם ולשלוט על זווית הפגיעה שלהם באטומים שאותם אנחנו רוצים לקרר. הנושא הזה של כיווניות מוביל אותי לבעיה נוספת. אם הפוטונים פוגעים באטומים ומשפיעים על התנועה שלהם, איך אנחנו יכולים להיות בטוחים שהם משפיעים עליהם בצורה שאנחנו מעוניינים בה? למשל, נניח שיש לי אטום שנע בכיוון ההפוך. זאת אומרת, במקום לנוע לכיוון קרן הלייזר הוא נע ממנה והלאה. אם פוטון יפגע באטום הזה, לא רק שהוא לא יבלום אותו, הוא אפילו ייתן לו עוד תנופה והוא יגרום לו לנוע מהר יותר. או במילים אחרות הוא יחמם אותו במקום לקרר אותו. אז מה עושים? כאן נכנס החלק האחרון בפאזל שלנו, שהוא לדעתי החלק הגאוני והמגניב ביותר בטכנולוגיה הזו. כשהחוקרים יורים פוטונים על אטומים, הפוטונים האלה הם במקור לא בתדר שהאטום יכול לספוג או לקבל, אלא בתדר קצת יותר נמוך. זאת אומרת, אטום שנע מאוד מאוד לאט או אפילו אטום שנע בכיוון הפוך מקרן הלייזר לא יושפעו מהפוטונים האלה בכלל. אבל באטום שנע במהירות לעבר הפוטון נכנסת לתמונה תופעה חדשה: אפקט דופלר או הסחת דופלר. אפקט דופלר גורם לכך שכשאטום נע לעבר הפוטון הוא חווה את התדר של הפוטון הזה כקצת יותר גבוה, או בז'רגון המקצועי קצת מוסח לכיוון הצבע הכחול. לא נכנס כרגע להסבר מדוע מתרחשת תופעת דופלר, אבל אתם כולכם מכירים אותה: כשאנחנו שומעים מכונית נוסעת, התדר של גלי הקול שהיא פולטת גבוה כשהיא מתקרבת לעברנו ונמוך כשהיא מתרחקת מאיתנו. אפקט דופלר גורם לכך שהפוטונים ששיגרנו, שבמקור התדר שלהם הוא קצת נמוך מדי מכדי להשפיע על אטום, עכשיו הם מוסחים לתדר גבוה יותר כשהם פוגעים באטומים שנעים לקראתם. ההסחה הזו מזיזה את התדר המקורי ומביאה אותו בדיוק לתדר שמשפיע על האטומים, אבל שוב - אך ורק לגבי אטומים שנעים לקראת קרן הלייזר. אטום שנע לאט מאוד או נע בכיוון ההפוך לא יושפע מקרן הלייזר בכלל. רעיון אלגנטי ויפה בצורה בלתי רגילה לדעתי. החוקרים מקיפים את דגימת החומר בשישה לייזרים שונים שכל אחד מהם דוחף את האטומים פנימה לכיוון מרכז הדגימה וכך הם מאטים את תנועתם ומקררים אותם. אגב, אחרי שאטום בולע פוטון הוא גם פולט אותו בחזרה. וכשהוא פולט אותו הוא שוב מקבל דחיפה שגורמת לו לזוז לכיוון כלשהו, כמו הרתע שאנחנו מרגישים כשיורים באקדח. אבל בניגוד לשלב הבליעה, הפליטה נעשית בכיוונים אקראיים לחלוטין, כך שלפעמים היא משפיעה לחיוב, זאת אומרת עוזרת לקרר את האטומים, ולפעמים לשלילה דהיינו מחממת אותם. אבל מכיוון שהשלב הזה הוא אקראי בעוד שקרן הלייזר משפיעה בצורה ידועה ומבוקרת לכיוון הקירור, התוצאה הסופית היא שהדגימה הולכת ומתקררת עד לרמה של כמה מיליוניות המעלה מעל לאפס המוחלט, הטמפרטורה שאליה אי אפשר אף פעם להגיע. טכנולוגיית קירור הלייזר שימושית מאוד למחקר מדעי בתורת הקוונטים והיא גם בורג חיוני בטכנולוגיית ה-GPS. ניווט לווייני תלוי באופן מוחלט בשעונים אטומיים סופר מדויקים שנמצאים בלוויינים שחגים מסביב לכדור הארץ. שוב לא נכנס כאן לפרטים לצערי, אבל כדי למדוד זמן באמצעות אטומים חייבים לקרר אותם לטמפרטורות נמוכות מאוד וזה נעשה באמצעות קירור בלייזר. אז זהו, מקווה שנהניתם מהפרק ומהתוספת. כתמיד, אם אתם אוהבים את התוכנית מוזמנים לתמוך בה, ספרו לחבריכם על הפודקאסטים ברשת עושים היסטוריה והורידו להם את אפליקציית עושים היסטוריה באנדרואיד. שם הם ימצאו את כל מגוון התוכניות שיש לנו ברשת וגם רשימה מסודרת ומקוטלגת של כל הפודקאסטים הישראליים. למעלה מ-400 פודקאסטים שונים עד עכשיו. עושים היסטוריה הם איתמר סוויסה וגיא בינון בעריכה ובהפקה, שרה סילבצקי מנהלת הקהילות ומנהלת סיפור משפחתי, אביב שם טוב אמון על המכירות ודני תימור הוא המנהל העסקי. ואני רן לוי, כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 314: האם ניתן לדחוס סרט שלם לתוך 8 ק"ב? חלק ב'.</title>
        <link>https://mat-mo.github.io/podtext/episodes/vshym-hystvryh/vshym-hystvryh-314-hm-nytn-ldkhvs-srt-shlm-ltvk-8-q-b-khlq-b.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-314-hm-nytn-ldkhvs-srt-shlm-ltvk-8-q-b-khlq-b.html</guid>
        <pubDate>26 במאי 2020</pubDate>
        <description>Transcript for [עושים היסטוריה] 314: האם ניתן לדחוס סרט שלם לתוך 8 ק"ב? חלק ב'. from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 315: מסעות נועזים אל קרקעית האוקיינוסים (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-315-ms-vt-nv-zym-l-qrq-yt-hvqyynvsym-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-315-ms-vt-nv-zym-l-qrq-yt-hvqyynvsym-sh-kh.html</guid>
        <pubDate>3 ביוני 2020</pubDate>
        <description>Transcript for [עושים היסטוריה] 315: מסעות נועזים אל קרקעית האוקיינוסים (ש.ח.) from עושים היסטוריה</description>
        <content:encoded><![CDATA[
            רן 00:00 שלום וברוכים הבאים לעושים היסטוריה. פרק 315. מסעות נועזים אל קרקעית האוקיינוסים. שידור חוזר. Soundbite 00:22 Tranquility Base here, the Eagle has landed. רן 00:24 עושים היסטוריה, עם רן לוי. שלום. הפרק שתשמעו מיד ראה אור לראשונה בשנת 2009 והוא עוסק בסיפורם של החלוצים שסיכנו את עצמם בירידה אל הנקודות העמוקות ביותר בכדור הארץ. יחסית לפרק שראה אור לפני 11 שנים בערך, לא הרבה השתנה בתחום הזה. בפרק אני מספר על ז'אק פיקארד ודון וולש שצללו אל הצ'לנג'ר דיפ, הנקודה העמוקה ביותר בכדור הארץ, ב-1960. אבל מאז שיצא הפרק בסך הכל עוד שתי צוללות עומק מאוישות שחזרו את ההישג הזה. הדיפ סי צ'לנג'ר של במאי הקולנוע ג'יימס קמרון ב-2012 וצוללת נוספת בשם DSV לימיטינג פקטור ב-2019. אם נשווה את הנתון הזה למספר בני האדם שהמריאו לחלל באותה התקופה, קל לראות שמעמקי הים הם עדיין יחסית בלתי נגישים לבני האדם כפי שהם היו לכל אורך ההיסטוריה עליה אני מספר בפרק. בסוף הפרק כהרגלי אביא תוספת לפרק המקורי, תוספת שתעסוק בשאלה מדוע בעלי חיים מסוימים שחיים באזורים העמוקים של האוקיינוס כמו למשל דיונונים וסרטנים מגיעים לגדלים עצומים, הרבה יותר גדולים מאותם מינים באזורים הרדודים של הים. התשובה לשאלה הזאת כאמור בסוף הפרק. האזנה נעימה. קריין 02:17 תודה לאל כמה טוב שחזרנו. שחזרנו לפקקים, לעומסים, לדיווח התנועה, לעמוס מאוד ממחלף חבצלת עד גשר השלום, לוויז שמחשב מסלול מחדש, לחיפוש הנצחי אחרי חניה, וגם לפלייליסט, למבזקים, להאם יש לנו מאזין על הקו? לרדיו. לרדיו הפתוח שהופך את כל המסע הזה לקצת יותר נסבל. אז תקשיבו ותקשיבו טוב. רדיו. פרסום ברדיו. שפ''ע. רן 02:51 המאזינים הוותיקים יותר של עושים היסטוריה ודאי כבר יודעים את השירות הצבאי שלי עשיתי בחיל הים. באחד הימים נפלה בחלקי ההזדמנות לצאת להפלגה בצוללת. הזדמנות נדירה שלא הייתי מוכן לפספס. נשלחתי לעשות בדיקות רפואיות ובתוכן גם בדיקת ראייה. האופטומטריסט שאל אותי מה מספר המשקפיים שלי. עכשיו, אני לא מזהה את עצמי במראה בלי משקפיים, אבל לא רציתי לקחת סיכון שהאופטומטריסט לא יאשר לי לצאת להפלגה, אז עיגלתי את המספר כלפי מטה. לרוע המזל הרופא החליט להקרין לי את האותיות על הקיר וביקש ממני לקרוא אותן. טוב, בלית ברירה החלטתי להמשיך עם הבלוף והימרתי על כל הקופה. בקול בוטח ותקיף כפי שלימדו אותי בצבא הקראתי את האותיות א', ד', ח' ו-ק'. הרופא נתן בי מבט חודר. 'זה באנגלית', הוא אמר. איכשהו הצלחתי לשכנע אותו לתת לי לעלות על הצוללת בכל זאת. זו הייתה טעות איומה. כפי שאתם ודאי יכולים לתאר לעצמכם אני לא יכול לספר לכם שום דבר על הצוללות שלנו, אם אני אספר לכם אני אצטרך להרוג את כולכם וזה כבר בתחום של דודו טופז. אני כן יכול לספר לכם על הקולות שעושה גוף הצוללת בזמן שהיא יורדת אל המעמקים. זהו רעש מאוד מאוד לא נעים. רעש שמזכיר קצת את הרעש שעושה כוס חד-פעמית כשהיא נמעכת. זו הייתה הפעם הראשונה והאחרונה שרגלי דרכה בצוללת. לשמחתנו ישנם לא מעט מדענים אמיצים יותר ממני. אגן הים התיכון נחקר ומופה באופן מדוקדק לאורך אלפי שנים בזכות התרבויות הרבות שצמחו לחופיו. האוקיינוסים לעומת זאת היו תמיד סימן שאלה גדול. עד לא מכבר לא הייתה שום דרך מעשית לחקור את הנעשה בתהומות הים. המכשולים הטכנולוגיים היו בלתי ניתנים לגישור. הסערות והגלים הגבוהים הביאו לכך שאפילו ההפלגה מעל המים הייתה מסוכנת מאוד ועל מחקר תת-ימי לא היה מה לדבר. באמצע המאה ה-19 רוב המדענים האמינו שאין חיים בעומק מעל 600 מטר והיו להם סיבות טובות לכך. כל מי שצלל בבריכת שחייה במים העמוקים הרגיש את הלחץ באוזניים שמתגבר ככל שיורדים עמוק יותר. הלחץ הזה הוא תוצאה של משקל המים. כל עשרה מטרים של מים שקולים ללחץ של אטמוספירה אחת, או כקילוגרם לסנטימטר רבוע. בעומק של 600 מטרים לחץ המים הוא כ-60 אטמוספירות, קצת יותר מ-60 קילוגרם לסנטימטר רבוע. תנו לאדם בוגר לדרוך עליכם על קצה האצבע הקטנה ותבינו את המשמעות המעשית של לחץ כזה ומדוע קשה להאמין שיצור חי מסוגל להתמודד עמו לאורך זמן. וזה לא הקושי היחיד. על היבשה הצמחים ממירים את אור השמש לאנרגיה כימית. הפוטוסינתזה היא הבסיס לכל שרשרת המזון שלנו. אור השמש לא חודר למעמקים, אין פוטוסינתזה ולכן לדגים אין מה לאכול. המים העמוקים גם קרים מאוד, שלוש או ארבע מעלות צלזיוס בלבד. קר, חשוך, אתה רעב ובלחץ מתמיד. במילים אחרות, כמו לחיות בדירת סטודנטים. אבל לא כל המדענים קיבלו את התיאוריה הזו כפשוטה. צ'ארלס וויוויל תומסון, חוקר בריטי בן המאה ה-19, שמע לא מעט סיפורי ימאים אודות דגים שנתפסו ברשתות בעומקים גבוהים. הוא החליט לבחון את הנושא לעומק ויצא למסע דייג סביב האיים הבריטיים. ההפלגה הזו הייתה הצלחה מרשימה. וויוויל הצליח ללכוד בעלי חיים מעומקים של 700 ויותר מטרים ובכך הוא ערער מאוד את התיאוריה המקובלת. הוא ניצל את המוניטין שצבר בזכות ההפלגה הזו כדי לשכנע את האדמירליות הבריטית לארגן מסע מחקר מקיף, אפשר לומר עמוק יותר, כדי למפות ולחקור את קרקעית האוקיינוסים בעולם כולו. השכנועים של וויוויל נפלו על אוזניים קשובות. הבריטים ראו את עצמם אימפריה ובפרט אימפריה ימית. מי אם לא הם ניחן בתעוזה וביכולת למפות את תהומות הים. זאת ועוד, ההפלגה הדרמטית של צ'ארלס דרווין והביגל הייתה עדיין זיכרון טרי אצל הציבור הבריטי והותירה את התחושה שמסעות מחקר נועזים יכולים לקדם מאוד את המדע. הייתה גם סיבה נוספת. קרקעית הים נחשבה לסביבה סטטית ובלתי משתנית. אם אין שינוי אין סיבה שבעלי חיים במעמקים יעברו אבולוציה. מכאן שקרקעית הים עשויה להיות מעין קפסולת זמן, אזור שבו הזמן קפא מלכת וניתן למצוא בו בעלי חיים שנותרו כפי שהיו עוד מימי ראשית החיים על כדור הארץ. זהו כמובן רעיון מסעיר מאוד ומאוד מאוד מסקרן. האדמירליות הבריטית הקצתה לצורך המסע ספינת קרב ישנה בשם צ'לנג'ר. את הפיקוד על המסע קיבל קפטן ג'ורג' נאריס, קצין מוכשר שהיה לו מוניטין של אדם נועז. הנה דוגמה מייצגת. כשנפתחה תעלת סואץ לשיט הבריטים והצרפתים תכננו משט פתיחה ססגוני. הספינה הצרפתית הייתה אמורה להיות הראשונה שתפליג במימי התעלה. נאריס החליט שלא לתת לכבוד הבריטי לתפוס מקום שני ובאישון לילה הוא התגנב לפני הספינה הצרפתית וחצה את התעלה ראשון. הצרפתים כמובן רתחו מזעם ונאריס ספג נזיפה רשמית מהאדמירליות, אבל בפועל כולם התמוגגו על התרגיל של נאריס והוא קיבל את הפיקוד כאמור על המסע. צ'ארלס וויוויל קיבל את הפיקוד על החלק המדעי של ההפלגה. כמעט כל התותחים והציוד הצבאי פורקו מהצ'לנג'ר ואת מקומם החליפו מעבדות, רשתות לגריפת דגים מהמעמקים וציוד מדעי נוסף. יותר מ-200 אנשי צוות מלחים ומדענים יצאו בשנת 1872 למסע בין ארבע שנים שכיסה 127 אלף קילומטרים של ים בכל האוקיינוסים מאנטארקטיקה ועד הצפון הרחוק. במהלך ההפלגה ביצעו המדענים מאות מדידות עומק, טמפרטורה וזרמים בנקודות שונות על הנתיב. זו הייתה הסקירה המקיפה ביותר אי פעם של קרקעית האוקיינוסים. בכל מקום אפשרי הטילה הצ'לנג'ר רשתות עמוקות והעלתה מהקרקעית יצורים חדשים ומסתוריים שמעולם לא נראו קודם לכן. בפעמים הראשונות כל אנשי הצוות התגודדו על הסיפון כדי לראות אילו דגים מוזרים יעלו הפעם ברשת, אבל ארבע שנים הם הרבה זמן. אפילו הדברים הכי חדשניים הופכים להיות שגרתיים. ככל שחלף הזמן פחות ופחות אנשי צוות באו להביט במדענים נוברים בבוץ כדי למצוא שרימפסים, תולעים ומדוזות חדשות. המלחים המשועממים חיפשו לעצמם תעסוקה מעניינת יותר ו-15 מהם החליטו להקים תזמורת. הקצינים תרמו כלי נגינה, נמצא מנצח שניהל את העניינים, אבל מה לעשות המלחים לא ידעו לנגן. שאר המלחים פחות או יותר קיללו אותם כל הזמן. אז ההפלגה אמנם לא הטביעה את חותמה על עולם המוזיקה אבל מבחינה מדעית היא הייתה הצלחה מסחררת. יותר מ-4,400 מינים חדשים של בעלי חיים נתגלו בעומק של אלפי מטרים. תוצאות הניסויים מילאו 50 כרכים עבים של דוחות ומאמרים. דגימות בעלי החיים הוכיחו שרעיון קפסולת הזמן מוטעה. האבולוציה ממשיכה להתגלגל גם במעמקי הים. הדגים שם שונים באופן משמעותי מהמאובנים המוכרים לנו. נתגלה רכס הרים תת-ימי ארוך מאוד במרכז האוקיינוס האטלנטי ונתגלה גם המקום העמוק ביותר על פני כדור הארץ. שקע בעומק של 11,524 מטרים באזור איי מריאנה באוקיינוס השקט. השקע הזה קיבל את השם תהום צ'לנג'ר לכבודה של ספינת המחקר והוא עוד ישחק תפקיד מרכזי בהמשך פרק זה. מסעה של הצ'לנג'ר גם סייע להפריך תיאוריה נוספת שהייתה נפוצה באותה תקופה. הביולוג הגרמני ארנסט הקל שיער שקרקעית הים מכוסה בעיסה דביקה של חומר אורגני שהוא כינה 'אורשלים' (בתרגום חופשי עיסה קדמונית). האורשלים שיער הקל הוא החומר שממנו נוצרו החיים על פני כדור הארץ. החוליה החסרה בין האורגני לאי-אורגני. הביולוג תומס הקסלי, מי שמוכר יותר כבולדוג של דרווין, חקר דגימת קרקע שהובאה מקרקעית הים והניח אותה בתוך בקבוק של אלכוהול משמר. כשהוא בחן את הדגימה הזו מאוחר יותר הוא גילה להפתעתו עיסה דביקה ולבנה שהצטברה על הבוץ. הקסלי היה משוכנע שהנה הוא רואה את האורשלים של הקל. הוא כינה את החומר החדש 'בתיביוס הקל' לכבודו של המדען הגרמני. הכימאי של הצ'לנג'ר ג'יימס ביוקנן הצליח להוכיח שהבתיביוס הוא לא יותר מאשר משקע טבעי של סידן גופרתי תוצאה של תגובה כימית עם האלכוהול המשמר בתוך הבקבוק. צ'ארלס וויוויל שלח מכתב מנומס להקסלי שמיהר להתנצל על הטעות הנמהרת שהוא עשה ותיאוריית האורשלים שקעה למצולות השיכחה. השלב הבא בחקר האוקיינוסים היה לרדת אל מתחת לגלים ולבחון את בעלי החיים של המעמקים בסביבתם הטבעית. זה היה חלומו של ויליאם ביבי, חוקר טבע בתחילת המאה ה-20. ביבי היה מפורסם מאוד בציבור הרחב בזכות מסעות מחקר שערך למקומות נידחים על הגלובוס וכתבות שכתב עליהם בכישרון רב. בשנות ה-30 אחרי שנים רבות של מחקר על פני היבשה הפנה ביבי את תשומת ליבו אל האוקיינוסים. חלומו של ביבי היה לבנות צוללת שתאפשר לו לרדת מאות מטרים מתחת לפני הים אל המסתורין שאף פעם לא נחקר בעיניים אנושיות. היה לו תכנון ראשוני של צוללת כזו אבל הוא לא היה מהנדס והוא ידע את זה. על כן הוא פרסם בכלי התקשורת שהוא מחפש שותף בעל ידע טכני כדי לתכנן צוללת מתאימה ולצאת עמו אל המעמקים. אוטיס ברטון היה היפוכו הגמור של ויליאם ביבי. הוא היה מהנדס מוכשר מאוד שידע בדיוק כיצד צריך לתכנן צוללת שתשרוד את הלחץ הנורא במעמקים. היא חייבת להיות עגולה כדי שלחץ המים יתפזר באופן שווה על פני הגוף. מצד שני לברטון לא היה שום מושג בביולוגיה. חבר משותף הכיר ביניהם וברטון שטח בפני ביבי את השרטוטים לכלי השיט שהוא כינה 'בתיספירה' (צירוף של המילים בתי-עומק וספירה-כדור). ביבי העיף מבט אחד בתוכניות והבין מיד שמצא את האיש שחיפש. העבודה על הבתיספירה החלה בשנת 1928 בעזרת כסף שברטון ירש מסבו העשיר. התכנון של ברטון היה פשוט מאוד. כדור עשוי פלדה עבה במשקל של כמה טון תלוי על כבל שמשתלשל מספינה על פני השטח. בכדור היו קבועים חלונות עגולים דרכם יוכלו השניים להתבונן החוצה. את החמצן יספק מיכל חמצן בלחץ גבוה ותרכובות כימיות יסלקו את הפחמן הדו-חמצני והלחות מהאוויר המשומש. הספינה תוריד את הכדור אל המים והתקשורת עם הצוללים תתבצע באמצעות קו טלפון שהותקן בבתיספירה. אבל הפשטות הזו היו גם חסרונות מדאיגים מאוד. לבתיספירה לא הייתה שום יכולת ניהוג, היא הייתה תלויה לחלוטין בכבל שהחזיק אותה. אם משהו יקרה לכבל או לספינה גורלם של הנוסעים נחרץ. אם סדק יתגלה באחד החלונות ומים יחדרו פנימה, ביבי וברטון לא ימותו מחנק. סילון המים פנימה יותז בלחץ כה אדיר שהוא פשוט יקרע אותם לגזרים. ב-1930 ביצעו ביבי וברטון את הצלילה הראשונה בבתיספירה לעומק של כ-400 מטרים. ביבי ישב כל הצלילה על מפתח שוודי שנשכח בצוללת אבל הוא היה כל כך לחוץ שהוא פשוט לא שם לב. בימים שאחר כך הוא התהלך כשצורה של מפתח שוודי טבועה לו על ישבנו. הצלילה השנייה הייתה מסוכנת לא פחות. זרמים תת-ימיים טילטלו את הצוללת והשניים ספגו חבטות קשות עד כדי זוב דם. אבל התקשורת לא הפסיקה להלל את שני החוקרים הנועזים ושיאי הצלילה שהם שברו בכל ניסוי והשניים החליטו ללכת על כל הקופה. העומק המקסימלי אליו יכלו לרדת בעזרת הכבל שלהם היה 900 מטרים. זו הייתה המטרה שהציבו בפניהם. בשנת 1934 נכנסו ביבי וברטון אל הבתיספירה והכבל הוריד אותם אל המים העמוקים שמול חופי ברמודה. ביבי תפס את מקומו ליד החלון אוחז בפנס קטן ביד אחת ושפופרת טלפון ביד השנייה. ברטון תחזק את המכשירים ובלון החמצן וסייע לו בתצפית. אט אט החלו המים לקבל גוון עמוק כהה. אור השמש הלך ודעך עם כל מטר שירדה הבתיספירה. כשהגיעו לעומק של כ-600 מטרים שררה סביבם חשיכה מוחלטת. הבתיספירה המשיכה לצלול. לפתע הבחין ביבי בנצנוץ זוהר מחוץ לחלון. ראיתי יצור משונה באורך של כמה מטרים שוחה במהירות לעבר החלון, פונה הצידה ואז כאילו התפוצץ. האור היה כל כך חזק עד שהוא האיר את פניי ואת פנים הצוללת. ככל שירדו השניים עמוק יותר כך הפכו התיאורים שהעביר ביבי לפני השטח למדהימים יותר. עשרות בעלי חיים זוהרים בצבעים בוהקים, מדוזות, שרימפסים שנדמה כאילו היו עשויים מאש אדומה ויוקדת. הוא בקושי הספיק לתאר יצור אחד וכבר זה פינה את מקומו לדג אחר מוזר יותר. החוויה הייתה כדבריו של ביבי כמו ביקור בעולם חייזרי משונה יותר מהמאדים. הדיווחים שהעביר ביבי מהמצולות היו כה פנטסטיים עד שהיו מדענים שתהו בכלל אם יתכן שהוא רק דמיין את מה שהוא ראה. אבל המוניטין הרציני של ביבי כחוקר טבע וביולוג העניק לו את הקרדיט הראוי. צלילת השיא בברמודה הייתה הצלילה המשותפת האחרונה של ביבי וברטון. השניים הללו לא הסתדרו היטב ברמה האישית. ברטון לא אהב את העובדה שהתקשורת התעלמה ממנו, התייחסה אליו כאל הסייד-קיק העשיר של ביבי, העניקה את מלוא תשומת הלב לחוקר המהולל. כשהורדו ביבי וברטון אל הרציף בנמל הם נפרדו בלחיצת ידיים ולא דיברו עוד לעולם. קריין 17:52 את תן ביס אני מניח שאתם כבר מכירים שהרי מדובר באחת החברות הבולטות בשוק התשלומים וההזמנות ממסעדות כבר קרוב ל-20 שנה. חברת האם של תן ביס, Just Eat Takeaway, היא אחת מחברות הפוד-דליברי הגדולות ביותר בעולם וכעת מתכננת להכפיל את גודלו של מרכז הפיתוח שלה בישראל. המפתחים של Just Eat Takeaway עובדים עם הטכנולוגיות המתקדמות ביותר בעולם ה-Frontend וה-Backend ולכל מפתח יש אימפקט אמיתי ומהותי על המוצר. לרשימת המשרות הפתוחות בקרו ב-careers.takeaway.com או הקליקו על הבאנר שמופיע כעת על המסך באפליקציית רשת עושים היסטוריה. רן 18:37 בזמן שהבתיספירה צללה בים מדען שווייצרי בשם אוגוסט פיקארד היה עסוק במחקר בכיוון ההפוך. פיקארד ביקש לחקור את תופעת הקרניים הקוסמיות שמגיעות מהחלל החיצון. לשם כך הוא תכנן ובנה בלוני פורחים שהביאו אותו עד לגובה של כ-17,000 מטרים, בערך פי 2 מגובה הטיסה של טיסה מסחרית ממוצעת. לאחר שכבש את הגבהים הפנה את תשומת ליבו אל המעמקים. שני האתגרים הטכנולוגיים הללו של נסיקה או צלילה אינם כה שונים אחד מהשני כפי שאולי ניתן לחשוב. בשני המקרים פיקארד היה חייב להתמודד עם שינויי לחץ חיצוניים שמחייבים הגנה על הנוסע כמו גם עם הקור העז. פיקארד בנה סדרה של צוללות אותן כינה 'בתיסקף' מלשון ספינת עומק. הבתיסקף בשונה מהבתיספירה יכלה לעלות ולרדת באופן עצמאי. מכיוון שאין צורך בכבל מסיבי כדי לקשור ולמשוך אותה, הבתיסקף של פיקארד הייתה מסוגלת לצלול לעומקים הרבה יותר גדולים מהצוללת של ברטון. המפתח לצלילה עצמאית היה שימוש מחוכם שעשה פיקארד בהפטן, נוזל שמופק מנפט. האיום הגדול ביותר על צוללת עומק הוא הלחץ החיצוני. האוויר הוא חומר דחיס, תחת לחץ הוא נדחס והנפח שלו קטן. זו הסיבה לכך שהתא שבו שוהים הנוסעים חייב להיות משוריין. אם הדופן לא הייתה משוריינת הלחץ החיצוני היה דוחס את האוויר בפנים ואת הנוסעים האומללים שיחד איתו. ההפטן הוא בלתי דחיס, זאת אומרת הנפח שלו אינו משתנה תחת לחץ. המשמעות היא שתא בצוללת שמכיל הפטן לא צריך להיות משוריין. ההפטן תומך בדופן הפנימית של הצוללת כך שהלחץ החיצוני והלחץ הפנימי על הדופן שווים. אם שני הלחצים שווים הדופן יכולה תיאורטית להיות עשויה מנייר. ההפטן גם קל מהמים כך שמיכל הפטן נוטה להציף את הצוללת כלפי מעלה. בבתיסקף ישנו תא נוסעים משוריין ותא נוסף גדול יותר שמכיל הפטן. אל הצוללת מחוברות משקולות ברזל כבדות שגורמות לה לשקוע אל הקרקעית. ברגע שהצוללים מחליטים שהגיע הזמן לעלות למעלה הם פשוט משחררים את המשקולות וההפטן מציף אותם למעלה ממש כמו כדור פורח. צלילות הניסוי של פיקארד הביאו אותו עמוק יותר ויותר עד לעומק של 4,000 מטרים בשנת 1954. הצלילות המוצלחות משכו את תשומת ליבם של אנשי הצי האמריקני וביקשו לרכוש בבתיסקף לצורכי מחקר. מי שתווך בעסקה מול צבא ארצות הברית היה ז'אק פיקארד, בנו של אוגוסט. ז'אק היה בכלל כלכלן בהשכלתו אבל הוא נדבק מהר מאוד בחיידק המשפחתי וסייע לאביו בבניית הצוללות ובאפעולתן. בסופו של דבר האמריקנים שכרו גם את שירותיו שלו כדי להפעיל את הבתיסקף שלהם, ה'טריאסטה', בשעת המבחן הגדולה ביותר שלה. הנקודה העמוקה ביותר על פני כדור הארץ היא כזכור תהום צ'לנג'ר ליד איי מריאנה באוקיינוס השקט. התהום הזה עמוק מספיק כדי להכניס לתוכו את הר אוורסט ועדיין יישארו שני קילומטרים של מים מעל פסגת ההר. השקע הזה נוצר כתוצאה מתזוזה של לוחות טקטוניים על קרום כדור הארץ. הלוח היבשתי שמחזיק את אסיה והאיים הוא קל יותר מהלוח הימי שמהווה את קרקעית האוקיינוס השקט. כתוצאה מכך הלוח הימי מתחפר מתחת ללוח היבשתי והרווח ביניהם הוא תהום צ'לנג'ר. כוונתו של הצי האמריקני הייתה לשלוח את הטריאסטה אל קרקעית התהום בעומק של יותר מ-11 קילומטרים. זהו אתגר אדיר ומסוכן מאין כמוהו. הלחץ שמפעילים המים בעומק הזה הוא יותר מטון לסנטימטר רבוע. מאז ועד היום כמעט 50 שנה לא ניסה איש לשחזר את המבצע הזה. ב-23 בינואר 1960 החלו ז'אק פיקארד ודון וולש, קצין שנבחר כדי להתלוות אליו לצלילה, במסע הארוך אל המקום הנמוך ביותר על פני כדור הארץ. הירידה נמשכה ארבע שעות ו-48 דקות. בעומק של תשעה קילומטרים נשמע לפתע פיצוץ עז. הצוללת כולה הזדעזעה. אחד החלונות כרע תחת הלחץ הנורא וקרס פנימה. למזלם של פיקארד וולש כל החלונות בצוללת היו כפולים כך שהטריאסטה המשיכה לשקוע. כשהגיעו אל הקרקעית שיחררו מספר משקולות כדי להאט את קצב הירידה ונחתו ברכות יחסית על הרצפה הבוצית. הטמפרטורה בתוך הצוללת הייתה שבע מעלות צלזיוס. השניים אכלו שוקולד כדי להחזיק מעמד. פנסים חזקים האירו את המים שמחוץ לחלון אבל אף אחד לא ממש ציפה שהטריאסטה תחזור עם גילויים ביולוגיים מפתיעים. הסברה הייתה שבקרקעית התהום אין זרמים שיביאו חמצן חדש מעומקים נמוכים יותר ולכן גם לא יהיו יצורים חיים. האמריקנים קיוו שניתן יהיה להשליך אל התהום פסולת רדיואקטיבית והיעדר הזרמים ישאיר את החומרים המסוכנים לנצח בקבר הקר והדחוס שלהם. אבל חיים היו גם היו. מבעד לחלון הבחינו שני הצוללים ביצור דמוי שרימפס, בדג קטן שוחה לו לאיטו ומדוזה שריחפה לה בשלווה. המשמעות הייתה שחמצן קיים בתהום צ'לנג'ר ומכאן שקיימים גם הזרמים שיסיעו אותו. זה היה סופו של רעיון הקבר הרדיואקטיבי. כעבור 20 דקות על התחתית הבחינו הנוסעים בסדק חדש שמתחיל להיפתח על אחד החלונות ואז הם מיהרו לשחרר את המשקולות כעבור שלוש שעות ורבע חזרו על פני השטח. ז'אק פיקארד המשיך לפרוץ גבולות ימיים גם בימים שאחרי הטריאסטה. הוא בנה צוללת גדולה שהייתה מסוגלת לשאת עד 40 איש ובשנת 1969 חבר לסוכנות החלל האמריקנית. בנאס''א רצו לבחון את הרעיון של תחנת חלל, לכן הם שלחו את פיקארד יחד עם עוד חמישה אנשי צוות לבלות חודש שלם מתחת למים כשהם נישאים על מימיו של זרם הגולף באוקיינוס האטלנטי. בנו של ז'אק, ברטראן פיקארד, המשיך את המסורת המשפחתית והיה האדם הראשון שהקיף את כדור הארץ בכדור פורח. כמובן אין לשכוח את ז'אן-לוק פיקארד, מפקד האנטרפרייז של סדרת המדע הבדיוני. כאן המקום לעצור ולומר כמה מילים על החיים במעמקי הים. החל מעומק של 100 ועד 1,000 מטר חלה צניחה מאוד משמעותית במספר המינים שניתן למצוא בים. אור השמש ומכאן שגם האנרגיה ועיקר המזון נמצאים על פני השטח, שם גם חיים מרבית בעלי החיים. בעלי חיים שחיים בעומקי הביניים, 1,000 עד 4,000 מטר, הם אלו שאנחנו מכירים כמפלצות המעמקים. דגים בעלי עיניים ענקיות, שיניים כמעט לא הגיוניות ומחושים זוהרים באור זרחני. שם גם חיים הדיונונים הענקיים שהם המקור לאגדות על דרקוני ים אצל הימאים הקדמונים. אלו יצורים דמויי תמנון שמגיעים לאורכים של עד 15 מטרים וצדים דגים אחרים באמצעות זרועותיהם החזקות. קשה מאוד, כמעט בלתי אפשרי אפילו לדוג דיונון שכזה. עיקר הידע שלנו מגיע מגויות שנשטפו אל החוף או שנתגלו בבטנם של יצורים אחרים. אנחנו יודעים שיש להם עיניים בנפח של כ-30 סנטימטר ומקור קשיח ורב עוצמה אבל שום דבר כמעט לא ידוע על ההתנהגות שלהם. החיים על הקרקעית הקרה והשקטה של האוקיינוסים הם מלחמת הישרדות של ממש. מקור המזון היחיד הוא 'שלג', שאריות של פלנקטון מיקרוסקופי שצונח מפני הים ומגיע, אם הדגים שלמעלה לא הספיקו לאכול אותו, אל הקרקעית. רוב היצורים בקרקעית משתדלים שלא לזוז כדי לחסוך באנרגיה. הם מקווים שהאוכל ייפול עליהם פשוטו כמשמעו מהשמיים. פה ושם מתרחש נס וגופתו של לווייתן מת צונחת אל המעמקים. גופה שכזה היא סיבה למסיבה לשוכני המעמקים. הם מגיעים ממרחקים גדולים כדי ליהנות מהארוחה הנדירה. השרימפסים הזריזים אוכלים את רוב הבשר, בעלי החיים האיטיים יותר ינקרו את השאריות והבקטריות ישלימו את המלאכה בתוך עשרות עד מאות שנים. הדגים שחיים בקרקעית הם לרוב אפורים או שחרחרים בניגוד לקשקשים המבריקים של אחיהם על פני השטח והיצור הנפוץ ביותר על הקרקעית הוא כנראה מלפפון הים. באופן מפתיע הוא נראה כמו מלפפון בים. הגיבורה האחרונה של פרק זה היא לא בת אדם כי אם צוללת. ה'אלבין' נבנתה בשנת 1964 ומאז ביצעה עשרות אלפי צלילות. כל חלקי הגוף שלה פורקו והוחלפו חלקם יותר מפעם אחת והיא הובילה למעלה מ-12,000 מדענים אל קרקעית האוקיינוסים. עומק הצלילה המרבי שלה, 4,500 מטרים, אינו מרשים כמו זו של הטריאסטה, אבל הציוד ההנדסי והמדעי עליה הוא מהשורה הראשונה. יש לה שתי זרועות חיצוניות, ציוד צילום מתקדם, מדי לייזר לקביעת מרחק ומדחפים שמאפשרים לה לרחף במקום ללא תנועה. האלבין קרויה על שמו של מי שהגה אותה, אלן ויין, מהנדס במכון האוקיינוגרפי וודס הול בארצות הברית. שנתיים לאחר שהושקה כבר ניצבה הצוללת בפני האתגר הראשון שלה. שני מפציצים אמריקנים התנגשו מול חופי ספרד ופצצת מימן נפלה מאחד מהם ושקעה לקרקעית. האלבין הצליחה לאתר ולהנציל את הפצצה הטבועה ללא פגע. את התגלית המדעית החשובה הראשונה שלה אלבין השיגה בדרך מאוד מאוד בלתי צפויה. בשנת 1968 בזמן שהצוללת הייתה תלויה באוויר תוך כדי הורדה למים נקרע לפתע הכבל שהחזיק אותה. אלבין צנחה למים מגובה של חמישה מטרים והחלה שוקעת במהירות כשמים החלו חודרים דרך הדלת שהייתה עדיין פתוחה. שלושת אנשי הצוות שהיו עליה הספיקו לברוח ללא פגע אבל האלבין טבעה ונעצרה בקרקעית בעומק של כ-1,500 מטרים. כעבור עשרה חודשים הצליחו המחלצים להגיע אל האלבין ולהרים אותה בחזרה על פני השטח. הצוללת הייתה מלאה במים אבל שלמה למדי. למהנדסים שבחנו אותה נכונה הפתעה מעניינת. אנשי הצוות שברחו מהצוללת בזמן התאונה השאירו מאחור את קופסאות האוכל שלהם. אחרי כמעט שנה בקרקעית המזון בקופסאות האוכל היה ספוג מים אבל משומר באופן מושלם. התפוחים שמרו על הסיסיות והחומציות הטבעית שלהם. פרוסות לחם היו מעט מלוחות אבל טריות. כמה חוקרים טעמו בזהירות בשר והעידו שהוא אכיל לחלוטין. הסיבה לשימור המדהים הזה, טוב בהרבה מכל מקרר ביתי רגיל, היא בטמפרטורות הנמוכות ובתכולת החמצן הנמוכה של המים. הגילוי המקרי הזה פתח בפני המדענים תחום מחקר חדש לחלוטין וחשף חלק מהסודות שמאחורי המטבוליזם האיטי של דגי המעמקים. לאחר שתוקנה ושופצה חזרה האלבין לפעילות. ביחד עם עוד שתי צוללות צרפתיות היא נשלחה לחקור את הרי הגעש שפזורים לאורכו של רכס ההרים המרכז אטלנטי, היכן שקרקעית הים מתרחבת ללא הרף ומרחיקה את אפריקה ואמריקה זו מזו. הממצאים של המשלחת הזו מילאו שני גיליונות מלאים של ירחון החברה האמריקנית לגיאולוגיה. התגלית הבאה של האלבין הכתה בתדהמה את כל עולם הביולוגיה. בשנת 1977 היא נשלחה אל אזור איי גלפגוס, האזור שידוע כפעיל מאוד געשית והחוקרים ציפו לגלות נביעות של מים חמימים ועשירים במינרלים ומתכות שנפלטות מבטן האדמה. אבל אף אחד לא ציפה לגלות חיים במים הרעילים והמתכתיים הללו. מה רבה הייתה ההפתעה כשהחוקרים באלבין גילו צדפות, תולעים גדולות, אצות חיים ומשגשגים במקום שאף חיה ארצית אחת לא אמורה לשרוד בו. כפי שהסתבר מאוחר יותר החיים בקרבת נביעות המינרלים אינם מבוססים על פוטוסינתזה כי אם על כימוסינתזה, ניצול המינרלים והמתכות כדי להפיק את האנרגיה דרושה לקיום חיים. לתגלית הזו ישנן משמעויות מרחיקות לכת לגבי האפשרות למצוא חיים על כוכבים אחרים במערכת השמש. אם חיים מסוגלים להתקיים בסביבה כל כך זרה ועוינת כאן על כדור הארץ, מדוע שלא נמצא חיים גם למשל באגמי המיתאן הקפואים של טיטאן או עמוק מתחת לקרקע החלודה של מאדים. שנתיים מאוחר יותר ושוב תגלית מהפכנית. על קרקעית האוקיינוס השקט גילתה אלבין ארובות מעשנות שפולטות מים רותחים בצבע שחור. הגוון השחור הוא תוצאה של המתכות שהתמוססו במים הרותחים ושהם מתעבים במגע עם המים הקרים של המעמקים. בצלילה הראשונה מדי הטמפרטורה היו מכוונים לקריאה של עד 30 מעלות והמדידה פשוט יצאה מחוץ לסקאלה. בצלילה הבאה כיוונו את המדדים בהתאם וטמפרטורת המים שנמדדה בארובות המעשנות השחורות הייתה קרובה ל-400 מעלות צלזיוס. רק בדיעבד הסתבר שהחלונות בצוללת לא תוכננו לעמוד בטמפרטורה כל כך גבוהה והמדענים בתוך האלבין לא היו מודעים עד כמה הם קרובים לאסון. גם כאן איש לא ציפה למצוא יצורים חיים. מים רעילים וגם רותחים? זה בוודאי יותר מדי. אבל לא רק שנתגלו חיים, נתברר שסביב הארובות הרותחות התפתחה מערכת אקולוגית שלמה ועשירה מאוד, הרבה יותר מגוונת מהדלילות המדברית של החיים בשאר הקרקעית. היצורים שחיים שם מכונים 'אקסטרמופילים', אוהבי סכנה. שם שכולל בקטריות, שרימפסים, דגים וגם כנראה את עומר מידן. דוגמה מייצגת לאחד האקסטרמופילים היא תולעת שמכונה 'אלבינלה פומפיאנה', אלבינלה על שם הצוללת אלבין כמובן, או בשמה השני 'תולעת פומפיי'. בעל חיים זה גורם לכל קופצי הבייס למיניהם להיראות כמו ג'נטלמנים אנגלים מנומנמים. זנבה של התולעת נמצא במים רותחים כשמונים מעלות, ראשה במים קרים של עשרים ושתיים מעלות. כל זרם טועה או תזוזה פתאומית של הארובה המעשנת ותולעת פומפיי תמצא את עצמה במסיבת ברביקיו בתפקיד המנה העיקרית. על גבה ישנה שכבה עבה של בקטריות שהתולעת מנהלת איתם יחסים סימביוטיים, היא מאכילה אותם מבלוטות מיוחדות על הגב והם מפרישים חומרים שמגנים עליה מהחום הנורא. דרך אגב מי שהוביל את מסע המחקר לארובות המעשנות השחורות היה לא אחר מאשר רוברט באלארד, חוקר האוקיינוסים המפורסם ביותר בעולם. מעלליו של באלארד יכולים למלא בקלות שני פרקים של עושים היסטוריה, אבל מכיוון שהוא כל כך מפורסם בעיקר בזכות גילוי הטיטאניק, גם כן בעזרת האלבין, אני חושב שנשאיר אותו להזדמנות אחרת. נכון להיום אלבין נמצאת עדיין בשירות פעיל כמעט 50 שנה לאחר שהושקה. למרות כל השיפורים והשפצורים שנעשו בה לאורך השנים היא עדיין מושתתת על עיצוב משנות השישים. המשמעות היא למשל שאין בה שירותים, אין חימום ולנוסעים אסור אפילו ללבוש מעילי פליז משיקולי בטיחות אש. המפעילים מתכננים להוציא אותה לגמלאות בקרוב ולהכניס במקומה צוללת חדשה ומתקדמת יותר. משנה לשנה עם זאת גוברות התהיות לגבי הצורך בצוללות מחקר מאוישות. הרובוטים הבלתי מאוישים הולכים ונעשים משוכללים וזולים יותר ונדמה שעוד מעט לא יהיה טעם להשקיע זמן ואנרגיה כדי להביא זוג עיניים אנושיות אל קרקעית האוקיינוס. בשנת 2007 התרחש אירוע נדיר. שיחת טלפון בין אסטרונאוטית בתחנת החלל הבינלאומית ומדען בבטן האלבין 4,000 מטר מתחת לפני הים. השיחה הזו היא כמובן לא יותר מאשר גימיק שיווקי גאוני של נאס''א והמכון האוקיינוגרפי בוודס הול, אבל היא גם עושה לנו משהו כאן בבטן. שני חוקרים נועזים כל אחד בגבולות המסוכנים והמרוחקים ביותר שניתן להעלות על הדעת מחליפים ביניהם בדיחות ומחמאות. את התחושה הזו אף רובוט לא יכול לייצר. עד כאן לגבי מעמקי הים. מיד נמשיך עם תוספת לפרק בנושא הגדלים העצומים של בעלי החיים במצולות, שאלת עושים היסטוריה חדשה ועוד. אבל ראשית כרגיל חסות קצרה. קריין 36:12 סיפור משפחתי. אני וצוות עושים היסטוריה נהפוך את ההיסטוריה המשפחתית שלכם לתוכנית רדיו דוקומנטרית מרתקת עם הפקה מושקעת ואיכותית בעברית וגם באנגלית. מתנה מכם לדורות הבאים. familysounds.co.il סיפור משפחתי. מתנה מדהימה שנשמרת לדורות. רן 36:37 בפרק ששמעתם לפני רגע הזכרתי את מפלצות המעמקים. אותם יצורי ענק כמו הדיונונים הענקיים שמדי פעם נתפסים במצלמותיהם של המדענים או נשטפים על החוף לאחר מותם שחיים בעומקים של 1,500 מטר ומטה. פרט לדיונונים יש עוד לא מעט יצורי ענק שמסתתרים במעמקים כמו למשל סרטן העכביש היפני שאורכו מצבת אחת לשנייה יכול להגיע ל-12 מטרים או התמנון בעל שבע הזרועות שיכול להגיע לאורך של 3.5 מטרים, שאגב אין לו באמת שבע זרועות. יש לו שמונה כמו כל התמנונים, פשוט הזרוע השמינית מתחבאת מתחת לגוף ואז זה רק נראה כאילו יש לו שבע. אבל חשוב להסביר שכשאני אומר יצורי ענק לא תמיד הכוונה בהכרח לבעלי חיים ענקיים באופן אבסולוטי, דהיינו יצורים שמגיעים לאורכים של עשרות מטרים ומשקלים של מאות קילוגרם. במקרים רבים מדובר על יצורים שהם ענקיים רק ביחס לקרובי המשפחה שלהם שחיים במים הרדודים כמו למשל סוג של סרטן בשם איזופוד. מינים של איזופוד שחיים במים רדודים מגיעים לאורכים של כמה סנטימטרים בלבד בדרך כלל בעוד שהמינים שאפשר למצוא בעומקים הגבוהים מגיעים לכמה עשרות סנטימטרים. קל יחסית להבין כיצד יכולים בעלי החיים במצולות לגדול כל כך. מכיוון שהם צפים במים הם לא צריכים להתמודד עם כוח המשיכה כמו בעלי החיים ביבשה. אבל זה שהם יכולים לא אומר שהם חייבים ולכן השאלה האמיתית כאן היא מדוע בעלי החיים במצולות נוטים להיות גדולים כל כך? כצפוי התופעה הזו שמכונה 'ענקיות המצולות', Deep Sea Gigantism, סיקרנה לא מעט מדענים לאורך השנים. אבל קשה מאוד להסביר אותה מכיוון מטבע הדברים אנחנו לא יכולים לערוך ניסויים מבוקרים כדי להוכיח או להפריך תיאוריות. גם אם אפשר לשחזר את התנאים בקרקעית הים מדובר בבעלי חיים שהתפתחו לאורך מיליוני שנות אבולוציה וזה לא משהו שאפשר באמת לחכות בתנאי מעבדה. ההשערה הראשונית של החוקרים הייתה שהתופעה הזו קשורה למה שמכונה 'חוק ברגמן'. חוק ברגמן גורס שככל שהטמפרטורה נמוכה יותר כך בעל החיים ייטה להיות גדול יותר. זה לא חוק במובן של חוק פיזיקלי כמו חוק הכלים השלובים, אפשר לומר שהוא יותר נטייה או מגמה אבולוציונית. אפשר לראות אותו בפעולה גם על היבשה. ככל שעולים צפונה או דרומה לכיוון הקטבים בעלי החיים נוטים להיות גדולים יותר. וזה נכון גם לגבי בני האדם. האינואיטים, אנשי הסאמי ושאר האוכלוסיות הילידות באזורים הצפוניים למשל הם בממוצע גבוהים וכבדים ממי שגרים בקווי רוחב דרומיים יותר. מה פשר החוק הזה? דהיינו למה שקור יגרום לבעל חיים להיות גדול יותר? לא ברור לגמרי. כנראה שיש לזה קשר לעובדה שככל שבעל החיים גדול יותר שטח הפנים שלו קטן ביחס לנפח שלו. זאת אומרת אם ניקח כדור למשל ונגדיל אותו, הנפח שלו יגדל לפי הרדיוס בחזקה השלישית אבל שטח הפנים שלו יגדל רק לפי הרדיוס בריבוע. ומכיוון ששטח הפנים קטן יחסית זה אומר שפחות חום יברח החוצה לסביבה. אבל זו רק השערה אחת ויש השערות נוספות שקשורות בנפח כלי הדם וגודל התאים, לא ניכנס לנושא הזה כרגע. בכל אופן ההשערה הייתה שמכיוון שטמפרטורת המים בעומק רב נמוכה מאוד, רק 4 מעלות בדרך כלל, זו הסיבה לכך שבעלי החיים במצולות התפתחו להיות גדולים מהרגיל. אבל מסתבר שזו רק תשובה חלקית. מחקרים הראו שגם במקומות שבהם הטמפרטורה נשארת פחות או יותר קבועה בטווח רחב מאוד של עומקים, זאת אומרת אין הפרש מהותי בין הטמפרטורה במים העמוקים והמים הרדודים יותר, עדיין בעלי החיים בעומק יטו להיות גדולים יותר. יש עוד סיבה אפשרית והיא קשורה לחוק אחר שמכונה 'חוק קלייבר'. לפי חוק קלייבר ככל שבעל החיים גדול יותר כך הוא גם יעיל יותר מבחינה מטבולית. זאת אומרת הוא מבזבז פחות אנרגיה. הדוגמה הקלאסית לחוק קלייבר הם חתול ועכבר. החתול גדול פי 100 מהעכבר פחות או יותר אבל צורך רק פי 32 יותר קלוריות ממנו. סביר מאוד להניח שחוק קלייבר משחק תפקיד חשוב בקביעת גודלם של בעלי החיים במצולות. כפי שסיפרתי לכם בפרק אין הרבה מזון במעמקים. רוב המזון מגיע בצורת 'גשם' במירכאות של פסולת אורגנית מהשכבות הרדודות יותר של האוקיינוס ולבעלי חיים גדולים קל יותר להתמודד עם מחסור במזון. הם יכולים לאגור יותר שומן לימי סגריר וגם יכולים לנוע למרחקים גדולים יותר בחיפוש אחר מזון. ואכן ידוע שבעלי החיים אלה מסוגלים לצום במשך תקופות ארוכות מאוד. למשל יש איזופוד, אותו סוג של סרטן מעמקים, שחי בגן חיות ביפן ולא אכל במשך חמש שנים רצופות. המטפלים שלו נתנו לו לאכול דג ב-2009 וזה החזיק אותו עד 2014 פחות או יותר. אבל גם המקרה הזה זו לא יכולה להיות התשובה המלאה. מחקר שנערך לפני מספר שנים בחן סוג מסוים של חלזונות וסקר את הבדלי הגודל בין החלזונות ששוכנים במים הרדודים ואלה במים העמוקים. מסתבר שבמקרים מסוימים ישנה מגמה הפוכה. מיני חלזונות גדולים יחסית במים רדודים דווקא קטנים במים העמוקים. התוצאה הזו לא משתלבת עם ההנחה שהגודל מעניק יתרון אבולוציוני במצבים של חוסר במזון. במילים אחרות אין לנו עדיין הסבר מניח את הדעת לגבי תופעת ענקיות המצולות. אחד הרמזים המסקרנים שאולי יסייעו לנו לפתור את החידה הזו ביום מן הימים היא תופעה דומה מאוד בשם 'ענקיות איים', Island Gigantism. הביולוגים יודעים מזה מאות שנים שמינים של בעלי חיים שנוטים להיות קטנים יחסית ביבשה, כמו צבים למשל, נוטים לגדול באופן דרמטי על איים מבודדים כדוגמת צבי הענק שבאיי הגלפגוס. אבל באיים מתרחשת גם התופעה ההפוכה. בעלי חיים גדולים ביבשה, כמו פילים, קטנים יותר על איים מבודדים בדומה מאוד למה שחשף אותו מחקר על חלזונות ים. במקרה של ענקיות האיים הסברה היא שההתכנסות לאיזשהו גודל ביניים באיים מבודדים היא תוצאה של לחצים אבולוציוניים מנוגדים שפועלים על בעלי החיים בו זמנית. מצד אחד היעדר טורפים שמאפשר לבעלי החיים הקטנים לגדול מכיוון שהם לא צריכים להתחבא מהטורפים, ומצד שני משאבי מזון מוגבלים שמונעים מהם לגדול יותר מדי. באותו האופן כנראה שענקיות המצולות היא גם כן תוצאה של לחצים אבולוציוניים מנוגדים. ככל שנעמיק לחקור את יצורי המצולות, תרתי משמע, כנראה שנבין טוב יותר מה הם אותם לחצים אבולוציוניים. הנה עוד סיבה טובה להמשיך ולשלוח צוללות ורובוטים אל המעמקים. עד כאן לגבי מעמקי הים. השבוע מגיע לסיומו סקר המאזינים השנתי של רשת עושים היסטוריה אז תודה רבה לכל מי שהשיבו עליו. עברתי על התוצאות הראשוניות של הסקר לגבי עושים היסטוריה ספציפית ואני כבר יכול לספר לכם שבעקבות ההערות וההצעות שלכם אני מתכוון לעשות שינויים מסוימים בתוכנית בחודשים הבאים. חלק גדול מאוד מהמשיבים כתבו לי שיש מעט מדי פרקים בנושאים היסטוריים ויותר מדי פרקים בנושאים טכנולוגיים וזו הערה חשובה, מכיוון שעושים היסטוריה תמיד הייתה עם רגל אחת בעולם ההיסטוריה ורגל אחת בעולם המדע והטכנולוגיה וכנראה שעם הזמן נטיתי קצת יותר מדי לכיוון הטכנולוגי. המשוב שלכם עזר לי להבין שהגיע הזמן לחזור חזרה לכיוון אותה נקודת שיווי משקל עם יותר תכנים בעלי אופי היסטורי. אז אחרי שקראתי את התגובות בסקר חזרתי חזרה לרשימת הפרקים העתידיים ושיניתי אותה כדי לשקף את הכיוון הזה. ואני מקווה שתוכלו לחוש בהבדל בשבועות ובחודשים הבאים. בדיוק בשביל זה יזמנו את הסקר ואני מודה מאוד לכל מי שטרחו והקדישו לי מזמנם כדי לעזור לי להשתפר. ממש ממש לא מובן מאליו. שאלת עושים היסטוריה ברוח הפרק הנוכחי, מהי חווית הצלילה שהכי זכורה לכם? זה יכול להיות מפגש עם בעל חיים ימי כלשהו, תקלה או סכנה בזמן צלילה וכל דבר אחר. אני חושב שאחת החוויות הכי זכורות אצלי היא צלילת לילה במפרץ אילת. צללתי המון באילת אבל תמיד באור יום ובפעם היחידה שיצא לי לצלול בלילה זה היה משהו אחר לגמרי. לא מעט דגים שאי אפשר למצוא אותם בכלל ביום פתאום יוצאים מהשונית בחושך, כך שמקומות שצללתי בהם עשרות פעמים ביום פתאום קיבלו אופי שונה לגמרי בלילה. חוויה מרתקת ומיוחדת במינה. מומלץ מאוד. ומה הסיפור שלכם? כתבו לנו בעמוד הפייסבוק של עושים היסטוריה. כתמיד אם אתם אוהבים את התוכנית מעוניינים לתמוך בה אתם מוזמנים להציץ בספרים שלי שזמינים בחנות שבאתר. 'פרפטום מובילה', 'האוניברסיטה הקטנה של המדעים' ו'קרב מוחות' על ההיסטוריה של הווירוסים למחשב. כל הספרים מגיעים עם הקדשה אישית ממני כמובן לכם או למי שתרצו להעניק את הספר במתנה. כמו כן עזרו לנו להבין נותני חסות לרשת שלנו. אנחנו מפיקים המון פודקאסטים לארגונים שונים שחלקם זוכה להצלחה פנומנלית. למשל Malicious Life, פודקאסט אבטחת מידע שאנחנו עושים עבור חברת סייבריזן, נמצא ברשימת 20 הגדולים בקטגוריית הטכנולוגיה באייטיונס בארצות הברית מתוך מי יודע כמה עשרות אלפי פודקאסטים טכנולוגיים שם. וגם בישראל פודקאסטים כמו 'מזון למחשבה' על חקלאות ישראלית שאנחנו מפיקים עבור חברת אמבר, ו'עושים ת'מוות' של בית הלוויות עלי שלכת הם פודקאסטים מצליחים מאוד עם אלפי מאזינים לכל פרק. האם גם הארגון שלכם צריך פודקאסט? פנו אליי: ran@ranlevi.com. עושים היסטוריה הם גיא בן נון ואיתמר סוויסא בעריכה ובהפקה, שרה סילבצקי מנהלת הקהילות ומנהלת 'סיפור משפחתי', אביב שם טוב מנהל המכירות, דני טימור המנהל העסקי, ואני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 316: פרויקט הלביא</title>
        <link>https://mat-mo.github.io/podtext/episodes/vshym-hystvryh/vshym-hystvryh-316-prvyqt-hlby.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-316-prvyqt-hlby.html</guid>
        <pubDate>9 ביוני 2020</pubDate>
        <description>Transcript for [עושים היסטוריה] 316: פרויקט הלביא from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] מארחת: תקשורת בין חיידקים - ד"ר אילנה קולדקין-גל</title>
        <link>https://mat-mo.github.io/podtext/episodes/vshym-hystvryh/vshym-hystvryh-mrkht-tqshvrt-byn-khyydqym-d-r-ylnh-qvldqyn-gl.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-mrkht-tqshvrt-byn-khyydqym-d-r-ylnh-qvldqyn-gl.html</guid>
        <pubDate>15 ביוני 2020</pubDate>
        <description>Transcript for [עושים היסטוריה] מארחת: תקשורת בין חיידקים - ד"ר אילנה קולדקין-גל from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה מהרחת. והפעם, תקשורת בין חיידקים, עם דוקטור אילנה קולודקין גל. רן לוי 00:45 שלום. השבוע אני מנסה איתכם פורמט חדש במסגרת עושים היסטוריה, פורמט שאני מכנה עושים היסטוריה מהרחת. מדי פעם בפעם אארח באולפן חוקרים, פילוסופים ואנשי מדע וטכנולוגיה לשיחות עמוקות על נושאים מגוונים. אל חשש, זה לא יבוא על חשבון הפרקים הרגילים של עושים היסטוריה, הפרקים בפורמט סיפורי, הפורמט הרגיל שלנו, אלא כמין תוספת קלילה שתאפשר לי בשאיפה גם להגדיל את תדירות הוצאת הפרקים של התוכנית, שזו בקשה שחזרה על עצמה עשרות אם לא מאות פעמים בסקר המאזינים השנתי, ואולי גם לגוון את הנושאים והתחומים שאני עוסק בהם בעושים היסטוריה. וחוץ מזה, אם לומר את האמת, זו גם הזדמנות נהדרת מבחינתי לשוחח עם כמה אנשים חכמים ומבריקים שתמיד רציתי לשבת ולדבר איתם על דברים שברומו של עולם. יש יתרונות בלהיות פודקאסטר. אז לפרק הבכורה של עושים היסטוריה מהרחת, הזמנתי את דוקטור אילנה קולודקין גל מהמחלקה לגנטיקה מולקולרית במכון ויצמן, מומחית לסוציו מיקרוביולוגיה וחוקרת בתחום התקשורת בין חיידקים. שוחחתי עם אילנה על נושא שהוא למעשה מהפכה מחשבתית אדירה שהתחוללה בעולם המיקרוביולוגיה, והיא ההבנה שחיידקים הם לא הזאבים הבודדים והעצמאיים שחשבנו שהם, אלא הם יצורים חברתיים שמנהלים תקשורת סבוכה ומתוחכמת מאוד בין חיידקים בני אותו מין, בין חיידקים ממינים שונים ואפילו עם היצורים הרב תאיים שמארחים אותם, כמונו. דיברנו על המבנים המורכבים שיוצרים החיידקים, על התמחויות וחלוקת תפקידים בתוך מושבת חיידקים, ואפילו על שאלה שהפתיעה אותי במורכבות שלה: איך יודעים שחיידק מת? נשמע פשוט, לא? מסתבר שכשזה מגיע לחיידקים הפשוטים כביכול, שום דבר לא באמת פשוט. אני אשמח מאוד אם תכתבו לי ברשתות החברתיות או למייל ran@ranlevi.com ותספרו לי אם אהבתם את הראיון או איך אפשר לשפר את הפורמט החדש לפרקים הבאים. וכמובן, אני יותר מאשמח לקבל מכם הצעות למרואיינים מרתקים שהייתם רוצים לשמוע בתוכניות הבאות. שתהיה האזנה נעימה. רן לוי 03:14 האף שלנו הוא מסוג האיברים שאנחנו לא מרבים לחשוב עליהם עד הרגע שמשהו בו משתבש. רק כשהאוויר אינו זורם בנחיריים וממלא את הריאות, אנחנו מבינים עד כמה נשימה תקינה חיונית לאיכות חיינו. בפודקאסט לעומק הרפואה נקדיש פרק מיוחד למסע במערות האף שלנו ובין כל הדברים שעלולים להשתבש. אורח הפרק דוקטור מאיר ורמן, מומחה לאף אוזן גרון וניתוחי ראש צוואר. לעומק הרפואה. חפשו את הפודקאסט באפליקציית עושים היסטוריה באנדרואיד, באתר הבית שלנו ranlevi.com ובכל אפליקציות הפודקאסטים באשר הן. מוגש כשירות לציבור מטעם חברת סאנופי. רן לוי 04:07 המאזינים שלנו יודעים מה זה חיידקים, אני מניח. לא צריך להסביר להם מה זה חיידק. אבל בתור איזושהי נקודת פתיחה, מה ההבדל בין חיידק לבין תא ביצור שהוא רב תאי כמו בן אדם? מה ההבדל העקרוני בין שני היצורים האלה? אילנה קולודקין גל 04:31 אז קודם כל זה לא רק חיידק. אתה בעצם שואל את מהו ההבדל בין יצור חד תאי לרב תאי. כי גם שמר, שהוא אינו חיידק, הוא יצור חד תאי. יש לו מבחינה מבנית הוא הרבה יותר קרוב לתא של בן אדם. יש לו אברונים קטנים שמחלקים את הדברים השונים שאתה צריך בתוך התא. כלומר, ה-DNA של שמר ארוז בגרעין כמו בתאים שלנו, ויש לו כרומוזומים כמו בתאים של בן אדם, אבל הוא חד תאי. אז אני קודם אענה מהו ההבדל בין יצור חד תאי לרב תאי באשר הוא פטרייה, שמר, חיידק. יצור חד תאי יכול לחיות לבדו. הוא יכול לחיות בצורה אוטונומית. כלומר, אם אתה תיקח חיידק אחד מתוך מושבה, מתוך קבוצה, תא בודד, תשים אותו לבד ותיתן לו מזון, הוא בעצם יתחלק ויגדל וישגשג ויביא צאצאים ולא ייפול ממנו דבר. לעומת זאת, אם תיקח תא בודד מתוך גופנו, הגוף הרב תאי, ותשים אותו במדיום, הוא לא יצליח להתחלק ולהעמיד איזשהו המשך בלי לעבור התמרה שנקראת התמרה סרטנית. כלומר, תא סרטני כן יכול להתחלק שנותנים לו מצע וליצור תרביות תאים, אבל תא שלנו אינו מסוגל. רן לוי 05:50 זאת אומרת הסרטן זה כבר שינוי עמוק מאוד מבחינת היכולת של התא. אילנה קולודקין גל 05:54 ברמה הפילוסופית זה שינוי אדיר, זה תא שמייצר איזושהי יכולת להתחלק בלי לחשוב על השלם. ולכן הוא נחשב רגרסיה. לא כל הדרך לחד תאיות, כי בכל זאת יש שם מספר מגבלות, אבל הוא כבר לא רב תאי אמיתי, הוא לא חושב על השלם. ולכן בפוטנציאל יש לשמר, לפטרייה, לחיידק את היכולת להתקיים וליצור מחדש את הקהילה מתא בודד. אבל ההבדל בין חיידק לשמר או לפטרייה זה בעצם איזשהו ארגון תוך תאי. וגם מזה ישנה איזושהי נסיגה בשנים האחרונות. אם פעם הוגדר שמר, תא של בן אדם ופטרייה כאיזשהו תא שבתוך המרחב שלו, בתוך התא יש ארגון ויש אברונים, שכולנו למדנו בתיכון - גרעין, גולג'י, מיטוכונדריה - בעצם היום ישנה ההבנה שגם בחיידקים יש איזשהו ארגון תוך תאי שפשוט המיקרוסקופים שלנו לא היו מספיק טובים כדי לראות אותו לפני 10, 20 או 30 שנה. כלומר יש נסיגה מהבחינה הזו שהשמר והחיידק מתקרבים אחד לשני קונספטואלית מבחינת איזה מבנים תוך תאיים יש להם. בשתי הממלכות ישנם אברונים. אבל ההבדל הקונספטואלי ששמר באמת יכולה להיות תרבית שמרים, ומא תא נורמלי של יצור רב תאי לא יכולה להיות תרבית בהיעדר התמרה, הוא הבדל שנשמר. רן לוי 07:15 עד לפני נאמר כמה עשרות שנים בודדות, התפיסה בעולם המדעי הייתה שהחיידק הוא באמת זאב בודד. שככה לפחות אנחנו למדנו את זה בתור ילדים שחיידק זה חי לבד. איך השתנתה התפיסה הזאת בוא נגיד ב-20 שנים האחרונות? אילנה קולודקין גל 07:34 30 או 40. אבל אני כן אסתייג. לפני מאות שנים, ומראש אמרנו שאני אמנע מלהגיד תאריכים כדי לא לטעות בהם, אז הסתכלו במיקרוסקופ לראשונה על החיידק שאותו אני חוקרת, על חיידק שנקרא בצילוס סבטיליס. הוא נקרא חיידק השחת כי בזמנו אפשר היה לבודד אותו משחת. ויש תיאור שלו כרב תאי. מי שהסתכל במיקרוסקופ לראשונה תיאר תרבית רב תאית שהוא ראה בעצם קבוצות של חיידקים מקובצים יחד וכל מיני קבוצות. וכשהתחיל מחקר אינטנסיבי במעבדה, מה שמאוד ניסו זה לבודד חיידקים. אז התחילו לגדל אותם יותר ויותר בתחליבים וזה בעצם עבר רגרסיה. התחילו לגדל אותם בכוונה כחד תאיים כדי להקל על הגנטיקה. עשו הרבה מאוד מניפולציות שבעצם נקראות ביות. כלומר כדי שחיידקים יגדלו יותר ויותר כבודדים ואפשר יהיה לחקור אותם בצורה נוחה, חיפשו את אלה שיוצרים הכי יפה תאים מופרדים אחד מהשני. ואז הצהירו עליהם כבודדים למרות שהם לא בהכרח היו בודדים אלא זו הייתה מניפולציה מעבדתית מכוונת של עשרות שנים שהגיעה לשיאה בשנות ה-30 וה-40 של המאה הזו. רן לוי 08:46 כלומר הייתה גם תפיסה כזאת ש... לא כל כך חקרו אם הבנתי נכון את הנושא הזה של תקשורת בין חיידקים. אילנה קולודקין גל 08:55 אז אני אומרת, חקרו אותו בסוף 1800 והפסיקו לחקור אותו במאה ה-20 כי ככל שהגנטיקאים יותר ויותר נכנסו לתחום, הם העדיפו לעבוד על זני מעבדה מבוייתים. יותר קל לעשות להם גנטיקה ויותר קל לחקור אותם כשהם כולם מתנהגים אותו דבר. ואז התפיסה הזו של חיידקים כיצורים בודדים הגיעה אחרי התפיסה שלהם כרב תאיים. פשוט השתלטה. רן לוי 09:17 מה ההבדל בין חיידק מבויית לחיידק פרא בטבע? אילנה קולודקין גל 09:22 ההבדל בין פודל לזאב. איבוד של תכונות בסיסיות המקנות לו יכולת לשרוד בתנאים היותר תחרותיים בטבע לטובת חלוקה מהירה או נוחות גידול. ולכן מדובר באיבוד תכונות. הדוגמה הקלאסית היא בעצם החיידק אי-קולי, אשריכיה קולי. אחת הסיבות שאני נניח נורא רציתי לחקור חיידקים, ילדותית ככל שהיא תהיה, שהיה ספר ביולוגיה שקראתי בתיכון באנגלית, הייתה תמונה נורא יפה של חיידק אי-קולי וסראציה, שזה מין דומה אבל אדום, שמזדווגים. שמקיים רבייה זוויגית ואז רואים את האיבר של האי-קולי נשלח לסראציה ואת ה-DNA עובר בפנים. תמונה משנות ה-60 שהיא תמונה מהממת ביופיה. רן לוי 10:09 שני חיידקים שמעבירים ביניהם מידע גנטי דרך... את מתארת משהו שכמו צינור כביכול שדרכו זה עובר? אילנה קולודקין גל 10:15 צינור. בדיוק. שזו פשוט תמונה יפהפייה שהצליחו להשיג אותה כבר עם הגילוי של מיקרוסקופים האלקטרונים הראשונים. היא נורא יפה. הדבר הראשון שקרה בזני המעבדה של אשריכיה קולי זה אובדן של האברון שמאפשר להם לעשות את העברה הזוויגית הזו כי מבחינה גנטית הדבר האחרון שאתה רוצה בחיידק המעבדה שלך זה יכולת להזדווג. היא לא עוזרת, אתה רוצה שמהם כולם יעשו רבייה אל זוויגית זהים. רן לוי 10:39 כי היא משנה את החיידק בצורה שאולי לא דטרמיניסטית מבחינתך אני מניח, נכון? אילנה קולודקין גל 10:44 נכון. ואז כשאתה עושה מוטציה אולי הוא ירכוש לו בטעות מאיזשהו חיידק סראציה שעבר תכונות אחרות ממה שרצית וזה מאוד מסבך את המערכת הגנטית. אז הדבר הראשון שקורה בביות זה אובדן של האברון הזה שהוא גם נחוץ לאיזושהי אדהזיה למארח שלו. רן לוי 11:00 אדהזיה זאת אומרת החיידק צריך בשביל להידבק למקום שאליו הוא צריך להיצמד כאילו. אילנה קולודקין גל 11:06 נכון. וגם להידבק לחיידקים אחרים וליצור קהילה. אז הוא איבד ביחד עם האברון הזה שאגב זה הרבה מאוד גנים, הוא איבד המון תכונות בסיסיות וזה היה הדבר הראשון. זה מאוד הקל על הגנטיקאים. אבל עכשיו יש לך חיידק שבטבע יודע לעשות רבייה זוויגית ולקחת חומר גנטי, יודע להידבק למארח, יודע להידבק לחיידקים אחרים, ואין לו את כל שלושת התכונות הנורא בסיסיות האלה. שינית לו לגמרי את אורח החיים. אבל באותה מידה היה ואתה מתמודד עם זאב, לא נורא כיף לגדל זאבים בבית מכל מיני בחינות. והתהליך הראשון היה לבחור בעצם באיזשהו תהליך של רבייה בלי להבין מה אתה עושה, שאגב זה מה שעשו גם בחיידקים בהתחלה, לא באמת ידעו מה הם עושים בחוץ, הזנים הכי הכי מתאימים לגידול במעבדה. אתה תיקח את הזאב הכי נוח, הכי צייתן, הכי פחות תוקפני ואז תרבה אותו עם עוד זאב פחות וכן הלאה. אז זו בעצם סלקציה על ידי רבייה בררנית. רן לוי 12:03 ובאיזה שלב במאה ה-20 הבינו בעצם שאנחנו מאבדים משהו חשוב במחקר כשעובדים רק עם חיידקים מבוייתים? אילנה קולודקין גל 12:13 אז אני חושבת שהביות דווקא הגיע כנושא ממש ב-10 או 20 השנה האחרונות, כפי שאמרת עם ההתחדדות של השיטות הגנטיות. כאשר אפשר היה לרצף זנים שאתה מבודד מהבר, מריאות של חולה, מעור של בני אדם, מביוב לעומת זני מעבדה וראו את כל האובדנים האלה גם לא ידעו לתארך אותם שהופיעו לאט לאט ואתה יכולת לחזור על זנים קפואים ולראות מתי זה קרה. אז זה דווקא הגיע ממש עם התפתחות של הריצוף של כל הגנום שיכולת להוכיח מה בדיוק קרה. התפיסה שלהם כרב תאיים היא דווקא הגיעה מזני המעבדה כי אחד הדברים שהם לא איבדו זה את היכולת לתקשר אחד עם השני. והיא נשמרה בזני מעבדה. כל הדברים שדיברנו עליהם רבייה זוויגית, אחיזה פיזית אחד בשני, אחיזה במארח... רן לוי 12:59 זה נעלם. אילנה קולודקין גל 13:00 זה נעלם. אבל תקשורת נשמרה. והם... כי לחיידקים באופן בסיסי הם כמעט לא יכולים להתקיים בלי תקשורת בהרבה יותר תנאים משלא יכולים להתקיים בלי רב תאיות במלוא הווייתה ואולי נוכל לדבר על זה אחר כך. כי רוב ההתנהגויות הבסיסיות שלהם מבוקרות על ידי תקשורת בגלל מגבלות של גודל וקפסיטי (Capacity). זה אומר שהיה ואתה חושף חיידק, ואנחנו עושים את זה עם שמרים כל הזמן, למצע מזון שנדרש אנזים כדי לעכל אותו. שבאמת הדוגמה הקלאסית זה התססה. שהם נחשפים לחלבון שהוא לא יכול להיכנס דרך הדופן שלהם והם זקוקים לאנזים כדי לעשות לו איזושהי איזשהו פירוק ראשוני. וחיידק אחד מייצר איזשהו אנזים, ויש חלבון בחוץ. החלבון הוא הרבה... לא מתפרק על ידי הכמות של אנזים שחיידק בודד יכול לייצר. רן לוי 13:54 זה לא מספיק. אילנה קולודקין גל 13:56 זה לא מספיק. פשוט יצור נורא נורא קטן. ולכן דרושה מסה קריטית של חיידקים על מנת לפרק את החלבון בחוץ. הם לא מתחילים לייצר את האנזים עד שהם לא סופרים בחישת מניין שיש מספיק חלבון בחוץ. רן לוי 14:08 או. אז זה אני חושב בדיוק הזמן לדבר בעצם על אותם מנגנונים בחיידקים שמאפשרים להם לתקשר אחד עם השני. הזכרת חישת מניין. או אם אני זוכר באנגלית Quorum Sensing זה הביטוי הנכון באנגלית? הלוואי ואני מבטא את זה לא נכון. Quorum Sensing זה הביטוי הנכון, עד כמה שאני מבטא אותו נכון. אנחנו מקווים. גם כדובר. מה זה חישת מניין? חישת מניין? אילנה קולודקין גל 14:32 זה ספירה. בצורה הכי פשוטה. ובעצם יש היום חידוד של זה. אבל לפחות בהתחלה הבינו שכדי לייצר משהו שנקרא Common good, כלומר משהו שכל החיידקים משתמשים בו, ושמסה קריטית נדרשת ליצורו, כלומר חיידק בודד לא יספיק, החיידקים מוודאים שיש מסה קריטית של חיידקים מסביבם. רן לוי 14:55 איך הם עושים את זה בלי עיניים ומה שאנחנו רגילים בחושים שלנו? אילנה קולודקין גל 15:02 אז אני מאוד שמחה שאמרת עיניים. חיידקים לא יכולים מן הסתם לראות, צריך לצורך זה מנגנון עצבי מורכב יותר ממה שיש להם. הם יכולים לטעום ולהריח כי זה דברים הרבה יותר בסיסיים. כלומר הם יכולים לחוש מולקולות קטנות שמאוד דומות למולקולות שנותנות למזון את הטעם שלו והם יכולים להריח מולקולות שנמצאות בטווח באוויר. וזה פשוט דורש פיתוח של איזשהו חלבון שיודע לזהות את המולקולות האלה. ויש פה עניין של סף. כאשר יש מספיק מולקולות בסביבה, הם יקשרו למספיק רצפטורים. רן לוי 15:35 בואי שנייה נראה שאני מבין. זאת אומרת כל חיידק באופן טבעי פולט מולקולות מסוימות וברגע שחיידק בודד בפני עצמו מרגיש שיש כמות מולקולות כאלה בסביבתו שאומרות לו שיש הרבה חיידקים בסביבתו שפולטים את המולקולות האלה, עכשיו הוא מבין שהוא יכול לבצע פעולה מסוימת. אילנה קולודקין גל 15:55 נכון. ויש מספר התנהגויות מאוד בסיסיות שחלקן נחוצות להישרדות שתלויות ביכולת של חיידקים להרגיש שיש לפחות את בני המין שלהם או מינים דומים סביבם. ותן לנו דוגמאות קצת לאותן התנהגויות שבאות לידי ביטוי רק שיש מספיק חיידקים לצורך העניין. אז אחת מההתנהגויות היא באמת יצירת אנזימים, בעיקר כדי לפרק חומרי מזון שהם גדולים ומורכבים מכדי שהחיידק יצליח לפרק אותם ודורשת הפרשה החוצה של חלבון פעיל. מאותה סיבה הם גם סופרים שיש מספיק מבני מינם סביבם כדי להפריש טוקסינים. כי אם חיידק בודד מפריש טוקסין, מנסה בדרך כלל לגנוב מזון מהמארח שלו, לא להרוג אותו, למרות שהתוצאה דומה. אבל הוא מנסה לגנוב מזון מהמארח שלו, הוא מנסה להפריש איזה רעל למארח שלו כדי שהתאים שלו יתפוצצו ויתנו לחיידק קצת יותר חומרי מזון. וחיידק בודד מפריש את זה, החיידק נורא קטן, המארח נורא גדול. מה שחיידק בודד יפריש לא יספיק. ולכן גורמי אלימות הם גם מבוקרים על ידי איזושהי חישת מניין שיש מספיק פתוגנים שיודעים להפריש את הרעלן הזה מסביבי. גם אני אפריש את הרעלן הזה כי אחרת אני מפריש אותו ובעצם שום דבר לא חוזר אליי. ההתנהגויות היותר חיוביות מהבחינה הזו זה התנהגויות של בניית קהילה. אם אני אנסה להפריש חומרים, חומרי דבק, חומרי בנייה שנחוצים לבניית בניין אבל אני לבד, אז אני לא אכלס את כל הבניין וגם יותר מזה יכול להיות שחיידקים אחרים ינצלו את זה ואולי בכלל... בדיוק. ואני מעדיפה שמספיק מבני מיני... רן לוי 17:33 אני תכף נצלול לעומק של הנושא הזה של בניית מבנים על ידי חיידקים, שזה אחד מהנושאים הכי מרתקים שאני נתקלתי בהם ממה שאת עושה. אבל בואי נדבר על עוד דרכי תקשורת חוץ מחישת מניין. יש עוד דרכי תקשורת? אילנה קולודקין גל 17:48 יש הרבה, אבל אני כן אגיד שבעצם אפילו כשאנחנו חושבים על עמידות לאנטיביוטיקה, שזה נושא נורא בסיסי, הרבה מאוד מהעמידויות שאנחנו מכירים הם בעצם מתווכות על ידי אנזימים. חלבון שמפרק את האנטיביוטיקה. הדוגמה הקלאסית זה בטא-לקטמאז. אנחנו צורכים פניצילינים בכל הדורות בכמויות עתק. הפניצילינים מפורקות על ידי אנזים שנקרא בטא-לקטמאז. גם שם חיידק בודד יש לו את היכולת לייצר את האנזים שיפרק את האנטיביוטיקה אבל מצד שני זה לא יספיק. אז אפילו עמידות לאנטיביוטיקה בסופו של דבר מתווכת על ידי חישת מניין לגבי העמידות שקורה אנזימטית. הם צריכים מספיק מסביבם. רן לוי 18:27 זאת אומרת שאם יש גוש או צוות של חיידקים... תכף נדבר על מושבה וכדומה ואיך זה בא לידי ביטוי. אבל מושבה של חיידקים אינהרנטית תהיה יותר עמידה בפני אנטיביוטיקה מעצם זה שהם מסוגלים להילחם בה בצורה יותר יעילה. אם... אילנה קולודקין גל 18:41 היא תהיה אינהרנטית יותר עמידה והיה והחיידקים הספציפיים האלה מחזיקים בתוכם את הגנים האנזימים שיכולים לפרק אנטיביוטיקה, שזה אגב לא מחויב המציאות. ואותם אנזימים לרוב הם יוכלו לעבור מחיידק אחד לשני ברבייה זוויגית. כלומר אם הם יבחרו לרכוש אותם מהחיידקים סביבם, אז ליותר חיידקים יהיו האנזימים האלה. מה שאומר שגם העמידות לאנטיביוטיקה בהגדרתה היא התנהגות חברתית. אתה רוכש אותה ברבייה זוויגית אם אין לך אותה בהרבה מאוד מקרים. רן לוי 19:09 זה פשוט עולם שלם שנפתח לי אישית בראש לגבי האופן שאני מסתכל על חיידקים. פשוט לא עלה לי אף פעם בראש שחיידקים כקבוצה יכולים להילחם במישהו מזיק מבחוץ. מגניב. אילנה קולודקין גל 19:23 אבל אמרתי שכשאתה חושב על המנגנוניות של זה, זה פשוט איזשהו פספוס קונספטואלי של הספרות. כי כשאתה חושב שהעמידות לרוב מתווכת על ידי אנזים, משהו שאנחנו יודעים, ושחיידק בודד לרוב לא תהיה לו את היכולת לייצר מספיק אנזים להתגבר על כמות האנזי... האנטיביוטיקה שלוקח מארחו, אז נראה נורא הגיוני שזה יהיה מתווך על ידי קבוצה של חיידקים ושיהיה לזה קשר לכמות החיידקים. אז חישת מניין התחילה כמשהו מאוד קלאסי שאתה סופר את בני מינך. עם הזמן התחילו להבין שחיידקים הם קצת יותר מורכבים. הם גם סופרים את אלה שקרובים להם ולא זהים להם. כלומר מינים קשורים. ויש להם את היכולת אפילו לספור את כל החיידקים בכל מצב נתון. כלומר יש מולקולות... רן לוי 20:04 גם חיידקים שהם לא מאותו המין בכלל. אילנה קולודקין גל 20:07 נכון. ומדובר בכמה רמות של דיאלקטים. דיאלקט אומר יש לי מולקולת תקשורת ויש לי רצפטור לאותה מולקולת תקשורת. האם המולקולת תקשורת הזו מיוצרת רק על ידי החיידקים הדומים לי? או האם ישנה מולקולת תקשורת שהרבה מינים בלתי קשורים מייצרים אותה ואז בהכללה מאוד גסה, והיה ואני חיידק, אני מייצר אותה. ואז אני סופרת מספר החיידקים. ובאמת יש רמות שונות של דיאלקטים. בדרך כלל חישת מניין זה באמת לאלה שהם זהים לך. אבל זה הולך ומתפשט לתקשורת באופן כללי. שפות ספציפיות, פרטיות, שמורות למין. שפות אוניברסליות של חיידקים. יש לחיידקים יכולת לספור תאים של המארח שלהם. במצבים של סימביוזה. אפילו הם יכולים למדוד את רמת הסטרס של המארח שלהם ולהחליט שאם המארח יותר מדי במצב הכרה, במצב סטרס, אולי זה רגע מצוין לגנוב ממנו... לנסות להרוג אותו. רן לוי 20:59 אז דיברנו על חישת מניין. עובדת על מולקולות שונות ומשונות אבל זה הבסיס שלה. חיידק... יצור מפריש משהו ואז היצור האחר בודק את הריכוז של אותן מולקולות. חוץ מחישת מניין, האם יש עוד דרכי תקשורת עקרוניות בין חיידקים? אילנה קולודקין גל 21:17 אז שוב, יש חומרים נדיפים. הם נקראים Volatiles, שזה בעצם ריח. זה קצת אחרת כי לא תמיד יש קורלציה בין הריכוז שלהם באוויר לכמה החיידקים באמת מייצרים. חיידקים בהחלט מריחים אחד את השני ממרחקים. יש חישה שהיא חישה פיזית כאשר החיידק נוגע בחיידק אחר. בעצם משטח נדבק למשטח. ישנם רצפטורים על גבי המשטח שמזהים... מדברים גם על יכולת להבדיל בזהות העצמית של החיידק. כלומר האם החיידק שנגעתי בו הוא לגמרי זהה אליי? או שישנה וריאציה? עד לרמה של חיידקים שהם בני אותו מין אפילו אבל בודדו משני שיחים שונים. האם באמת הם מבדילים שהם לא בודדו מאותו שיח והדבר הזה קיים והוא כן מחייב חישה יותר מדויקת כי מייצרים אותן מולקולות של משטח מול משטח. מישוש. רן לוי 22:08 ויודעים לזהות כאילו ש... עד לרמה כזו כאילו? אילנה קולודקין גל 22:12 הם יודעים לזהות. בהחלט כן. יש היום יותר ויותר משפחות של זהות עצמית בחיידקים שאתה לא רק מזהה את המין, אלא אם הוא קרוב משפחתך מדרגה ראשונה או דרגה שלישית, שזה בדרך כלל אומר האם בודדת בדיוק מאותו בית גידול או מהשיח ליד. והם לדוגמה ישחו בצורה קולקטיבית רק עם אלה שבודדו מהשיח שלהם אבל לא מהשיח ליד. הם יהיו מוכנים אולי ליצור בית עם אלה שבודדו עם השיח ליד אבל לא בטוח שישחו איתם. רן לוי 22:41 יש להם את הגבולות שלהם. אילנה קולודקין גל 22:42 יש להם את הגבולות שלהם. עד כמה הם רוצים ליצור היכרות אינטימית. ישנו כמובן את אותו אברון שדרכו הם מקיימים רבייה זוויגית שלרוב חיידק אחד מייצר אותו ומחפש חיידק שדווקא אין לו אותו. כי המידע הזה מקודד על ידי פלסמיד. מידע גנטי שיכול לעבור מאחד לשני. רן לוי 23:02 פלסמיד נאמר זו אם אני זוכר נכון עיגול קטן של DNA סגור בתוך עצמו. אילנה קולודקין גל 23:08 נכון. שמכיל פחות אינפורמציה מאשר כרומוזום של חיידק. אבל זה בעצם לולאה כזאת. איזשהו אברון שמחפש קולטן מסוים על פני השטח. אז שוב זה חוש מישוש אבל הוא ממש יש לו... איזשהו דברים מסוימים שהוא מחפש על פני השטח של החיידק המקבל כדי לראות אם הם קיימים. ולא כל אחד בהכרח ייצור את הקשר הזה בין החיידק שיכול לתרום פלסמיד לחיידק שמקבל אלא בעצם יש איזה הליך של ברירה שנוצרים הרבה זוגות ורק חלקם יעבירו את הפלסמיד. רן לוי 23:42 זה משהו כמו שאנחנו מכירים אצל בעלי חיים מורכבים יותר שהנקבה בוחרת את הזכר שהיא מוכנה להזדווג איתו. זאת אומרת יש פה ברירנות מסוימת מבחינת חיידק מעדיף חיידק. אילנה קולודקין גל 23:55 יש ברירנות מסוימת והיא אכן נמצאת ברמה של החיידק המקבל. וראו את זה. רן לוי 24:02 אה, זאת אומרת החיידק המקבל לא מוכן להזדווג במירכאות עם כל אחד. אילנה קולודקין גל 24:07 באותם מחקרים שהסתכלו על זה ברזולוציות גבוהות, ראו... ראו שנוצרים הרבה צמדים אבל לא תמיד זה עובר ולרוב היה הסבר באיזושהי וריאציה גנטית בחיידק התורם וזה מה שחסר לי. זה אומר שאם יש חיידק מקבל יחיד הוא לא מוכן לקחת את האינפורמציה הגנטית מכל אחד. אז בהכללה מאוד גסה הייתי אומרת שלחיידקים יש את חוש הטעם, הריח והמישוש בצורה אקוויולנטית לגמרי ל... לכל יצור שאנחנו מכירים. ישנו דיון אמיתי אם יש להם חוש שמיעה. האם מרגישים וריאציות של ה... תזוזות של האוויר. רן לוי 24:40 אוי, מעניין. אף פעם לא חשבתי על זה. אילנה קולודקין גל 24:42 חוש השמיעה הוא מכני. יש עבודות מאוד יפות, שוב מהארץ, מתל אביב, שמראות שאולי צמחים שומעים. אז אותו הדבר בחיידקים. בסופו של דבר שמיעה היא קלט של איזושהי תנודות של האוויר ולכן היא קלה לביצוע. רן לוי 24:55 יש אברונים בחיידק שחושבים שהם מקבילים של שערות באוזן הפנימית שלנו? של שמיעה? אילנה קולודקין גל 25:04 אז שוב בצמחים יש עבודה מאוד יפה מתל אביב שמדברת על זה. אין גם בצמחים את הרצפטור המדויק שהוא מקביל לשערות ובטח שאין לחיידקים. אבל בתיאוריה זה ישים. אתה מדבר על היכולת לקלוט תנודות מכניות קלות של האוויר ויש המון רצפטורים מכניים בחיידקים. אבל זה לא קיים בצורה מבוססת ספרות כאשר שמיעה, מישוש וריח זה כבר חושים שיש להם בצורה מבוססת ותואמת ספרות. ראייה היא כנראה העיבוד מידע הכי מורכב. ולחיידקים יש רצפטור עם יכולת לזהות אור. גם אור כחול, אבל זה לאו דווקא ראייה. אבל הם בהחלט יכולים לזהות אור. אומרים שחיידק בשם ליסטריה שהוא חיידק מזון לדוגמה יודע... מאקטבת הגנים של האלימות שלה בתגובה לאור הכחול שנדלק במקרר שאנחנו סוגרים. הסיבות לא ברורות ואין ספק שהם לא התפתחו כדי לזהות מקרר. אבל ביותר ויותר חיידקים נמצאים רצפטורים לאורך גל מסוים שמשנים את ההתנהגויות שלהם ואני לא חושבת שאפשר לקרוא לזה ראייה אבל אתה יכול להגיד שזו איזושהי הדמיה גסה שלה. רן לוי 26:12 תשמעי, האושר של מה שאת מספרת לי עכשיו על ההתנהגויות ועל דרכי ההתקשרות זה משהו ש... לא חושב שנתקלתי בו אף פעם. זה מרתק. אני אתן פה את השאלה של נועם הדר מאזין שלנו, שביקש לשאול אותך מה הכי חיידק... הכי רחוק שחיידקים יכולים לתקשר בינם לבין עצמם. מה טווח המרחקים שאנחנו מדברים? מיקרונים? סנטימטרים? אילנה קולודקין גל 26:37 אוקיי. אז אני כן אגיד שבצורה יחסית לבן אדם אז הם הרבה יותר טובים בטווח תקשורת בהינתן שלא המצאנו עד כה את הטלפון והטלגרף מבחינת החיידקים. מדברים על מרחקים של סנטימטרים כולל Nanowires שזה חוטים שאפילו מובילים חשמל בין חיידקים. רן לוי 26:58 חשמל בין חיידקים? אילנה קולודקין גל 27:00 מדברים על רשתות שדרכן חיידקים מעבירים חשמל. אבל זה סנטימטרים. כלומר אין מטרים בחיידקים. רן לוי 27:07 עזבי את המרחק, עצם זה שמסוגלים להעביר ביניהם חשמל. איך דבר כזה יכול לעבוד בין חיידקים? אילנה קולודקין גל 27:12 באותה מידה שעובד אצלנו. על ידי סידור מטענים על לדוגמה הפיילי הוסכרו כאברון שמסוגל לסדר עליו מטענים ולהעביר חשמל בין חיידקים. אז בהחלט חיידקים יכולים להעביר ביניהם מידע לסנטימטרים. מצד אחד זה לא מרשים ביחס ליכולת שלי לצעוק ושאתה תשמע אותי במרחק של ארבע חמש מטר. ארבעה חמישה. מצד שני אנחנו כן מדברים על סקאלות ביחס לגודל של החיידק שתורם. אז אם חיידק גודלו שני מיקרון והוא מסוגל לתקשר על פני סקאלה של סנטימטרים, מספר סנטימטרים, אנחנו מדברים על הייתי אומרת מיליונים. רן לוי 27:48 זה כמו בן אדם אם אני עושה את ההקבלה הגסה, מאות מטרים עד קילומטרים של שהיינו מסוגלים לצעוק בהם ביניהם בניהם בכיף. אילנה קולודקין גל 27:57 ולכן זה מאוד מרשים. כי אם אתה מדמיין אותנו צועקים, אנחנו לא נגיע לקילומטרים. אנחנו נצטרך להמציא אמצעי תקשורת. אז מבחינה זו אני לא בטוחה עד כמה הם רחוקים מחיות יותר מפותחות מבחינת סדרי הגודל. רן לוי 28:11 זהו, אני חושבת שהתפיסה שאת מעבירה פה אצלי בכל אופן ששינתה זה ההבנה שחיידקים, זה שהם קטנים ולא רב תאיים כ... בסגנון שאנחנו מכירים, לא אומר שהם לא מתוחכמים. אילנה קולודקין גל 28:27 אבל אני אטען שכאשר אתה אומר שהם לא רב תאיים כמונו אני מעולם לא אמרתי את זה. אני אמרתי שיש להם יכולת לחיות, להקים ולהתחיל מחדש מתא בודד ולתאים של יצור רב תאי קנוני אין את היכולת לעשות את זה. עכשיו השאלה היא איך אתה מגדיר רב תאיות. אני אטען שרב תאיות מוגדרת כאיזושהי פונקציה של התמיינות שבהם נוצרים סוגי תאים מאוד מומחים לתפקיד מסוים. כלומר כל התאים שלי יש להם אותם מידע גנטי ואף על פי כן חלקם הם תאי כבד, חלקם הם תאים של עין, חלקם הם תאי אוזן והיכולת שלהם לתפקד כיחידה... היכולת שלי לתפקד כיחידה מושגת על ידי קואורדינציה של פעולות בין כל התאים שלי. ומבחינתי כאשר מגדירים רב תאיות בצורה כזו חיידקים בצורה שאני אוהבת לחקור עונים לה. כלומר הם ממוינים, יש סוגי תאים שונים שמכילים אותם מידע... אותו מידע גנטי אבל יש להם התנהגויות שונות ותפקידים שונים בתוך המושבה. ויש קואורדינציה בין סוגי התאים השונים האלה כדי שהמושבה תצליח לתפקד. רן לוי 29:30 או. אז זה מביא אותנו באמת לנושא הבא שזה מושבות של חיידקים. אז קודם כל רק בשביל לסדר לעצמי את המונחים בראש. דיברנו מקודם על קבוצות של חיידקים, כמו קבוצה של חיידקים ששוחות ביחד. יש הבדל עקרוני, נכון? בין קבוצה של חיידקים למושבה של ממש. אילנה קולודקין גל 29:49 אז מושבה זה אחת הצורות שבה אנחנו אוהבים לחקור רב תאיות בחיידקים כי זה נוח. אז מה זה מושבה? מה מאפיין אותה? אז אני אגדיר מושבה ואז אני אגיד מדוע לא צריך להגביל את הרב תאיות של חיידקים למושבה. קודם כל יש מושבות גם שאינן רב תאיות. לדוגמה כאשר אתה לוקח חיידק מבויית, התאים שלו יתחלקו על גבי מוצק, יצרו איזושהי מושבה. כל התאים יהיו בגדול זהים אחד לשני מבחינת הגנים שמבטאים עד שייגמר להם המזון ואז יש סיכוי טוב שחלקם יהפכו... יבטאו סט של גנים שהם אופייניים לחיידקים מורעבים. אבל לאו דווקא יהיה פה איזה חלוקת עבודה במרחב חלוקת עבודה במרחב שהיא מאוד מאוד מכוונת מטרה. רן לוי 30:33 זאת אומרת אם את מתארת פה איזה מצב שסך הכל החיידקים חיים ביחד באותה סביבה פיזית אבל הם עדיין זאבים בודדים יחסית ב... ברמת שיתוף הפעולה ביניהם. אילנה קולודקין גל 30:44 לאו דווקא. יכול להיות שישתפו פעולה, לא תהיה התמיינות. כאשר אתה מגדיר גם בעובר, התאים מתחלקים... אתה יודע יש בהתחלה את העובר המאוד ראשוני, שמונה תאים, 16 תאים, 32 תאים. אתה מתחיל... זה מתחיל להיות התפתחות עוברית כאשר אתה ממש רואה התמיינות. אז אני חושבת שנקודת המפתח לרוב היצורים הרב תאיים שאנחנו מדמיינים זה באמת שיש סוגי תאים מאוד מאוד שונים, מאוד מאוד מובחנים, שיוצרים רקמות מאוד שונות ומובחנות אחת מהשנייה שעושות פונקציה. מושבה זה פשוט תיאור מאוד פרימיטיבי לחיידקים שנמצאים על מוצק. זה לא דווקא תיאור של רב תאיות. אבל כאשר אתה לוקח חיידק שאינו מבויית, זן בר מהעלה, מהשורש, מהמעי, מריאה של חולה - מצבים מצערים במיוחד - ונותן לו את התנאים האופטימליים, יש לו נטייה ליצור על מצע מוצק מבנה תלת מימדי בגודל של איזה מטבע. שוב, בהינתן שחיידק הוא מיקרון ומטבע הוא מספר סנטימטרים, אנחנו מדברים על המון חיידקים. מיליארד. 10 בעשירית. כאשר יש להם גם נטייה ליצור מבנים מאוד מאוד מורכבים כי קשה לחיות על מצע מוצק ולהגיע למספר של מיליארד חיידקים. רן לוי 31:56 אז זאת אומרת שאם אני מבין נכון, מה שמאפיין מושבה זה גם ההתמחויות של החברים בה. אילנה קולודקין גל 32:03 מה שמאפיין מושבה ממוינת. אוקיי? כי ישנן מושבות לא ממוינות, הם פשוט לא יגיעו למגודל של מטבע של 500 קומות שזה מספר החיידקים לגובה. ולכן הם לא ממצות את פוטנציאל הגידול שלהם. רוב מי שיוצר מושבות לא ממוינות זה באמת זנים מבוייתים. או חיידקים ששמת אותם על תנאים לא אופטימליים מבחינתם. אבל אם תשים חיידק מעי על איזשהו מצע מזון שמשחזר את המעי, תהיה לו נטייה ליצור מושבה ממוינת. ואז אנחנו מדברים כבר על מצב שחיידקים שהתחלת מחיידק שהרקע הגנטי... שבעצם התחלת מחיידק בודד. הוא יצר 10 בעשירית תאים על ידי חלוקות עוקבות, אבל בעצם כל שכבה יש לה פונקציה שונה. ושוב בחיידק החביב עליי שהוא חיידק שורשים אבל מבינים אותו היטב והוא פשוט נורא ייצוגי במיקרוסקופ. הוא נורא גדול, הוא נורא יפה, הוא נורא ידידותי לעבודה. אפשר לראות בעצם 20, 30 סוגי תאים מתוך מה שידוע לנו כיום. כאשר אחד הדברים המגבילים אותנו זה היכולת להגיע לריצוף הטרנסקריפטום, הגנים שבאמת מבוטאים מתוך הפוטנציאל הגנטי ברמת תא בודד בחיידקים. אין לי את היכולת עדיין לבדוק ברמת התא בודד איזה גנים מבוטאים. רן לוי 33:16 זאת אומרת את יודעת שהם ממוינים, קצת קשה לך עדיין לזהות למה כל אחד ממוין. אילנה קולודקין גל 33:23 ואני יכולה להגיד את זה בצורה מאוד גסה. כלומר אני יכולה להגיד שחלק מהתאים הם שחיינים כי יש להם אברון שמסייע להם לשוט ורק הם מבטאים אותו. אז נניח יש את הבנאים שיבנו חומרי בנייה ויש לנו את אלה שייצרו את האברון לשיט, אלה התאים שיודעים לנוע במרחב אלה תאים שיודעים אולי להתפשט אם דוחפים אותם אבל הם לא יודעים באמת לשחות. ויש לי לצד זה גם תאים שיודעים לבטא אנזימים שבעצם יודעים להרוס חלק מהרקמה. והם נקראים כורים. אז יש לנו כורים, שחיינים, בנאים, נבגים שזה התא הדומיננטי. תאים שיודעים לקחת DNA מבחוץ ומשנים את הממברנה שלהם בהתאם וכן הלאה. כלומר אני יכולה על ידי דווחים להתנהגויות שסותרות דווחים אחרים להגדיר כבר בנוחות מאוד רבה כעשרה סוגי תאים לפחות, לפעמים עד 20, תלוי עד כמה אתה מתקטנן אם תא מבטא עם שני... את שתי ההתנהגויות בו זמנית, האם הוא שונה מתא שמבטא רק התנהגות אחת כי ישנן התנהגויות שאפשר לבטא בו זמנית. ויש כאלה שלא. רן לוי 34:25 אם אני לא טועה העבודה העיקרית שלך מתמקדת בסוג מסוים של מבנים שנקראים ביופילמים. ביופילם, מה זה ביופילם? אילנה קולודקין גל 34:33 באופן בהגדרתו אומר פילם, שמה זה פילם זה די אינטואיטיבי, זה מספר שכבות של חומר שנוצר על ידי יצור חי. רן לוי 34:41 איפה אנחנו מוצאים בטבע ביופילם? אילנה קולודקין גל 34:43 הטענה היא שבכל מקום. אם זה מספר שכבות שנוצרות על ידי יצור חי ואני ספציפית חוקרת חיידקים, על גבי שורשים, במעי שלנו, בזיהומים כרוניים. בסטים תעשייתיים כאשר נניח הם מנסים ליצור איזושהי זרימה במפעל וזה נסתם על ידי גושים של חיידקים, על הדפנות של האקווריום שלנו שאנחנו לא מנקים אותו מספיק זמן והוא מתכסה, על הלחם כאשר פטרייה יוצרת את קורי העובש שלה זה בעצם ביופילם. פילם בהגדרתו הוא כל מקום שנוצר צובר של חיידקים, כאשר המחמירים יטענו שכאשר הצובר הזה באמת מייצר חומר אורגני, שנקרא מטריצה שקושרת אותם אחד לשני זה ביופילם אמיתי ורק שכבות איננן מספיקות להגדרה הזו. רן לוי 35:30 זאת... אז בואי נדבר באמת על איך אותה התאגדות למושבה ממוינת, איך היא תורמת בעצם לשרידות של החיידקים? איך היא עוזרת להם? אילנה קולודקין גל 35:41 אז בגדול רב תאיות נחוצה לשרידות כאשר לדוגמה היכולת לנצל את המרחב מחיה שלך למקסימום מחייבת בנייה מאוד מורכבת. זה אומר שלחיידקים יש מצע בגודל מוגדר. מגרש. והם צריכים ליישב עליו מיליארד חיידקים בהייט מנהטן בגדול. שזה אזור מאוד מורחב גאוגרפית שאתה רוצה לצופף עליו המון המון המון המון אינדיבידואלים. בהגדרה זה מחייב בנייה ותשתיות. כדי לייצר בנייה ותשתיות בגדול אתה כבר מחויב בחלוקת עבודה. כי גם כשאתה בונה אם כולם עכשיו בונים לגובה ואין את אלה שחפרו את היסודות... רן לוי 36:20 מה כשאת אומרת תשתיות, אז על מה אנחנו מדברים? על אספקת מזון? על פינוי פסולת? מה מה מדובר? אילנה קולודקין גל 36:26 חומרי בנייה מצד אחד שחייבים להיות שונים ביניהם כי שוב מנהטן, אם תבנה אותם מג'לי, חלק מהחיידקים מייצרים פולימרים דביקים מאוד דומה לג'לי, היכולת לבנות לגובה תהיה מוגבלת. אז אתה צריך חומרים דביקים וחומרים קשיחים. והחיידקים צריכים להיות מסוגלים לספק חומרים דביקים וקשיחים בצורה מאוד מדויקת כדי לבנות לגובה, שוב אנחנו מדברים 200 עד 500 קומות. אז... רן לוי 36:51 זה נוצר בשיתוף פעולה של החיידקים שעושים סוג אחד של חומר והחיידקים שעושים סוג אחר? אילנה קולודקין גל 36:56 כן. וואו. וגם המיקום שלהם במרחב. כי אם תשים את החומר הקשיח אבל לא במקומות נכונים במרווחים נכונים הבניין לא יהיה עמיד להכות. אז בתור התחלה כשהם צריכים לצופף הרבה מאוד חיידקים במרחב מוגבל, אתה רואה יכולת להתמיינות אמיתית כי אחרת זה לא יכול לקרות. אבל אז גם נוצרת בעיית חומרי פסולת ויש צורך לבנות אקטיבית דרך סילוק של חומרי פסולת כדי שלא יצטברו לך במרחב המאוד צפוף לך. בהגדרה הם צריכים לבנות תעלות ניקוז. יש תעלות ניקוז, יש גם הובלה שמתרחשת מתחת לפני האגר. רן לוי 37:31 הם בונים ביוב. הם לכן אכן בונים ביוב. רואים את זה. אבל זה באמת בעיית המרחב. אז זה דוגמה קלאסית אחת. המון המון חיידקים מרחב צפוף, הם צריכים לבנות לגובה, זה דורש יכולות מאוד מאוד מתוחכמות וסוגי תאים שונים שעוברים בקואורדינציה. מצבים אחרים זה מצבים שהם צריכים להתמודד עם סביבות מאוד מאוד דינמיות. אז דוגמה קלאסית לסביבה דינמית וזה לא משנה אם זה מעי או ביוב זה מערכת פתוחה. כלומר כל הזמן מגיע לך חומר מזון אחר. אתה יכול לייצר את כל האנזימים לכל חומרי המזון שאתה תיתקל בהם כל הזמן, אבל אז תהיה חיידק מאוד אומלל מבחינת יכולת החלוקה שלך. כי אתה משקיע כל כך הרבה משאבים בלהתמודד עם כל הקש שעשויה לבוא אליך שאתה לא מצליח להתחלק. אז ובהרבה פעמים מערכות שיש זמינות של חומרי מזון מאוד שונים, אז אתה רואה סוגי תאים שונים שמתמיינים ליכולת לנצל את המזון ושוב מבנים שנובעים מהיכולת לנצל את המזון בצורה הטובה ביותר עד הסוף. אז שורשים הם דוגמה קלאסית כי יש לך את הסוכרים המאוד מורכבים של הצמח אבל יש נוטריינטים שאתה צריך לקלוט מהאדמה. ואתה ממש רואה שיחוב של אלה שקולטים את הנוטריינטים מהאדמה ומעבירים לאלה שמעכלים את השורש, לאלה שמעכלים את השורש ומעבירים את תוצרי הפירוק של הסוכרים לאלה שקולטים חלק מהנוטריינטים מהאדמה. רן לוי 38:52 איך זה משפיע למשל... באחד המאמרים ששיתפת איתי הנושא של הביופילם כדרך להתמודד עם אנטיביוטיקה למשל. אנחנו נתקלים בזה גם ברפואה שלנו? אילנה קולודקין גל 39:07 אני כן אעשה בגדול חיידקים לא יוצרים ביופילם כדי להתמודד עם אנטיביוטיקה אלא עם כל דבר שעשויים להיתקל בהם במהלך חייהם כקבוצה. אז הם נתקלים באנטיביוטיקה. כאשר חיידק חי בשורשים, הוא יפגוש פטרייה בשם פניציליום. מפניציליום אנחנו בודדנו את הפניצילין. רוב האנטיביוטיקות שאנחנו משתמשים בהם אכן בודדו מחיידקים ופטריות שחיים בקרקע. רן לוי 39:31 כלומר באופן טבעי זה קיים בסביבה שלהם כל הזמן. אילנה קולודקין גל 39:35 אבל עוד הרבה דברים ורעות חולות כמו מולקולות שאנחנו לא הצלחנו להכניס לגוף שלנו כתרופה כי הרגו גם אותנו לדוגמה, ויש טוקסינים מאוד פוטנטיים שחיידקים מפרישים שלא הפכו להיות אנטיביוטיקות כי פשוט הרגו אותנו ולא רק את החיידקים. אז כמות הרעות החולות שהם נתקעים איתם המצוקות היא מאוד מאוד גדולה והסיבה ליצור ביופילם זה שזה נותן לך עמידות גדולה פני הסביבה ממגוון סיבות. הסיבה הראשונה היא מכנית. אם אנחנו חושבים על מנהטן כמודל, בניינים שהם אכן משוריינים במספר שכבות של מלט בטון וברזל, הם ייפלו פחות ברעידות אדמה מאשר אוהל חמוד מאיזושהי יריעה ש... שמישהו הרכיב בצורה קצת יותר מאולתרת. וחיידקים נתקלים במצב שהמרחב סביבם משתנה ורועד וזז כל הזמן. אבל באותה מידה זה מחסום דיפוזיה... העובדה שהם יכולים לבנות בניינים בפועל מכל האנטיביוטיקה שאתה בעצם תנסה לזרוק עליהם. כי אם אתה מדמיין חיידק כאיזשהו גוף חשוף במרחב, אז אתה נותן אנטיביוטיקה הוא נחשף אליה, ואו שהוא מגיב או שהוא לא מגיב כתלות אם יש לו עמידות אחרת, אבל הבעיה היא יותר פשוטה. אם חלק מהחיידקים חיים בבניינים משוריינים שיש להם כל מיני רכיבים, חלק מהרכיבים האלה כמו בטון האנטיביוטיקה לא חודרת. רן לוי 40:55 פשוט לא תעבור, היא לא תגיע אליהם אף פעם. אילנה קולודקין גל 41:00 אפילו דרך בדים קשיחים במיוחד ורגילים בצורה צפופה האנטיביוטיקה הרי לא עוברת באמת במלוא המובן המילה. אז יש הגנה מכנית בגלל שהם בונים מבנים מאוד עמידים שנועדו להגן עליהם מהסביבה. רן לוי 41:14 איזה מחלות למשל אנחנו מכירים שבהן החיידקים הם מחזיקים מעמד נגד טיפולים בגלל... אילנה קולודקין גל 41:22 זיהומים של שלפוחית השתן, זיהומים כרוניים, זיהומים בחולי CF, זיהומים בריאות של חולי CF, סיסטיק פיברוזיס, כן, שזה דוגמה קלאסית. פצע כרוני בחולי סוכרת, זיהומים שמתפתחים על מסתמי הלב. בגדול ההגדרה היא, וזה קשור לדיון שלנו על אגר, על מנת שחיידק יוכל לפתח זיהום כרוני קשה הוא צריך להידבק לרקמה ובעצם לקבוע שם את ביתו. ואז להתחיל להתחלק וליצור קהילה יותר מורכבת. בכל המקרים שאני אמרתי כרגע הוא נדבק לרקמה. יש זיהומים שמאוד נפוצים שהם זיהומים למחדרים שנכנסים... רן לוי 41:51 מחדרים? אילנה קולודקין גל 41:52 מחדרים רפואיים הם קטטרים, מסמרים, שיניים לחותיות שאנחנו מכניסים לגוף כי בעצם הרבה פעמים חיידקים שחיים הרבה פעמים נכנסים בתור איזה זיהום חיידק בודד של העור שנכנס בטעות אם המחדר לא נשמר על הסטריליות ב-100% פשוט מאוד מתרגש בביתו החדש ומתחיל להתחלק שם. אז מחדרים הם דוגמה קלאסית להתפתחות של זיהומים שחלקם נכנסים מבחוץ, חלקם זה חיידקים שמגיעים עם זרם הדם לאיזשהו משטח אקזוטי שהוא קצת פחות נע קצת פחות מתחלף. הגוף שלנו די מנסה כל הזמן לדחות מעליו את הפוטנציאל שחיידקים יתיישבו עליו למעט באמת במעי שזה דוגמה קצת אחרת. רן לוי 42:38 אולי זו הסיבה או חלק מהסיבות שהגוף באמת כל הזמן דוחה דברים שאנחנו מנסים להשתיל בפנים באיזשהו מקום. אולי אבולוציונית זה טוב היה לגוף? סתם אני מעלה השערה יכול להיות שזה סתם. אילנה קולודקין גל 42:51 אולי. אבל מערכת החיסון לא אוהבת דברים זרים באופן כללי בפנים גם לא מחדרים. חיידקים להבדיל זה יותר עניין של התאמה מכנית. הגוף שלנו פותח כדי שלא יהיו בו חיידקים שנדבקים ברקמות שלא אמורות להיות עשירות בחיידקים. וכאשר אנחנו מכניסים מחדרים הם לאו דווקא עונים על כל ההגדרות התפקודיות של הרקמות האלה. הם לא עברו אופטימיזציה בהכרח לדחות חיידקים. מאוד מנסים לפתח משטחים שהם דוחה חיידקים בהגדרה. פחות עובד. אבל זו דוגמה קלאסית של התפתחות של זיהומים כרוניים. זיהומים אקוטים זה לרוב חיידק שנכנס ומתחיל להתחלק לאו דווקא בתור קשור לאיזושהי רקמה, ואין להם בהכרח מספיק זמן כדי ליצור מבנים מאוד מורכבים או קהילות מאוד מורכבות ולכן הרבה מהם הם יותר רגישים לאנטיביוטיקה. אז דיברנו חלק מזה זה הגנה מכנית. נכון? אתה זורק אנטיביוטיקה על קיר, אתה מניח שחיידק לא מאחורי קיר עם מאחורי קיר, האנטיביוטיקה לא תגיע לחיידק. הסיבה השנייה היא בעצם שבתוך הביופילם יש סוגי אוכלוסיות שונות. רוב האנטיביוטיקות שאנחנו פיתחנו הם פותחו כנגד חיידקים מתחלקים במעבדה בתקופה שלא הייתה הבנה שיש סוגי תאים שונים. חלק מהחיידקים בתוך הביופילם הם תאים רדומים. הדוגמה הקלאסית זה נבגים שהזכרת, נכון? זה דוגמה קלאסית אבל לאו דווקא יש גם תאים רדומים שאכן נקראים תאים שהם Dormant ותאים שהם Persistent. הם לא מתחלקים בקצב מספיק כדי להיפגע מהאנטיביוטיקה בכלל. סוגי תאים שונים כאשר האנטיביוטיקות שלנו כוונו דרך תא אחד, החיידקים לא פיתחו סוגי תאים שונים דווקא כדי להתמודד עם אנטיביוטיקה. זה הרבה פעמים היה כדי להתמודד עם חלוקת עבודה בתוך מרחב מאוד מוגבל. אבל התוצאה הישירה שבגלל שפיתחנו אנטיביוטיקה רק כנגד תאים מתחלקים, היא לא עובדת על חיידקים שחיים בצורה רב תאית יותר מורכבת. הסיבה השלישית זה כשחיידקים נמצאים נורא קרובים אחד לשני הם לאו דווקא יוצרים את הקהילה עם בני מינם. יש הרבה קהילות שמורכבות מיותר מחיידק אחד בטבע, הם מעבירים מידע גנטי של עמידויות כנגד אנטיביוטיקה כי יכול להיות שרק לחיידק אחד שפעם פגש את הפטרייה שממנה אני בודדתי את האנטיביוטיקה בקרקע היה את הגן לעמידות כי אחרת הוא לא היה יכול לחיות ליד הפטרייה. רן לוי 45:00 הוא לא היה שורד בשביל לספר את זה הלאה כביכול. אילנה קולודקין גל 45:03 נכון. אבל ברגע שהוא יצר קהילה עם מינים אחרים על גבי איזושהי רקמה חפה מ... מרקמה נייטרלית הוא העביר את העמידות בצורה הרבה יותר קלה במיוחד אם היה תנאי לחץ לכל שכניו. הוא חילק את העמידות הגנטית. אז גם עמידויות גנטיות בקהילות נוטות להתפשט יותר מהר. ויש להם גם כמו שאמרנו אם יש להם את העמידות היכולת שלהם לבטא אותה ולייצר נניח אנזימים שמפרקים לנו את האנטיביוטיקה בתוך הקהילה היא הרבה יותר גבוהה. אז יש מגוון גורמים ללמה כקהילה הם הרבה יותר עמידים. ובאמת אחד המאמרים שוב ב-98'... להגנתי הייתי בתיכון. שדיבר על זה, שהציג את הבעיה, קרא לזה על שם שלושת המוסקטרים. אחד למען כולם וכולם למען האחד מתוך ההנחה שקהילה היא תמיד יותר חזקה. ואז אתה מתחיל לפרט את הסיבות נכון? ולפעמים זה סיבות שאתה מחפש כבר. אבל זה כן ידוע שמכלול של יכולות, מכלול של יכולות שזה היה ציטוט משלושת המוסקטרים, שהיו שם שלושה מוסקטרים ודרטניאן אחד שהסתפח על הדרך לחבורה, הם היו מאוד שונים אחד מהשני ולכן הם היו יותר חזקים כקבוצה ואז אתה מתחיל לפרוט לעצמך מהן הסיבות. קהילה נוטה להיות יותר חזקה מאשר פרט בודד. רן לוי 46:14 את תן ביס אני מניח שאתם כבר מכירים, שהרי מדובר באחת החברות הבולטות בשוק התשלומים וההזמנות ממסעדות כבר קרוב ל-20 שנה. חברת האם של תן ביס Just Eat Takeaway היא אחת מחברות ה-Food Delivery הגדולות ביותר בעולם וכעת מתכננת להכפיל את גודלו של מרכז הפיתוח שלה בישראל. המפתחים של Just Eat Takeaway עובדים עם הטכנולוגיות המתקדמות ביותר בעולם ה-Front end וה-Back end ולכל מפתח יש אימפקט אמיתי ומהותי על המוצר. לרשימת המשרות הפתוחות בקרו ב-careers.takeaway.com או הקליקו על הבאנר שמופיע לכם כעת על המסך באפליקציית רשת עושים היסטוריה. רן לוי 47:03 אז בנקודה הזו בוא נסכם שנייה את מה ששוחחנו לפני שנעבור לנושא הבא של השיחה שלנו. התחלנו מזה ששוחחנו קצת על חיידקים באופן כללי ועל השונות והדמיון בינם לבין יצורים חד תאיים אחרים בין אם של כמו שאמרנו פטריות שמר שמריים וכדומה ובין אם תאים ביצורים רב תאיים. המשכנו לדבר על התקשורת בין החיידקים האלה שאמרנו שהצורה הבסיסית זה בעצם כל חיידק מנסה להיות מודע לכמות החיידקים שמסביבו גם אם החיידקים הם בני מינו וגם אם זה אפילו עד כדי מינים אחרים ויצורים אחרים לחלוטין. ובסוף אנחנו רואים את היתרון גם של... בעצם יצירת מושבות של חיידקים שמאפשרים להם להתמחות ולתפקד בצורה הרבה יותר יעילה גם בתנאים של כמו שאמרת עקה וגם נגד איומים וסכנות כאלה ואחרות. אז קודם כל זה מביא נקודת מבט אחרת לגמרי על חיידקים לפי דעתי. זאת אומרת רוב האנשים אין להם את התמונה הזאת בראש. לי לפחות לא הייתה לפני השיחה של יצורים כל כך מתוחכמים, שזה מגניב. ואמרת שבעצם בעשור האחרון יש פריצות דרך למכביר כלים חדשים. אז אולי השלב הבא קצת להרים את העיניים. איפה את רואה את התחום שלך מתפתח ככה בשנים הבאות? לאילו כיווני התפתחות? אילנה קולודקין גל 48:26 אז אני אגיד וזה לדעתי צפוי בעשור האחרון שקורה משהו שקורה ביצורים רב תאיים שזה ריצוף של איזה תכונות מתבטאות בתא בודד שמאוד יפתח את העולם של המיקרוביולוגיה אבל הוא לא זמין לנו כרגע. אין לנו את היכולת להבין מה מתבטא בחיידק בודד בתוך הקהילה המורכבת הזו. ככל שאתה מבין יותר תא בודד זה כמו טיפולים מוכווני מטרה כנגד סרטן. ככל שתגדיר את סוגי התאים שאיתם אתה מתמודד בין אם זה חיידקים שאתה רוצה לקצור לצורך הגנה ובין אם זה חיידקים שאתה רוצה להשמיד כי הם חיידקים גורמי מחלה אתה יכול להתמודד איתו יותר טוב ולבנות טיפול שמותאם רק אליו. דיברנו על אנטיביוטיקה, כאשר אני נותנת אנטיביוטיקה אני לצערי משמידה גם חיידקים מועילים. וזה ידוע שאחרי אנטיביוטיקה אתה מאבד חלק מהפונקציות המועילות של המעי ואתה צריך לקחת ויטמינים שחיידקים מייצרים בצורה רציפה כדי בעצם לשמר את התפקוד. כאשר היום אנטיביוטיקה זה אותם תרופות חסרות חסרות ספציפיות בעליל שהיו לסרטן בשנות ה-70 וה-80. רן לוי 49:31 כמו גורשות את הכל כאילו. אילנה קולודקין גל 49:32 כימותרפיה. האמיתי. אנטיביוטיקה זה המקבילה לכימותרפיה. זה הורג כל חיידק Largely. כאשר כן יש אנטיביוטיקות שיותר מוכוונות לקבוצה אחת של חיידקים לקבוצה שנייה. זה מחלק את עולם החיידקים לגרם חיוביים וגרם שליליים. כלומר שתי קבוצות מאוד מאוד גסות. ואנטיביוטיקה זה הכימותרפיה שהייתה לסרטן לפני שהתחילו כל הטיפולים הביולוגיים. כשכל סוגי התאים שיש יוגדרו הרבה יותר טוב ותוכל לדעת מי הם התאים שגורמים למחלה באמת, לוירולנטיות. וזה חזית שנפתחה הרבה אנשים מנסים לעשות את זה אז תוכל לא להרוג חיידקים אלא רק להשמיד את החיידקים שגורמים למחלה. רן לוי 50:04 פינצטה. אילנה קולודקין גל 50:05 וזה בהחלט משהו שקורה. השיטות להגדיר אותם יותר טוב להגדיר זיהומים יותר טוב להבין מה קורה בזיהום ומי החיידקים שבאמת תורמים לנזק למארח, זה כיוון שיהיה ובפיגור. כלומר המלחמה בחיידקים בפיגור של כמה עשרות שנים מהבחינה הזו מהמלחמה בסרטן. למה? בגלל שיש פחות תקציבים, פחות תשומת לב או פשוט אובייקטיבית זה יותר קשה? קודם כל אל פלא להתלונן, אבל כן יש פחות תקציבים ופחות תשומת לב. אחת הסיבות היא שבעצם המחשבה הייתה ושוב זה ממש אקוויולנטי למה שקרה בסרטן שברגע שהומצאה אנטיביוטיקה כמו שברגע שהומצאה כימותרפיה הבעיה נפתרה. בפועל בשטח בעיית הזיהומים לא נפתרה כי א' האנטיביוטיקות אינן יודעות להתמודד עם זיהומים כרוניים. זה עובדה בשטח הן לא יודעות לעזור לחולי CF להיפטר מהזיהומים של פסאודומונס שנצברים להם בריאות. הרבה מהטיפולים שנכנסים שם הם בעצם טיפולים שמנסים לתקוף את המבנים. רן לוי 51:04 לפרק את המבנים האלה כדי בכלל להגיע לחיידקים האנטיביוטיקה? אילנה קולודקין גל 51:08 אני אטען שחלק מהמאמץ הוא לזהות את המבנים כי לא זיהו את המבנים עד הסוף וזיהוי החומרים. אבל כן גם לתקוף את המבנים. וב' בגלל שהיינו קצת תמימים ולא הערכנו את יכולת החיידקים לשתף פעולה ולהעביר מידע גנטי אחד לשני בטח ובטח בסביבות של מארח, אז התפתחו המון עמידויות למה שאנחנו כן משתמשים בו. מדברים על שתי אנטיביוטיקות חדשות שנכנסו לשימוש בעשור האחרון אבל על מאות ומיליונים של גנים לעמידויות. אז יש איזשהו פער. חלקו תקציבי, חלקו הבנתי, חלקו קושי של להכניס תרופות לשוק. הדבר הנוסף שיקרה, המיקרוסקופים ילכו וישתפרו, אנחנו נוכל לראות חיידקים באותה הרזולוציה שבה אני רואה תאים אנושיים שגדולים מהם במספר סדרי גודל וכשנראה אותם כמו שצריך אנחנו נבין עליהם הרבה יותר. רן לוי 52:02 פטור, זה גם שאלה שתמיד סקרנה אותי, עד כמה האלמנט של לראות משהו בעיניים באמת תורם למחקר המדעי או שזה רק אנחנו נהנים כי וואו אנחנו באמת רואים את מה שאנחנו עובדים עליו? אבל את יכולה לקבל אולי חלק מהתשובות באמצעות בדיקות כאלה ואחרות או... יש ערך באמת בלהסתכל ויזואלית על חיידקים? אילנה קולודקין גל 52:21 באותו ערך שהיה בגילוי יבשות. עד לרגע שראית את היבשת, אם הגעת רק לחוף ולא מפיטה לתוכה, היום הלוויין עושה את זה בשבילך נכון? אז יכולת לנחש פחות או יותר ממספר קבוצות שהגיעו לחוף איפה מתחיל ואיפה נגמר למקם את זה על כדור הארץ. מפות נהיו מדויקות ברגע שהארצות מופו עד הסוף. אתה לא יכול בלי לראות אורגניזם להבין אותו עד הסוף. רן לוי 52:46 ממש לראות את הפרטים על המעטפת של החיידק וכדומה וכדומה. אילנה קולודקין גל 52:50 ובפנים וכולי. אתה בעצם אומר יכולנו ליצור מפה בלי לטור את הארץ בלי ליצור תמונת לוויין תלת מימדית ו... ואנחנו יכולים לחזות את החלל ולהבין איך כל הכוכבים נראים בלי שהגענו לשם. בפועל זה לא מדויק. בפועל רמת הרזולוציה מושגת כשאתה רואה לפחות מקרוב את חלק מהפרטים. בגלל שחיידקים נורא נורא קטנים, היכולת לעשות את זה היא חדשה. היכולת להדמות אותם בזמן אמת היא חדשה. כלומר היכולת לראות חיידקים מתחלקים בזמן אמת ולצלם סרטים של כיצד הם מתחלקים אפשרה לחשוף אוכלוסיית חיידקים שמתחלקים יותר לאט ולכן עמידים לאנטיביוטיקה. אבל בשביל זה מישהו היה צריך להיות מסוגל לצלם את הסרטים. היכולת שלהם מחליפים התנהגויות. אז שוב לדעתי בעשור הקרוב היכולת לראות אותם היא בהחלט תגיע כמעט לרוויה ואז גם נבין אותם יותר טוב. אז מבחינה זו זה יותר קרוב לגילוי הארצות זה לא שאין מה ללמוד על ההיסטוריה אבל לפחות להבין את המרחב, זה זה גם יקרה בעשור הקרוב. רן לוי 53:53 אז יהיה לך עוד כנראה עשור מרתק של תגליות חדשות וכיוונים חדשים אני מניח. תקופה מרתקת. אילנה קולודקין גל 53:58 כן. ואחר כך להבין שזה סוגיה אתה יודע של מערכת מורכבת. איך שונה חיידק בודד ממיליארד חיידקים בני אותו מין? ממיליארד חיידקים המורכבים מעשרות אלפי מינים שונים? בגלל שזה בעיה מאוד מורכבת אני אפילו אטען שאולי למיקרוביולוג כמוני אין את היכולת הזו וזה כבר רשתות. אתה צריך מודלים חישוביים ברמה מאוד מאוד גבוהה שאני לא בטוחה שיש לנו כרגע. אני לא בטוחה שיש יכולת להבין כיצד מיליארד פריטים שמקיימים ביניהם קואורדינציה כאשר הם מורכבים מעשרות מאות אלפים של מינים שונים מתנהגים. רן לוי 54:36 מערכת מורכבת בטירוף כאילו. אילנה קולודקין גל 54:39 וזה כבר לא בטוח ששוב בהכרח שייך לביולוגיה. נניח שנמפה את החיידקים עד הסוף ונבין שבמיקרוביום אנושי, ואנחנו מבינים עכשיו את כל החיידקים ממש ברמת התא בודד כמו שאני אוהבת ורוצה, ומזהים את כל המינים שחיים במיקרוביום שבאמת מדובר בעשרות אלפי מינים. האם אנחנו נוכל כביולוגים להבין איך מיקרוביום מתנהג ברמה שנוכל להסביר אותו? לא בטוח שזו ביולוגיה ולא מערכות מידע מורכבות. ואני לא בטוחה שיש את זה. אני חושבת שכשרוב הפיזיקאים מנסים למדל התנהגויות של חיידקים הם מגדירים בהפשטה הרבה פחות סוגי תאים לדוגמה במרחב או ממין בודד או משני מינים. כלומר היכולת שלנו להתמודד עם כל כך הרבה פריטים כל כך שונים, גם כשמדובר בלחוזות את פעילותה של מערכת החיסון, היא לא טריוויאלית בכלל וכל התחומים במדע מתכנסים שנניח שאנחנו מבינים כל פריט קטן עד הסוף האם אנחנו יכולים למדל את המערכת? ואני חושבת שזה שאלה מורכבת. אני חושבת שמדובר כאן כבר בלהבין את הכל ולנסות למדל את הכל ובמה מדובר לשמחתי במשהו של מספר עשורים מאוד מכובד. גם כדי לחזות מאיפה יבוא הזיהום הבא מדובר במספר עשורים מאוד מכובד. כי אפשר היה לחזות את הקורונה, לא עשינו את זה. יש המון חיידקים גורמי מחלה. הם מרתקים חוץ מהדבר השחור ושחפת שמסתובבים בעולם. יש להם יכולת להעביר התנהגויות אחת לשנייה. אנחנו לא מצליחים לחזות את המערכת הביולוגית שאנחנו גם מתערבים בה ומשנים אותה כל הזמן עד הסוף. אני אומרת שכן מיקרוביולוגית במה שאני מבינה העשור הקרוב יהיה מאוד מסעיר אבל עדיין אחר כך תצטרך להתחיל לצרף פריטים, מינים שונים, סימביוזות שונות ומערכות יותר מורכבות אחת לשנייה. רן לוי 56:18 טוב החיים שלכם יישארו מעניינים בעתיד הנראה לעין. אני לא חושב שנגמר על העשור. שאלת מאזין. אוריאל אופיר שאל מהו החיידק הכי מוזר שאת מכירה או ההתנהגות הכי מוזרה או יוצאת דופן שאת מכירה אצל חיידקים? נתנאל שולקין שאל שאלה דומה, איזה חיידק הכי מסקרן אותך באופן אישי? אילנה קולודקין גל 56:39 אני אתחיל מנתנאל, כל החיידקים מסקרנים אותי אבל יש לי חיבה לפוטוגנים ביניהם. אלה שניתן לראות היטב, אלה שמצטלמים טוב. והסיבה היא סיבה טכנית שכבר דנו בה ואני מאמינה שצריך לראות משהו ברזולוציה מאוד גבוהה כדי להבין אותו והחיידק שאני עובדת עליו הוא בעצם חיידק מאוד גדול. ולכן הוא נראה נפלא במיקרוסקופ והוא מצטלם נהדר. ומה לגבי התנהגויות יחסית שהפתיעו אותך כחוקרת? רן לוי 57:04 בחיידקים? כלום. אילנה קולודקין גל 57:08 את אומרת כבר שום דבר לא יפתיע אותך בעולם הזה כאילו. אילנה קולודקין גל 57:12 לא. אני חושבת שאני מראש נכנסתי מתוך ההבנה שאלה יצורים חברתיים. ואתה יכול להגיד איזה התנהגויות של בן אדם אני לא מבינה. אני חושבת שכשמנתחים התנהגויות כולל התנהגויות הרסניות לרוב אתה כן יכול להבין אותן. כלומר מדובר באורגניזם מורכב. אז אני אניח שחיידק שיש לו התקפת זעם ומתחיל לנסות להשמיד את החיידקים הקרובים אליו היו סיבות מאוד טובות כמו לדוגמה שהם גנבו לו את כל הנוטריינטים. והוא התחיל להרגיש שהדרך היחידה לשפר את הנוטריינטים שמגיעים אליו זה באמת להיכנס בחיידקים האחרים. אבל אני מראש נמשכתי להתנהגויות חברתיות של חיידקים. הדוקטורט שלי היה על התאבדות בחיידקים. ממש על האם האומללות החברתית שסובבת את החיידקים תגרום לחיידק בודד להתאבד יותר מהר. רן לוי 58:05 למה שחיידק יתאבד? זאת אומרת אצל בני אדם זה התנהגות פסיכולוגית מאוד מורכבת אבל חיידק? אילנה קולודקין גל 58:14 אז אני אטען שאצל בני אדם זה לא כזה טריוויאלי, נכון? אז לפחות אמוץ זהבי שהיה ביולוג מאוד מאוד מעניין מתל אביב, אחד המורים שמאוד השפיע עליי, טען שהתאבדות זה בעצם תמיד כישלון בניסיון לקרוא לעזרה. רן לוי 58:31 שאף אחד לא באמת מתכוון... את אצל בני אדם אני יכול לנסות להבין את זה אבל אצל חיידק? אילנה קולודקין גל 58:36 אז אני אטען שאותם חיידקים קוראים לעזרה, לא אמורה להיות לך בעיה להבין את זה. אבל לצורך העניין מורתי לדוקטורט חנה גלברט קולקה מאוד האמינה שהם רב תאיים וההסבר שלה היה שבעצם מערכת רב תאית חלק מהתאים חייבים למות ומאחר והברירה היא הקבוצה אז גם בתאים שלנו יש תאים שעוברים התאבדות מוות תאי מתוכנת כדי שהשאר ישרדו. רן לוי 58:58 זאת אומרת טובת הקבוצה פה היא זו שמכתיבה שחלק מהקבוצה צריכה למות בתנאים מסוימים. אילנה קולודקין גל 59:03 ואני אטען שבספרות ובמחקר אתה יכול למצוא גם את זה וגם את זה ולשני מורים שונים שלי שנתנו שתי אינטרפרטציות שונות לתופעה של התאבדות בחיידקים. עכשיו לשאלה של מה התנהגות הכי מוזרה אני לא חושבת שיש התנהגות מוזרה. אני חושבת שיש לך חיידקים של מיכולות שהם מעוררי השתאות. כלומר הם לא מוזרים לי מעוררים הערכה והשתאות. היכולת לחיות בכור גרעיני. יש חיידק שמצליח שכל החומר הגנטי שלו נשבר למאות חתיכות והוא מצליח לאחות אותו בחזרה, שזה מדהים ומאוד מרשים. כי הגמישות והסתגלנות שלהם שאנחנו אומרים שג'וקים שורדים הכל אבל זה לא נכון חיידקים הם אלה שבעצם שורדים הכל מרתקת בעיניי. והיכולת שלהם להשתנות ולעבור אבולוציה בצורה בקצבי זמן אחרים כי הם אתה יודע אפשר לעשות אבולוציה של מיליונים של דורות במבחנה לעבור מיליונים של דורות שזה נורא מרשים. רן לוי 59:59 בטווח מאוד קצר. כן. אילנה קולודקין גל 01:00:01 כשזה קורה כל כך מהר שאם אתה מחליט לעשות אבולוציה במשך שנתיים אתה תעבור מיליונים של דורות אז אני חושבת שזה מאוד מרגש. העובדה שאפשר למדוד אבולוציה בקצבי זמן כל כך מהירים בקבוצות עושות את זה. אז שום דבר לא מפתיע אותי אבל לפעמים אתה פשוט מתמלא הערכה למה שהם יכולים לעשות. רן לוי 01:00:23 עוד שאלה של מאזין באפרופו התאבדות אצל חיידקים ששוחחנו. ארז פיקמן שואל מה קורה לחיידקים מתים? אילנה קולודקין גל 01:00:32 אז פה יש גם הגדרה זה מה זה חיידק מת היא לא הגדרה טריוויאלית. רן לוי 01:00:35 אה זה לא Clear-cut כאילו? אילנה קולודקין גל 01:00:37 לא. דווקא מהרגע שעלתה סוגיית התרדמת. כלומר כמה זמן חיידק כי חשבו שהם רק מתחלקים ואז היה נורא קל. מתחלקים חיים, לא מתחלקים מתים. רן לוי 01:00:49 זאת אומרת ההגדרה הנאיבית אם אני מבין נכון, חיידק שלא לא מתחלק אז הוא By definition מת אבל יכול להיות שהוא חי פשוט לא מתרבה או שאני מבין לא נכון. אילנה קולודקין גל 01:00:59 נכון. אז ההבנה שהם יכולים לחיות לשרוד שנים מאוד מרובות במצב של חי אך לא מתחלק היא הבנה חדשה יחסית. ואז השאלה מתי אתה מת. שוב נבגים זה צורה מאוד מסוימת מאוד עמידה שיש הרי גם בצמח סוג תא שהוא מאוד דומה שניתן להפיץ. נבג זה משהו שיכול להישאר רדום מאות שנים אפילו מאות אלפי שנים נכון? ושם ההגדרה הייתה מאוד ברורה והוא לא היה מת. היה תנאים שבהם יש בעצם הנצה של הנבג גם פטריות וזה היה Clear-cut. עכשיו כאשר מדובר בחיידק אשר הוא מתפוצץ הוא מת. אם הוא מתפוצץ החיידקים האחרים יוכלו בשמחה, לפעמים הם אפילו יפוצצו אותו בכוונה את מה שהוא פלט החוצה בתוך חומרי הזנה ראויים. והחומר התורשתי שלו שזה בעיה שנוצרת עם אנטיביוטיקות נכון? אנחנו מפוצצים חיידקים החומר התורשתי שלהם יגיע לכל החיידקים בסביבה. לחיידקים יש יכולת לקחת חומר תורשתי מתאים מתים. שאגב זה שאלה האם תאים מתאבדים כדי שהחומר התורשתי שלהם יגיע כאשר הם לא יכולים להתחלק לאלה מסביבם יוכלו להוריש משהו בכל זאת. אז החומר התורשתי יכול להיקלט על ידי חיידקים אחרים. הנה סיבה להתאבדות אולי אני לא יודע מעניין. בחלק מהמקרים כדי להגיע לכרומוזום שלהם גם. בגדול חלק נאכל חלק ממוחזר חלק אפילו מגיע לכרומוזום של חיידקים אחרים ומורש הלאה. אבל אז השאלה יושב שם תא. קשה מאוד להגדיר מתי הוא מת אם הוא לא מתחלק ואתה רק עוקב אחריו הוא לא הפך לנבג. אנחנו לא יכולים לראות תהליכים מטבוליים מסוימים ולהגיד זה חי זה מת? אז השאלה היא כמה מטבוליזם זה באמת דיונים שמתנהלים. היה חוקר שטען שבהנחה שה-DNA שם שוב אחד מהמורים שלי הפעם מהרווארד שהחיידק חי עד שהריבוזום שלו עד שהריבוזום האחרון שלו מתפרק והוא לא יכול יותר לסנתז חלבונים. כי גם אם ה-DNA שם דה-פקטו יכולתו לסנתז חלבונים מתוך ה-DNA אז מופסק. אבל אז השאלה אם הם יכולים לשלוח אחד לשני ריבוזומים שלמים על תא ממערכת אחרת. לא בטוח שזה טריוויאלי. מעניין. אז אני אבל אני אבל יש דיונים שלמים. אז אני אטען שבמצב הפשוט חיידק מתפוצץ ומת. חלקו נאכל חלקו ממוחזר וחלקו אפילו עובר בתורשה לחיידקים אחרים כתלות אם הוא נמצא ליד תאים שיכולים לנצל את ה-DNA שלו ולכן הוא לא באמת מת. לגבי המון מצבי ביניים של מה זה חיידק זומבי יש דיון מאוד מאוד עשיר בספרות והוא אכן רלוונטי ליכולת לדעת שניקינו זיהום עד הסוף לדוגמה. כי כשאנחנו מנקים זיהום עד הסוף אנטיביוטיקות אמורות לעבוד על הרג החיידקים ב-99.99 אחוז. רן לוי 01:03:45 זאת אומרת תמיד תמיד יישאר משהו By definition את אומרת. אילנה קולודקין גל 01:03:49 ואז השאלה היא אם הגדרנו אותו כמת ויודעים שלא תמיד העובדה שהחלטנו שזה מת היא נכונה או העובדה שהחלטנו שזה יעבור אלימינציה על ידי מערכת החיסון. אז לשאלות האלה גם יש משמעות פרקטית. כי כשיש לך 10 בעשירית תאים ורק את ה-99.99 אחוז זה חמוד אבל נשארת עם לפעמים עשרות אלפי תאים. האם הם מתים או לא מתים ומה יהיה גורלם זה כן משמעותי לנו. רן לוי 01:04:12 ארז פה העלית שאלה שבאמת על פניה אני מודה נשמעה לי פשוטה יחסית לפתרון חי-מת ועוררת פה שדים רבים. אנחנו אפילו לא סגורים לחלוטין מה זה חי ומת אצל חיידק. כי בבן אדם זה נורא קל. הלב מפסיק לדפוק, המוח מפסיק לדפוק... בדיוק. רן לוי 01:04:30 אפילו על בני אדם כשאני חושב על זה זה כבר נעשה יותר מורכב בשנים האחרונות. מוות מוחי מוות לא כן כל מיני. אבל... אילנה קולודקין גל 01:04:36 אבל זה מה שאני אומרת כשמשהו מתפוצץ לכולם ברור מה קורה נכון? גם בבני אדם כי אתה אומר זה שאלה פשוטה היא אף פעם לא שאלה פשוטה. כשהגוף שם ויש רקמות שעדיין ממשיכות לפעול. אז ברור לך שהשאלה נהיית יותר מורכבת. אנחנו קבענו שני דברים מוות לבבי מוות מוחי שהם ההגדרה פחות או יותר אם אני מבינה נכון בעיקר מוות מוחי. אבל בחיידק הם יצורים בודדים. אז כל עוד החיידק שם מאוד קשה לקבוע את מותו. אם הוא מתפוצץ אבל במרבית המקרים הם לא מפוצצים אותו אגב רוב האנטיביוטיקות שאנחנו עובדים איתם לא מפוצצות את החיידקים וזה די בכוונה כי פיצוץ של המון תאים זרים מאוד מעוררת מערכת החיסון ואז הם לא גורמות לליזיס של החיידקים בהתחלה. רן לוי 01:05:20 ליזיס? פיצוץ. אילנה קולודקין גל 01:05:21 פיצוץ. אלא לעצירת פעילות שאמורה לגרום למותם ואז אתה שואל מה זה מוות. הוא נקבע על ידי ספירה של החיידקים המתחלקים. הוא בעצם לא נקבע על ידי תצפית במיקרוסקופ בודד של מה קורה לתאים שלא מתים לאחר שהאנטיביוטיקה גרמה לעצירה של כל השאר ואין לנו את היכולת לדעת מה קורה בגוף שלנו בכלל מהבחינה הזו כי המדידות על התגובה לאנטיביוטיקות נעשות באיזושהי סביבה מעבדתית ואז כשאני לוקחת אותם הם מתחבאים ממנה בכל מקום, בונים בניינים כנגדה, הפיצוץ שלהם עשוי להיות אחר בסביבה שיש סוגי תאים אחרים שיכולים לעזור בהם אז זה כן משמעותי. רן לוי 01:06:02 כשיובל פרי, CTO של חברת טכנולוגיה קטנה, התמודד עם בעיות קשות עם תשתית פיתוח התוכנה בחברה שלו, הוא התייעץ עם כמה וכמה מומחים. אחד מהם היה אבירן מורדו מ-Wix שייעץ לו לבטל את תשתית ה-QA של החברה. אם אתם מרימים גבה לשם העצה הזו, אתם לא לבד. בעולם פיתוח התוכנה בדיקות הן דבר קדוש. אבל לאבירן היו שנים של ניסיון בסביבת Microservices ו-Wix הריצה כבר אז למעלה מ-1500 Microservices ב-production. האם יכול להיות שהוא יודע על מה הוא מדבר? האזינו לסיפור כולו בפרק Out of your Comfort Zone בפודקאסט החדש The Wix Engineering Podcast. פודקאסט על תוכנה ותרבות פיתוח בעולם התוכנה, באנגלית ובהגשתי. The Wix Engineering Podcast זמין באפליקציית עושים היסטוריה באנדרואיד, באתר הבית שלנו ובכל אפליקציות הפודקאסטים באשר הן. רן לוי 01:07:05 אז עכשיו שאלה שונה לחלוטין. מי הדמות שמהווה או היוותה עבורך השראה? במדע? בכלל. לא אמרתי במדע. זה שאלה מאוד מעניינת אתה יודע לענות לפודקאסט כי אני חושבת שכל מוריי מאוד השפיעו עליי באופן טבעי גם לא הייתי בוחרת בהם אם הם לא היו משפיעים. אז מהבחינה הזו זה אמוץ זהבי בתל אביב אבל גם יוג'ין רוזנברג שני מיקרוביולוגים מאוד גדולים... האמת שאמוץ זהבי היה זואולוג דגול ויוג'ין היה מיקרוביולוג דגול, אליאורה רון הייתה בעצם כל הקבוצה שלימדה אותי בתל אביב הייתה של מיקרוביולוגים דגולים. רן לוי 01:07:44 בואי נבחר אחד. למה אמוץ זהבי? אילנה קולודקין גל 01:07:47 אבל זה לא פייר לי לבחור נכון? אבל אני פתרתי לך את הבעיה הזאת, עכשיו את לא צריכה להיות נחמדה לכולם כי אני ביקשתי אחד ספציפי. אני לא נחמדה לכולם, אני אמרתי שכל מוריי בתל אביב, אני לא הרחבתי על כל מוסד שבו עברתי. אה אבל אני כן אגיד. בגדול הוא היה זואולוג שהחיל את העקרונות הזואולוגים שלו על כל יצור חי כולל חיידקים ולכן הוא הסיר את החרדה הזו או לפחות הוא הרשה לי בתור סטודנטית להחיל עקרונות חברתיים על כל יצור חי וזה קצת משחרר אותך מהרתיעה שאם אתה מחיל דברים מסוימים על חיידקים הם לא יכולים להיות נכונים. אני אגיד שאלה שקבעו שחיידקים הם רב תאיים שיש המון חוקרים אמריקאים שתרמו לזה. בוני בסלר שהיא חלוצה נשית בגילוי תקשורת של חיידקים. אלה שכתבו שלושה למען אחד ואחד למען כולם שבעצם זה חוקרים מהרווארד קולטר ולוסיק, אני אבוד על שמות משפחה. המורה שלי לדוקטורט, המנחה חנה גלברט קולקה שהיא אישה מקורית בצורה יוצאת דופן. ואני אטען שכל דבר מקורי שראיתי נורא השפיע עליי. אני יודעת שיש איזה אבל כל פעם שקראתי משהו שלא חשבתי עליו עד לאותו רגע נורא השפיע עליי. אז אני אניח רובים חיידקים ופלדה היה ספר שנורא השפיע עליי כי הוא פירש... כי הוא פירש את ההיסטוריה האנושית בצורה שנראתה לי נורא אינטואיטיבית שבעצם זמינות המתכות ואוכלוסיית החיידקים קבעה פחות או יותר את האאוטקאם של מי הכי הצליח. כי לא חשבתי על זה אבל ברגע שקראתי את זה פתאום חשבתי על זה וזה היה נורא נורא... רן לוי 01:09:28 מעניין שקראת את הספר הזה כמיקרוביולוגית. מרגישה שזה שינה לך משהו גם בתפיסה המקצועית שלך? אילנה קולודקין גל 01:09:36 פשוט התחלתי לחשוב על זה. אני לא חושבת שפיסול קוביסטי נורא השפיע עליי כאילו יש כאלה. פיסול קוביסטי? למה? כי זה אחרת לראות את זה בתלת מימד. יש מספר עבודות בתל אביב שזה בפיסול וזה זה שונה לראות את זה בתלת מימד ובדו-מימד. כל הכבוד לפיקאסו. אז אני חושבת שפעם ראשונה שראיתי פסלים שהם לא מופשטים אלא באמת יש ניסיון לגלם את המרחב בכמה מימדים בו זמנית. ספרי אסימוב והעובדה שהוא היה מסוגל אייזק אסימוב לחזות כל כך הרבה דברים. אסימוב גם היה חוקר כימיה אגב. יש לו גם ספרים מדעיים. אז הוא נורא השפיע עליי כי הספרים שלו נורא... רן לוי 01:10:15 לא סתם מדעיים, יש לו ספר אחד שאני בתור ילד הוא הדליק אותי, שהוא פשוט סיכם את כל המדע בספר אחד. הישג מדהים. אילנה קולודקין גל 01:10:23 אני אני חושבת שהחלק שאתה קורא את היצירות של המדע הבדיוני שלו, את יצירות המדע הבדיוני שלו יש פה שוב שגיאת דקדוק צורמת במיוחד, ואחרי שאתה חושב עליהם שתי דקות הם כולם הגיוניות להחריד. כלומר יש מספר חוקים פיזיקליים שמתעוותים פה ושם בתפיסת המרחב שזה תמיד נכון אבל אז אני חושבת שכל פעם שקראתי משהו או ראיתי משהו ש... שלא חשבתי עליו עד לאותו רגע ומרגע שאני חושבת עליו זה פתאום נורא הגיוני. וזה תקף להמון המון סוגים של יצירות וזה באמת תקף לפיסול קוביסטי. רן לוי 01:10:57 דרך אגב פיסול קוביסטי מתחבר לי בראש למבנים שאת חוקרת אצל חיידקים. אולי לפן האסתטי הזה יש גם איזשהו קשר? מעניין. אילנה קולודקין גל 01:11:06 אם אתה מדבר על מישהו... מעניין. יש איזה קשר כי אני אני נורא אוהבת את האלמנט הלא כל כך הפיסולי אלא הארכיטקטוני שיש בקוביזם. ואני חושבת שבכלל בארכיטקטורה בהנדסת בניין שאבא שלי הוא מהנדס בניין מכונן ואני אכן גדלתי בין השאר במשרדו ואמא שלי מהנדסת מזון שעסקה הרבה בחיידקים אז אתה יכול להגיד שבסוף עם כל היומרה... רן לוי 01:11:34 זה נשמע לי שבסוף התחברת יפה למקצועות של ההורים שלך בשילוב. אילנה קולודקין גל 01:11:37 למושבות של החיידקים. אז אני אומרת שיכול להיות שבסוף אתה חוזר תמיד ל... למשרדים שבהם הסתובבת בתור ילד. יש משהו מאוד מאוד מעניין בבעיות ארכיטקטוניות. כלומר באיך אתה בונה מבנה שיתאים לצרכים של הקהילה שהן בעיות שנידונות שוב ושוב ושוב כי הן לא טריוויאליות. כי מה זה המבנה האידיאלי נניח זה בעיה לא טריוויאלית. ואני אוהבת בעיות שאתה יכול להחיל אותן על הרבה תחומים. זה תקף לבעיות חברתיות זה גם תקף לבעיות מבניות. יכול להיות שאני נמשכת לדברים שהולכים לשם כי אסימוב אכן התעסק גם בבעיות חברתיות וגם בבעיות מבניות ותפיסת הזמן והמרחב לא מעט. אבל אז... רן לוי 01:12:19 היה חלוץ במדע בדיוני של בעיות חברתיות. אילנה קולודקין גל 01:12:21 אבל הזכרנו גם את שלושת המוסקטרים שאתה יכול להגיד שזה ספר באמת בכלל הספרים של דיומא שברגע שאתה קורא כולל החלקים הפחות נחמדים של הנקמה ברוזן ממונטה קריסטו תמיד מתחברים לך למשהו שהיה יכול לקרות והוא נורא לוגי בזמן ובמרחב. אז הלוואי אין לי דבר אחד. אני יודעת שזו תשובה שגויה והייתי אמורה להגיד עכשיו איזשהו דבר אחד. רן לוי 01:12:44 לא זה זה נפלא כי התחלנו מחיידקים, סיימנו באדריכלות / רשתות / שאלות פילוסופיות של חיים ומוות. מרתק. אבל פילוסופיה ומדע הם בלתי נפרדים. פילוסופים מנסים לפתור בעיות על ידי הגדרת בעיה מדויקת וניסיון לספק פתרון. אני חושבת שאנשים לא מעריכים עד כמה זה... רן לוי 01:13:04 מאוד קרוב למדע. כן. אילנה קולודקין גל 01:13:06 כי ספרות אולי זה תחום אחר כי אתה מנסה לפרש טקסט ולדלות ממנו ואני מקווה שאני לא מעליבה אף אחד מה שיש בו מה שאין בו. פילוסופיה אתה מגדיר שאלה שהיא שאלה מדעית ומנסה לפתור אותה בכלים שעומדים לרשותך. אני חייבת לציין שגם חקר ספרות זה יותר ויותר הולך להגדיר שאלה מדעית ולפתור אותה גם באמצעות... באמצעים חישוביים שעומדים לרשותך או שתמיד זה היה ככה ורק עכשיו אני מתחילה לגלות שזה גם דומה כאיזושהי הסתייגות. אבל אתה... אני לא מבינה את ההבדל בין פילוסופיה, מוזיקה, מדע ומתמטיקה. אני חושבת שזו הפרדות מאוד מאוד מלאכותיות. פעם B.Sc היה מוגדר כתואר בפילוסופיית המדעים ואז מתישהו אתה יודע זה נורא ברור שאתה מתמקצע במדעים. ולפחות בזמנו החזון המאוד מאוד יווני שהיה שאתה בעצם מסתכל על כל הידע האנושי כמכלול, אני חושבת שהוא יותר ויותר מתחבר כי יש אנשים ויש תארים נניח שמשלבים שתי דיסציפלינות מאוד מאוד שונות ומתחילים לגלות שהם לא כל כך שונות. רן לוי 01:14:04 כמו ההתקרבות של אותה ביו-אינפורמטיקה שאמרנו שזה מדע יחסית צעיר. אילנה קולודקין גל 01:14:09 אבל מדעי המוח זה בעצם ביולוגיה ופסיכולוגיה כאשר היום לומדים את שני המקצועות האלה לעיתים עם מדעי המחשב בשילוב ומשלימים אחד את השני. היית רוצה לחשוב שהחקר אחרי הידע הוא בעצם משהו מאחד ולא מפריד שיש לו איזושהי חוקים שחוזרים על עצמם כל הזמן ורק מגלים עוד ועוד. רן לוי 01:14:27 אני חושב יותר מזה, אני חושב שזה משאת נפשם של מדענים. לצמצם ולפשט ולפשט ולפשט עד שאתה מגיע לסט העקרונות הכי בסיסי שיכול להסביר תופעות דומות שכביכול נראות שונות מאוד בתחומי מדע שונים ואז אתה מגלה שיש להם מקום משותף. זה אולי שיא היופי אני חושב לתפיסתי באידיאל של המדע. אילנה קולודקין גל 01:14:50 לפשט ולסבך. כי אתה יכול להגיד שככל שהיצירה עתירת פרטים, הסגרדה פמיליה נכון? למרות שיש איזה פאטרן שאתה רואה מרחוק באותה כנסייה מופלאה של גאודי, הפרטים זה מה שהפך אותו לסגרדה פמיליה. אז יחד עם הפשט זה להוסיף פרטים. רן לוי 01:15:05 נכון. יש משהו יפה גם בפרטים עצמם כאילו ב... בזה. אילנה קולודקין גל 01:15:09 כי בעצם ברגע שאתה מפשט אתה אומר בוא נבנה זה נוטרדאם נוטרדאם אני בטוח מבטאת את זה לא נכון. נוטרדאם אני חושב. אפשר לשפוט אותו בהעדר הפרטים ואני אומרת נכון. אפשר גם להתקרב ולראות את כל הדמויות שגולפו שם אחת אחת על שער הכניסה. או בסגרדה פמיליה לראות כל אתה יודע איזושהי הומולוגיה לטבע שהוא בעצם תקע על גבי המבנים המאוד מאוד מיוחדים של הכנסייה הזו ולהגיד זה מה שהפך אותם למי שהן. כי יש המון קתדרלות יפהפיות אבל הם לא הסגרדה פמיליה ולא הנוטרדאם. אז אני אומרת המדע אני חושבת שזה גם על להוסיף פרטים. לפעמים היופי יש תמונה כללית ואני חושבת שהכוח שלו שאתה גם יורד לפרטים מאוד מאוד קטנים כדי להבין עד הסוף כדי להבין את התמונה הגדולה. רן לוי 01:15:55 נשמע שיש לך מקצוע שתפור עלייך בול. אילנה קולודקין גל 01:16:00 לא ניסיתי אחר ולפיכך אני יכולה להזדהות. קשה לדעת. דוקטור אילנה קולודקין גל. תודה רבה. הייתה שיחה מרתקת. תודה רן. רן לוי 01:16:13 In this house we obey the laws of thermodynamics.
        ]]></content:encoded>
    </item>
    
    <item>
        <title>[עושים היסטוריה] 318: צופן מתוחכם או ג'יבריש מוחלט? על כתב יד וויניץ' (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-318-tsvpn-mtvkhkm-v-g-ybrysh-mvkhlt-l-ktb-yd-vvynyts-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-318-tsvpn-mtvkhkm-v-g-ybrysh-mvkhlt-l-ktb-yd-vvynyts-sh-kh.html</guid>
        <pubDate>22 ביוני 2020</pubDate>
        <description>Transcript for [עושים היסטוריה] 318: צופן מתוחכם או ג'יבריש מוחלט? על כתב יד וויניץ' (ש.ח.) from עושים היסטוריה</description>
        <content:encoded><![CDATA[
            Ran Levi 00:00 שלום וברוכים הבאים לעושים היסטוריה, פרק מספר 318. צופן מתוחכם או ג'יבריש מוחלט? על כתב יד וויניץ', שידור חוזר. Narrator 00:24 פיליפ גושה היה בסך הכל סטודנט לרפואה כשגילה שהכבד והטחול של חולה שבדק מוגדלים בצורה דרמטית, כמעט פי 10 ממשקלם הנורמלי. מי היה אותו סטודנט לרפואה אשר גילה את אחת המחלות הנדירות השכיחות ביותר בקרב יהודים אשכנזים? האם אשכנזים נוטים להיות נשאים של יותר מחלות גנטיות ביחס לציבור הרחב וכיצד זה משפיע על בדיקות סקר גנטיות? האזינו לפרק בפודקאסט 'לעומק הרפואה' ובו שיחה מרתקת עם דוקטור חגית באריס פלדמן על תורשה, היסטוריה והקשר היהודי האשכנזי. חפשו את 'לעומק הרפואה' באפליקציית עושים היסטוריה באנדרואיד, באתר הבית שלנו ובכל אפליקציות הפודקאסטים באשר הן. Ran Levi 02:52 כ-20 קילומטרים דרום-מזרחית לרומא, על גבעה רמה, שוכן ארמון איטלקי עתיק בשם וילה מונדרגון. הארמון נבנה במאה ה-15 ושימש במקור כמעון הקיץ של האפיפיור, אבל בתחילת המאה ה-20 הוא היה משכנם של הישועים. בשנת 1912 הם הזמינו סוחר עתיקות אמריקני ממוצא פולני בשם וילפריד וויניץ' אל הווילה, והוא יצא משם כשבאמתחתו כשלושים כתבי יד וספרים בני מאות שנים. אחד מאותם כתבי יד עורר את סקרנותו של וויניץ' במיוחד. ספר בן 204 עמודים שעל פי סגנונו ועיצובו נראה כי מקורו בימי הביניים. לוויניץ' הייתה היכרות מעמיקה עם הכתבים העתיקים מהתקופה הזו, אבל הוא לא הצליח לזהות את השפה שבה נכתב הספר. האותיות המסוגננות לא דמו לאף שפה אירופית שהוא הכיר. Ran Levi 04:36 על אף שלישועים לא היה מושג בעניין מקור כתב היד ומחברו, לוויניץ' הייתה תחושת בטן שמדובר כאן בכתב יד בלתי שגרתי, כתב יד שעשוי להתגלות כבעל חשיבות רבה. על אף שהשפה בה נכתב הספר הייתה כאמור בלתי מובנת, הכיל כתב היד גם לא מעט איורים צבעוניים שמהם אפשר היה לנחש את תוכנו. למשל איורים של צמחים ופרחים בפרק שעוסק כנראה בבוטניקה. פרק נוסף כולל איורים של גרמי שמיים ומערכות כוכבים ומכאן הסיק וויניץ' שהוא קשור באסטרונומיה. רק כשחזר וויניץ' לארצו ובחן את כתב היד לעומק, הבחין בפעם הראשונה במכתב שהיה מצורף לדפיו הראשונים של הספר. על המכתב היה חתום מלומד גרמני בשם ג'ון מרקוס מרסי, שהיה רקטור אוניברסיטת פראג באמצע המאה ה-17. Ran Levi 06:40 המכתב של מרסי היה מופנה לאתנסיוס קירכר, אחד מגדולי המלומדים באירופה באותה התקופה. מרסי כתב לקירכר שהוא שולח לו ספר שניתן לו על ידי חבר טוב, כיוון שהוא משוכנע שהוא היחיד שמסוגל לקרוא אותו. הוא מציין שהספר היה שייך בעבר לקיסר רודולף השני והוא האמין שהמחבר הוא רוג'ר בייקון האנגלי. וויניץ' ערך עבודת מחקר מאומצת על כתב היד בניסיון להוכיח שמדובר בחיבור של בייקון, אבל הוא נכשל כישלון חרוץ. לא רק שהאותיות לא דמו לשום שפה מוכרת, אפילו האיורים לא סיפקו תשובות. הצמחים שהופיעו באיורים לא התאימו לשום צמח מוכר. למעשה, נראה היה שמדובר בשילובים של חלקי צמחים שונים. התעלומה הזו מנעה מוויניץ' למכור את הספר, כי לא היה מי שמוכן לשלם אלפי דולרים עבור כתב יד אלמוני לחלוטין. Ran Levi 10:45 בשנת 1919 נראה היה שיש פריצת דרך. וויליאם ניובולד, פרופסור לפילוסופיה באוניברסיטת פנסילבניה, הכריז כי הצליח לפצח את החידה. הוא טען שכתב היד הוא צופן מסוג מיקרוגרפיה, כלומר שהאותיות המשונות הן בעצם צירוף של אותיות זעירות יותר שניתן לפענח אותן רק עם זכוכית מגדלת. ניובולד תרגם את הטקסט לפי שיטתו והכריז שאכן מדובר בספר של רוג'ר בייקון. אולם מיד לאחר שפרסם את מסקנותיו, החלו חוקרים רבים להטיח בו ביקורת נוקבת. מדענים טענו שהאותיות הזעירות הן בסך הכל סדקים זעירים בנייר העתיק ובדיו המתפורר. הביקורת הזו גרמה לכך שתרגומו של ניובולד נדחה על ידי כמעט כל מי שעסק בחקר כתב היד, וכך חלפו השנים וכתב יד וויניץ' נותר חסר פשר. Ran Levi 13:31 (מעבר מוזיקלי וקולות קשר) Ran Levi 14:08 קיימת קבוצה מסוימת של אנשים שנמשכים אל תעלומות כמו כתב יד וויניץ' כמו עש למנורה. הקריפטוגרפים, מפענחי הצפנים. וויליאם פרידמן נחשב לאחד הקריפטוגרפים הטובים ביותר במאה השנה האחרונות. פרידמן הקדיש שנים רבות לחקר כתב יד וויניץ' וניסיונו העשיר לימד אותו שכמעט כל הצפנים חולקים תכונה משותפת בסיסית: הם נוטים להימנע מחזרות על מילים. כתב יד וויניץ', גילה פרידמן, מכיל מילים רבות שחוזרות על עצמן שוב ושוב לאורך הטקסט, עובדה שמצביעה על האפשרות שלא מדובר בטקסט מוצפן אלא בשפה אנושית זרה. Ran Levi 15:51 עם עליית המחשבים האלקטרוניים נפתח עידן חדש בחקר כתב יד וויניץ'. הקריפטוגרפים חשפו כמה תובנות מעניינות. למשל, רוב המילים בכתב היד מכילות חמש עד שש אותיות, וזה מאפיין שלא מתאים לשפות אנושיות טבעיות. מצד שני, האנליזה הסטטיסטית העלתה גם לא מעט מאפיינים שדווקא כן תומכים בהשערה שמדובר בשפה אנושית טבעית, כמו למשל תדירות הופעתן של אותיות בתוך הטקסט. הבלבול גבר עוד יותר כשהחשד שמדובר בזיוף מתוחכם החל לצוף. לוילפריד וויניץ' היו הידע והכלים ליצור זיוף כזה, ובהתחשב במחיר שהוא היה אמור לקבל, היה לו גם המניע. אבל בתחילת שנות ה-2000 התגלו מכתבים של קירכר מהמאה ה-17 שהזכירו את כתב היד, מה שהוכיח שהספר אותנטי ועתיק. Ran Levi 22:28 בהעדר תשובות מספקות לגבי מקורו ותוכנו של כתב יד וויניץ', צמחו תיאוריות רבות ומגוונות. יש ששיערו שמדובר בניסיון לתרגם את השפה הסינית לכתיב אירופי, אולי ספר קדוש של כת סודית, או יצירה של לאונרדו דה וינצ'י. בשנים האחרונות מתחזקת בקרב החוקרים הסברה שאולי בכל זאת מדובר בתרמית מתוחכמת בת מאות שנים. קריפטוגרף בשם גורדון ראג הראה ב-2004 כיצד ניתן ליצור טקסט ג'יבריש בעל מאפיינים דומים לזה של כתב היד. אבל מדוע התאמץ כל כך הרמאי ליצור טקסט מזויף ברמת מורכבות כה גבוהה? זיוף כה מתוחכם דומה לבניית רובוט משוכלל כדי לגרש ציפורים, בזמן שדחליל היה עושה את אותה העבודה. Ran Levi 25:54 בתור ילד שגדל בחיפה, אין שביל בכרמל שלא טיילתי בו. ואתם יודעים מה החלק הכי טוב בלטייל בכרמל? המסעדה הדרוזית בסוף. הפיתה הדרוזית, הקובה, החומוס עם הצנובר, הבשר והכנאפה בסוף הארוחה. את כל הטוב הזה אתם יכולים להביא לאירוע הבא שלכם עם הקייטרינג של אום ח'ליפה. קייטרינג דרוזי משפחתי אותנטי מדאליית אל-כרמל. בין אם מדובר באירוע עסקי גדול ובין אם מדובר בשמחה משפחתית קטנה, האוכל כשר, עשוי בעבודת יד ומחומרי גלם טריים. הקליקו על הבאנר של קייטרינג אום ח'ליפה שמופיע כעת על המסך באפליקציית עושים היסטוריה או באתר הבית שלנו. Ran Levi 27:23 אז מה התחדש לגבי כתב יד וויניץ' מאז 2013? עשרות חוקרים ניסו לפצח את המסתורין הזה, אבל אף אחד לא סיפק הוכחה משכנעת. ב-2014 טענו שני חוקרים שכתב יד וויניץ' לא הגיע כלל מאירופה אלא ממרכז אמריקה, על סמך ניתוח האיורים של צמחים ובעלי חיים שניתן היה למצוא באזור ההוא. ב-2017 טען היסטוריון בשם ניקולס גיבס שהטקסט בספר הוא לטינית מקוצרת, אבל מומחית ללטינית טענה שמדובר בתחביר שגוי לגמרי. ב-2018 הופיע מחקר חדש שעשה שימוש בבינה מלאכותית, והמערכת העריכה שמדובר בסבירות גבוהה בעברית. אבל חוקר ישראלי שקרא את הטקסט טוען שאין בו משפט אחד קוהרנטי. Ran Levi 36:42 מה שמביא אותנו לתגלית החדשה מחוקר גרמני בשם ריינר הנינג, שטוען שוב שהטקסט הוא בעברית על בסיס מאפיינים בלשניים של שפות שמיות. הוא פענח כמה משפטים שמספרים על איכר שחלה והלך לרופא שהתברר כנוכל. זה נשמע הגיוני לאור האיורים העוסקים ברפואה, אבל כפי שראינו, שום דבר בכתב יד וויניץ' לא פשוט כפי שהוא נראה. סביר להניח שגם מההכרזה הזו לא יצא בסופו של דבר כלום, אבל אם כן, אני מבטיח לכם עדכונים חמים. Ran Levi 38:22 מה חדש ברשת עושים היסטוריה? ב'יחסינו לאן' עם פאולה ולאון רוזנברג - איך לתחזק זוגיות כפולת קריירה. בנוסף, ב-9 ביולי נקיים הקלטת פרק בלייב עם דני פרידלנדר מ'חתונה ממבט ראשון'. ב'עושות הורות' - מרד גיל שנתיים, מה עושים כשהילד נכנס להתקף זעם? וב'עושים כותרות' עם אטילה שומפלבי - למה לבטל את המשטרה? כל הפודקאסטים זמינים באתר שלנו ובאפליקציה. Ran Levi 40:43 לפני שני פרקים שאלתי אתכם מהי חווית הצלילה שהכי זכורה לכם. קיבלתי המון סיפורים מרתקים. קטיה איוונצ'ב כתבה על צלילה באקוודור שבה נסחפו בזרמים חזקים והיו בים כשבע שעות עד שחזרו לחוף. ניר קמינר סיפר על צלילה בדהב שבה נתקלו בסט צילומים תת-מימי של דוגמנית בעירום מלא. תודה לכל המשיבים. שאלת עושים היסטוריה להפעם: מה הספר, הסרט או הסדרה הכי גרועים שאי פעם ראיתם ומה הפך אותם לכל כך גרועים? כתבו לנו בקבוצת הפייסבוק. Ran Levi 44:42 עושים היסטוריה הם גיא בינון ואיתמר סוויסה בעריכה ובהפקה, שרה סילבצקי מנהלת הקהילות, אביב שם טוב מנהל המכירות, דני תימור המנהל העסקי ואני רן לוי כותב ומגיש. אנחנו נשתמע בשבוע הבא, להתראות.
        ]]></content:encoded>
    </item>
    
    <item>
        <title>[עושים היסטוריה] 319: מר אֶלוָשָם - תסכית מתח</title>
        <link>https://mat-mo.github.io/podtext/episodes/vshym-hystvryh/vshym-hystvryh-319-mr-elvasham-tskyt-mtkh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-319-mr-elvasham-tskyt-mtkh.html</guid>
        <pubDate>29 ביוני 2020</pubDate>
        <description>Transcript for [עושים היסטוריה] 319: מר אֶלוָשָם - תסכית מתח from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 319: מר אלבשם, תסכית מתח. רשת עושים היסטוריה. NASA 00:22 Tranquility Base here, the Eagle has landed. רן לוי 00:24 שלום. הפרק הפעם הוא לא פרק טיפוסי של עושים היסטוריה. אתם כבר יודעים שמדי פעם אני אוהב לשנות דברים, לערבב את המים ולשבור את התבנית. אבל הפעם, הפעם באמת הלכנו רחוק. הפעם אני מביא לכם תסכית, סיפור עלילתי, אפשר אפילו לומר הצגת תיאטרון. אני ממליץ מאוד להאזין לפרק הזה באמצעות אוזניות. השתמשנו כאן בתהליך ההפקה בטכנולוגיה אודיופונית מסוימת, אפקט בינוראלי שמע שמעשירה מאוד את החוויה התיאטרלית, אבל רק אם מקשיבים באמצעות האוזניות. זאת אומרת, אתם יכולים בהחלט להאזין גם בלי אוזניות, אבל אם יש לכם אפשרות להאזין באמצעות אוזניות, כדאי. בסוף הפרק ראיון עם איתיאל דינר, היוצר שמאחורי התסכית, ובו הצצה אל מאחורי הקלעים של העבודה על הפרק המיוחד הזה. שווה להישאר. האזנה נעימה. רן לוי 01:53 הפרק בחסות פנדה פרימיום, הטכנולוגיה המתקדמת ביותר בחדר השינה שלכם. בעזרת ניסיון מצטבר של אלפי שעות שינה, פנדה פיתחה עבורכם את המזרן המתקדם ביותר שלה. בעל ארבע שכבות ויסקו לנוחות מקסימלית, כולל שכבת ויסקו ג'ל בעלת תעלות אוורור לפיזור חום, ושכבת ויסקו בשילוב סיבי פחם למניעת הצטברות קרדית האבק ושמירה על היגיינה מקסימלית. הזמינו את פנדה פרימיום דרך האינטרנט ונסו אותו אצלכם בבית למשך 100 לילות. לא אהבתם? אין בעיה. טלפון או וואטסאפ אחד, ופנדה תאסוף אותו מכם ללא עלות ותשיב את כספכם במלואו. מאזיני רשת עושים היסטוריה זוכים ל-5% הנחה. הזמינו OSIM באנגלית בזמן ההזמנה באתר. אין כפל מבצעים. פנדה פרימיום, המזרן שתמיד חלמתם עליו. panda-zzz.co.il רודיה קוזלובסקי 03:22 איך כדאי לסכם אותי בקצרה? אני שאפתן. אני אעשה הכל כדי להיות האדם הכי מוצלח בעולם. אבל אולי כדאי להסביר קצת יותר. אבא ואמא שלי נהרגו בתאונת דרכים כשהייתי בן שלוש, ודוד שלי גידל אותי. הוא היה אדם טוב, חכם, אבל רווק ובודד. השקיע בי מאוד, במיוחד בחינוך. הוא תמיד אמר שאני זה הדבר היחיד שמנע ממנו להצליח בחיים. הוא תמיד דרבן אותי להצטיין, לבלוט. ואני הצטיינתי. קפצתי כיתה, הייתי במועצת תלמידים, למדתי הנדסת תוכנה דרך האינטרנט. בזכות הידע שלי הגעתי ליחידה סודית ותמיד נחשבתי שם למצטיין. אני עשיתי הכל, הכל כדי להצליח. וכל הבכיינים שהפסידו לי בדרך שיתבגרו. החיים הם קרב, זה מה שדוד שלי תמיד היה אומר. הוא נפטר דוד שלי, מיד אחרי הצבא. אני חייב להודות שזה היה קצת מזל כי אני תפרן. ההורים שלי לא השאירו לי כלום. אם הוא לא היה מת ואם לא הייתי מקבל את ביטוח החיים שלו, לא הייתי מגיע לאוניברסיטה. אבל בזכות הכסף שלו ומלגת הצטיינות שקיבלתי, הצלחתי ללמוד באוניברסיטה העברית בירושלים. וואו ועוד איך הצלחתי, כל המרצים העריצו אותי. העתיד שלי היה נראה מזהיר ובצדק. אני תמיד אשאף גבוה, תמיד. מגיע לי שיזכרו אותי, שאמות בידיעה שכל העולם מעריך אותי. אבל הכסף מביטוח החיים נגמר די מהר. אז כל מה שהיה לי זה לפטופ יד שנייה, שולחן קטן ומיטת יחיד באיזה חדר קטן ששכרתי בשכונת נחלאות, עם גג דולף וחלון שלא תמיד נסגר כמו שצריך. אבל אני המשכתי לחלום בגדול ולחשוב על רעיונות לסטארטאפים שיום אחד יביאו לי את הכסף ואת התהילה. ואז יום אחד, כשצאתי מהבית כדי לתקן את הפלאפון המעפן שלי, פגשתי את הזקן העשיר והחולני ההוא. הוא נראה כל כך חלש וכל כך כפוף, אבל הוא זה ששינה לי את החיים. רודיה קוזלובסקי (הזקן) 06:12 הופעת בדיוק בזמן. פרח לי מזכרוני מספר ביתך. ומה שלומך? רודיה קוזלובסקי (הצעיר) 06:25 אתה מדבר אליי? רודיה קוזלובסקי (הזקן) 06:27 תוהה מי אני לעזאזל, אה? ידידי, הרשה לי להבטיח לך, כבר ראיתיך בעבר. אך אתה לא ראית אותי. יש איזה מקום שבו אוכל לדבר איתך? רודיה קוזלובסקי (הצעיר) 06:40 אולי. אני פשוט נורא עסוק. סליחה ממש, לא בטוח שיהיה לי זמן לדבר איתך. אפשר לדבר פה. עכשיו. רודיה קוזלובסקי (הזקן) 06:52 שמע נא, אני בא בעניין ארוך ונפתל. בוא סעד עמי בארוחת צהריים. אני כבר שבע ימים ושבע מעשים, זקן מאוד אפשר לומר, ואינני מצטיין בהסברים. לא כל שכן עם קולי המצפצף והמולת התנועה. רודיה קוזלובסקי (הצעיר) 07:07 אני מעדיף שלא. רודיה קוזלובסקי (הזקן) 07:08 ואני מעדיף אחרת. נימוס ודאי מחייב מעט כבוד כלפי שערה לבנה. ועכשיו אספר לך מהו העניין שעל הפרק. עליי לומר לך אפוא שאני זקן. זקן מאוד. וגוסט סרטני כבר איכל את רוב תוכי. לא נשארו לי הרבה ארוחות כאן בבית המלון. כל יום. יש לי קומה שאני מתגורר כאן. כך שיש בידי כסף שאצטרך להעביר הלאה, ואין לי ילד שאוכל להוריש לו אותו. שקלתי את התוכנית הזו ואת התוכנית ההיא, קרנות צדקה, מוסדות, מלגות, ספריות. ולבסוף הגעתי למסקנה הזאת. אמצא בחור צעיר, שאפתן, נקי כפיים ועני, בריא בגופו ובנפשו ובקיצור אעשה אותו ליורשי. אתן לו כל מה שיש לי. אני עצמי גדלתי מלא כלום. גדלתי ללא אם ואב וחייתי חיי דלות את רוב נעוריי ואת כל מה שיש לי השגתי לבד, בשתי ידיי. וכשהייתי בחור צעיר ותאב חיים, חלמתי בהקיץ. חלמתי שיהיו את הכלים להגשים את כל אשר גמרתי אומר בלבי. ועתה גמרתי אומר שלפחות אעזור לאלם מהדור שאחרי להגשים את חלומותיו הוא. אתן לו כל מה שיש לי כדי שיוכל לזנק מחייו לימודי התלאות והמאבקים אל עבר חירות ועמדת השפעה. רודיה קוזלובסקי (הצעיר) 09:00 ואני מבין שאני הוא ה...? רודיה קוזלובסקי (הזקן) 09:03 אתה. אתה. רודיה קוזלובסקי (הצעיר) 09:05 אני. וואו. אני מבטיח לך שלא תתחרט אדוני. אני... אני אין אדם יותר טוב שיכולת לבחור בו. אני בטוח. אני אשתמש במה שתיתן לי כדי ליצור דברים טובים. עולם טוב. אני מבטיח לך שאם תיתן לי את הכסף אני אוכל לתרום כל כך הרבה. כל כך... רודיה קוזלובסקי (הזקן) 09:32 הירגע מעט. עוד נסגור הכל. איזה עתיד שפוי לך אם באמת אבחר בך. א... אבל ישנם גם מספר תנאים כמובן. אי אפשר לצפות לקבל הכל בלי שום תמורה. אני חייב לבדוק את היציבות הנפשית שלך ואת בריאותך הגופנית. הרי לא יעלה על הדעת שאבזבז את כל כספי לריק. אני אצטרך לדעת הכל. את פרטי התורשה שלך, כיצד מתו הוריך והורי הוריך. להבין את כל עולמך. אני חייב לדעת שאתה בריא כשור. רודיה קוזלובסקי (הצעיר) 10:12 אין בעיה. רודיה קוזלובסקי (הזקן) 10:14 והזוכה בירושה יהיה חייב כמובן לרשת את שמי. רודיה קוזלובסקי (הצעיר) 10:19 את שמך? רודיה קוזלובסקי (הזקן) 10:20 כן. אם זו בעיה נוכל לבטל. רודיה קוזלובסקי (הצעיר) 10:24 לא, לא, אין בעיה. אין בעיה בכלל. אני מודה לך על זה מר... רודיה קוזלובסקי (הזקן) 10:35 את שמי אין צורך להשמיע בינתיים. הוא הולך לפניי. וכדי ששלך גם יהיה כך המשך נא להקשיב לי. רודיה קוזלובסקי 10:48 וזאת הייתה הפגישה הראשונה שלנו. הרגשתי כאילו זכיתי בלוטו. זה בדיוק מה שהייתי צריך בחיים. הזקן נתן לי כמה אלפיות וביקש ממני ללכת לעשות ביטוח חיים רציני מאוד כדי לוודא שהכל טוב איתי. עשיתי כל כך הרבה בדיקות והכל יצא טוב. מודה, רימיתי טיפה פה ושם בכמה בדיקות. למדתי באינטרנט איך לרמות במבחני כושר וכל זה. רציתי את הירושה הזאת כל כך רציתי אותה. ולא נתתי לשום דבר לעצור אותי. אסור שהכסף הזה יגיע לאיזה פוץ. מישהו שהוא לא מוצלח כמוני. אז בבדיקות יצא שאני בריא כשור כמו שהוא אמר. בסופו של דבר הצלחתי לזהות גם מי הוא. אגברט אלבשם. מנתח מוח מפורסם מאוד. לא יודע איך לא זיהיתי אותו קודם. הוא אורח קבוע בכל כך הרבה תוכניות טלוויזיה בארץ, בעולם. מדבר בעיקר על איך אנחנו תופסים זיכרונות. והוא טחון, עשיר בטירוף. הוא הבעלים של לפחות חמש חברות תרופות לפי מה שקראתי, ומושקע בכמה חברות ביוטכנולוגיה. הלוואי והייתי הוא. איזה מזל שהוא נפל עליי ככה. מדי פעם הוא התקשר, שאל על הבדיקות וגם עוד שאלות על חיי האישיים. תמיד עניתי לו בשמחה. הכל כדי שהוא לא יתחרט. ואז ערב אחד, כמה שבועות אחרי הפגישה במסעדה, הוא דפק על הדלת שלי. האמת הוא נראה חלש מאוד. כנראה הסרטן כבר עשה את שלו. הכסף... הכסף הרגיש קרוב מתמיד. רודיה קוזלובסקי (הזקן) 13:10 ברכות. בחרתי בך. לא תצטרך להמתין עוד הרבה. הלילה הזה במיוחד אנחנו חייבים לחגוג את ניצחונך. ואם כן, אתה תקבל את כל הנכסים, המניות, הרכבים, ההשקעות, זכויות יוצרים על דברים שהמצאתי. איך שאתה אוכל הסובא. כמה תיאבון לחיים יש לך. תיהנה. זה לא יימשך הרבה. רודיה קוזלובסקי (הצעיר) 13:50 נכון. אי אפשר לברוח מהזקנה. אבל העתיד שלי עכשיו ורוד. והכל בזכותך. יהיה לי הכבוד להמשיך אותך. להיות כמה שיותר דומה לך, להצליח. אבל אתה... וואו, העבר שלך בטח טוב יותר מכל עתיד כלשהו שאולי מצפה לי. הצלחת בגדול. כולם מכירים אותך ומעריכים אותך. רודיה קוזלובסקי (הזקן) 14:14 הו כן. באמת היית רוצה את עברי? האם באמת ובתמים תעדיף לקבל את שנותיי? עם ההישגים שלך? כן. ברור. הלוואי ויכולתי. מלצר, הבא לנו שני ליקר קימל. אני הולך לתת לך משהו שאני משתמש בו רק באירועים מיוחדים. כן. האבקה הזאת מאוד מאוד מיוחדת. אני יודע שאתה כבר מנחש מה זה. צריך לקחת את כולו בבת אחת. ערבב את זה יחד עם הקימל וזה יהיה פשוט אלוהי. לירושה מהירה. רודיה קוזלובסקי (הצעיר) 15:06 לא, לא. אני לא רוצה ככה. רודיה קוזלובסקי (הזקן) 15:10 נו, טוב. אז מה תרצה שנאחל? רודיה קוזלובסקי (הצעיר) 15:15 לחיים ארוכים. רודיה קוזלובסקי (הזקן) 15:20 לחיים ארוכים. ובכן, חומר משובח. מה השעה? או וואו. כבר שבע ועשרים ואני כבר עוד עשר דקות צריך להיות בפגישה. אני מוכרח ללכת מיד. סליחה! סליחה, חשבון בבקשה! החומר הזה הוא חזק. אולי לא הייתי צריך לתת לך כל כך הרבה. חכה רגע. כמעט שכחתי הנה. קח את הכונן הזה ושמור עליו עד מחר בבוקר. מחר אני אפתח אותו, בסדר? לילה טוב. אתה תראה איך הכל יעבור מהר. רודיה קוזלובסקי 16:38 ואני מתעורר. מרגיש כאילו התעוררתי מחלום בלהות והבהלה עדיין עליי. היה לי בפה טעם מוזר מתכתי כזה. וכולי הרגשתי חלש, חלש מאוד. נשארתי במיטה וחיכיתי שאני ארגע, שהכל יחזור להיות נורמלי. אבל לא רק שתחושת הבהלה לא נחלשה היא אפילו התגברה. לא הבנתי למה. החדר שלי היה חשוך מאוד והרגשתי כאילו משהו פשוט לא בסדר. בקושי הצלחתי להרים את הראש. אבל משהו לא היה בסדר בחדר. הדברים הרגישו לא במקום. ניסיתי להזיז את הרגליים ימינה כדי להגיע לרצפה. אבל המיטה הרגישה לי פתאום גדולה מדי. כאילו המיטה התארכה בלילה. אלוהים מה הוא שם לי בתוך הליקר הזה? דחפתי את עצמי במאמצים רבים לקצה שלה. ניסיתי להגיע למתג של האור אבל לא הצלחתי. המתג פשוט לא היה שם. התחלתי לגשש באפלה עם הידיים שלי לנסות לתפוס משהו והיד שלי נתקלה במשהו ארוך ותלוי עם מרקם של בד. התחלתי למשוך בו וגיליתי שזה וילון. פתאום הבנתי אני לא בחדר שלי. ניסיתי לשחזר את כל מה שהיה אתמול. אני זוכר ששתיתי ואני זוכר שהצלחתי להגיע לבית שלי איכשהו. נרדמתי במיטה שלי. זה הדבר האחרון שאני זוכר. איכשהו משם אני עכשיו פה. קמתי על רגלי ופתאום הרגשתי ממש חלש. אולי מה שלקחנו עדיין משפיע? הידיים שלי התחילו לרעוד. התחלתי ללכת בחושך וחיפשתי עם הידיים שלי את האור. הרגל שלי פגעה בכורסה וגיליתי שאני בחדר של מישהו עשיר. על הכיסא הייתה חליפה, בפינות עמדו מנורות בדולח, בצד היה ארון ענקי מעץ ומראה מקושטת. כל הקירות היו מכוסים בבד והרצפה בעץ. אולי הגעתי איכשהו לבית שלו? כמה זמן עבר מאז הערב ההוא? יכול להיות שעבר כבר זמן ואני כבר ירשתי אותו? אז הצלחתי סוף סוף. הכל הרגיש לא מהעולם הזה. לא הגיוני כאילו אני עדיין ישן. מה קורה פה לעזאזל? הקול שלי לא היה שלי זה היה קול חלש וחנוק. התחלתי לגעת בעור שלי וכולו היה כפלים ופתאום קלטתי אין לי שיניים. אני בלי שיניים. אין לי שיניים. אני בלי שיניים. מה קורה? מה? איך? הרגשתי כאילו הכל נופל עליי. הייתי בשוק מטורף. אני לא רוצה לדעת מה עשו לי. חזרתי למיטה כולי בוכה וממלמל לעצמי זה חלום, זה חלום. תישן, תישן, זה לא אתה. זה חלום, זה חלום. זה חלום. אני לא זוכר כמה זמן עבר אבל כנראה שהגיע הבוקר כי ראיתי קצת אור מגיע מאחורי הווילון. הגיעו משרתים. הם הביאו לי אוכל שבהזדמנות אחרת הייתי טורף אותו. הם הבינו שאני כנראה חולה ולא שאלו שאלות. נשארתי במיטה כמה ימים. האכילו אותי. הביאו לי בגדים חדשים יקרים מאוד לחדר. דאגו לי להכל. אבל אני לא יצאתי מהמיטה. כל כך פחדתי. לא רציתי לדעת. אבל בסוף לא יכולתי יותר להתאפק. קמתי מהמיטה הלכתי לאט לאט בכיוון המראה ו... הפרצוף. הפרצוף הזה לא היה הפרצוף שלי. זה היה הפרצוף של אלבשם. לא! לא! לא! לא! הייתי ככה במיטה במשך כמה שבועות. כנראה לא שמתי לב לזמן. הרופא שהגיע אמר שזה חלק מהמחלה. כנראה שהסרטן כבר הגיע למוח הוא אמר. כנראה שנותרו לי רק כמה חודשים לחיות. אפילו לא שווה לבדוק כבר כי הסרטן כל כך מתקדם. הסברתי לו שאני זה לא הוא. אני זה לא הוא! אני זה לא הוא! אבל הוא לא הקשיב. הוא עבד עליי. הזקן עבד עליי. הציג את עצמו חלש וגוסס ורכרוכי ואני... אני חשבתי שאני משחק אותה. שאני זה שעובד עליו. ועכשיו הוא הפך להיות אני ואני הפכתי להיות הוא. ביקשתי מהמשרתים מחשב כדי שאוכל לראות מה קורה בעולם אבל מסתבר שלא היו לו מחשבים בבית. אפילו לא טלפון סלולרי רק טלפון קווי. רציתי להרים טלפון לכל מיני אנשים מהצבא, מהלימודים, אנשים שמכירים אותי מקודם אבל הם הם לא נתנו לי. מסתבר שהזקן אמר להם לפני כמה זמן שאם הוא ישתגע שלא יתנו לו לעשות דברים שיכולים לפגוע בעצמו. במיוחד לא לצאת מהבית ולדבר עם אנשים זרים. הם רק נתנו לי לדבר עם הבנקאי שלו. זאת אומרת, שלי. אבל מסתבר שאת רוב הכסף שלו הוא העביר אליי. זאת אומרת, אל מי שהייתי קודם. הוא חשב על הכל. אני לא יודע איך הוא עשה את זה. ניסיתי לחפש בבית רמזים למה שקרה ואיך הוא עשה את זה. חדר העבודה שלו, שלי, היה נעול בכמה מנעולים ולא הצלחתי לפתוח אותו. העובדים אמרו לי שרק לי היו שם מפתחות ולא רצו לעזור לי לפרוץ את הדלת. הוא חשב על הכל הזקן לעזאזל. הפכתי את כל חדר השינה שלי חשבו שאני משתגע רק יותר ויותר. הוא העלים את כל העדויות! אבל אתם יודעים מה מצחיק? מה האירוניה הכי גדולה בסיפור הזה? ברגע שהתחלתי להירגע והאנשים חשבו שחזרתי לשפיות התחילו להגיע כל מיני מבקרים. תלמידים שלו, שלי, לשעבר אנשים שהכיר אנשים שעבדו איתו. הם כולם הסתכלו עליי בכזו הערצה. אפילו הצלחתי לשכנע כמה מהם ליזום כמה מהסטארטאפים שחשבתי עליהם כשהייתי עוד בחדר הקטן בשכונת נחלאות. הם פשוט לא הבינו מאיפה הגיעו הרעיונות שלי. בזכות ההחלפה הזאת הצלחתי להגשים את כל מה שלא הייתי יכול לבד. זהו. הפסקתי כבר להילחם. זה לא יעזור. עכשיו אני מקליט את הסיפור שלי. מי יודע? אולי ככה אצליח להציל את הקורבן הבא. למרות שאני האדם המוערך עכשיו, זה שהשיג כל כך הרבה בחיים. זה שכולם רוצים להיות בקרבתו, ללמוד ממנו. זו האירוניה הכי גדולה. זו האכזריות של הגורל. אני הגשמתי כל מה שרציתי. אני אמות כשכל העולם מעריך אותי. ניצחתי. רן לוי 26:10 זהו. עד כאן לתסכית המתח, סיפור מבוסס על סיפור מדע בדיוני בשם סיפורו של המנוח מר אלבשם מאת הסופר הענק, האחד והיחיד, ה.ג'. וולס. מקווה שאהבתם. את כל הדמויות ששמעתם בסיפור משחק אדם אחד, שחקן התיאטרון רודיה קוזלובסקי. מיד ראיון עם איתיאל דינר, יוצר התוכנית, על ההשראה לסיפור, תהליך העבודה והבימוי. כל זאת ועוד אחרי החסות. רן לוי 26:47 להיות מתכנת ולדעת לכתוב קוד, זה ה-obvious. אבל כמה פעמים ראיתם מפתח שיודע גם להלחים רכיבים על לוח אלקטרוני? אני ראיתי מתכנתים שמסוגלים להריץ בראש לולאות רקורסיביות, אבל מפתח שגם מבין בחומרה זה גיבור על אמיתי. פלוס, אם הוא ילבש בטעות בגד גוף ואת התחתונים מעל המכנסיים, אף אחד לא יניד עפעף. בכל זאת, מתכנתים יכולים להיות קצת משונים לפעמים. אני לא יודע אם המהנדסים של Applied Materials לובשים בגדי גוף מתחת לבגדים שלהם, אבל כשעובדים בחברה מולטי-דיסציפלינרית כמו Applied Materials, פוגשים דיסציפלינות ודרכי חשיבה שלא מזדמן להכיר אחרת. Applied Materials מעודדת סינרגיה ושיתוף פעולה הדוק בין פיזיקאים, מתכנתים, מהנדסי סיסטם, אלקטרוניקה, מהנדסי חומרים ועוד מגוון של דיסציפלינות שונות ועתירות ידע. הסינרגיה המולטי-דיסציפלינרית הזו מעודדת חדשנות ויצירתיות, והיא זו שאחראית למצוינות הטכנולוגית של אפלייד. הצטרפו לקבוצת הפיתוח המצוינת של Applied Materials ישראל המגייסת למשרות במגוון תחומים. מאלגוריתמאים ומומחי משין לרנינג, דרך מפתחי בקאנד ופרונטאנד ועד פיזיקאים. לרשימת המשרות המלאה חפשו באתר הקריירה של אפלייד ישראל או עקבו אחר עמוד הלינקדאין של החברה. רן לוי 28:18 כאמור אחרי שסיימנו את העבודה על התסכית התיישבתי לשיחה עם איתיאל על ההשראה לסיפור ועל תהליך העבודה. שלום לאיתיאל דינר. איתיאל דינר 28:30 אהלן. רן לוי 28:31 אהלן. אז אתם אולי שמעתם את השם איתיאל דינר בגלי צה"ל. תכף נספר מאיפה אתה מגיע משם ואני אציין שאתה הצטרפת בעצם למשפחה של רשת עושים היסטוריה במסגרת סיפור משפחתי ובמסגרת עושים תוכנה שאולי כבר חלקכם שמעתם פרק בהשתתפותו אם הוא הספיק לעלות לאוויר. והסיפור שעכשיו שמעתם בפרק הנוכחי של עושים היסטוריה הוא בעצם פרי מוחו של איתיאל. אז הבאתי אותך כאן איתיאל לספר לנו על התהליך מאחורי הקלעים של הפקת פרק שהוא מאוד שונה ומיוחד מפרקים רגילים של עושים היסטוריה. אז קודם כל כמה מילים קצת על הרקע שלך, מאיפה אתה מגיע. איתיאל דינר 29:14 אז באמת כמו שאמרת אני גם באמת גל"צניק. עשיתי שמה בעיקר עריכת חדשות. הייתי עורך מהדורות, הייתי עורך משנה של יומן הבוקר. אבל גם היה לי את הפרויקט שלי הקטן של פודקאסט שעשיתי בשם לוט בערפל שבו ניסיתי כל מיני דברים לעשות. הגשתי אותו, ערכתי אותו, בעיקר ככה למדתי איך עושים פודקאסט. רן לוי 29:35 הוא עדיין זמין לוט בערפל? איתיאל דינר 29:37 לוט בערפל היה לו שלושה פרקים הוא עדיין זמין אם מישהו רוצה לחפש אותו וישמע חלק מהטעויות חלק מהדברים. בסופו של דבר אני מאוד מרוצה ממנו יש שמה עריכה מאוד טובה והרבה מוזיקה טובה שאני שמח בה. גלי צה"ל זה תמיד בית ספר מצוין וכנראה גם לפודקאסטים. אז בעצם אתה משוחרר טרי יחסית. ובוא תספר לנו קצת על הרעיון של הסיפור. מאיפה בעצם הגיע אליך הרעיון לעשות תסכית שכזה? איתיאל דינר 30:08 הרעיון עצמו מגיע מהרבה דברים שאיכשהו שולבו ביחד. דבר ראשון לפני ארבע חמש שנים קיבלתי באיזה הודעה קולית בווטסאפ שמישהו אמר בהודעה רשום "שימו אוזניות על הראש ותשמעו את הקטע הבא". ובקטע אתה מפעיל אותו שם אוזניות אתה שומע מספרה שמישהו מדבר שמה ושומע ממש את הסביבה עצמה. זאת אומרת כמו ששמענו בפרק את הסאונד הבינוראלי אתה ממש שומע נגיד את המכונת תספורת מגיעה לך מעל אוזן ימין אתה שומע בן אדם לוחש לך באוזן אתה ממש שומע את הסביבה. זה נורא סקרן אותי פתאום וחקרתי על הנושא והגעתי לזה שקוראים לזה Binaural effect כך קוראים למושג. מה זה אומר? Binaural effect זה כשאנחנו שומעים סאונד כלשהו אז הוא עובר הרבה עד שאנחנו מעבדים אותו במוח. לדוגמה אם אנחנו עכשיו נשמע משהו שמגיע ממקום רחוק מאיתנו בחדר אז הקול לא רק יגיע ישר מהפה של הבן אדם אל האוזן שלנו הוא יגיע גם ישר לאוזן שלנו אבל גם הוא יפגע בקירות הוא יפגע בכיסאות הוא יפגע בכל מיני עצמים יגיע לא ישר לאוזן הוא יגיע קודם כל לאפרכסת של האוזן בעיקר משמה מהאפרכסת הוא מגיע לתעלה של האוזן ושמה הוא גם עושה כמה סיבובים עד שהוא מגיע לעור התוף ומשמה המוח מעבד אותו. הסאונד לא מגיע בצורה ישירה ישר למוח יש שמה דרך שהוא עובר וכשאנחנו שומעים סאונד אנחנו יכולים ממש להבין מאיפה הוא מגיע. אתה תשמע אם סאונד מגיע מימין לך או מגיע מרחוק או מגיע מאחוריך אתה תדע ממש מה הכיוון שממנו הוא מגיע. אבל היום שאנחנו שומעים מוזיקה או שאנחנו שומעים תוכניות אנחנו לא משתמשים ביכולת הזאת. אבל זה כבר משהו שגילו בערך אם אל תתפוס אותי על השנים בערך לפני כבר 150 שנה את היכולת הזאת ולא השתמשו בה כנראה מהסיבה העיקרית שזה יחסית די קשה. רן לוי 32:02 זאת אומרת המערכת האלקטרונית שלוקחת בעצם את הצליל ומעבירה אותו אלינו צריכה גם באיזשהו צורה לסמלץ את כל האקוסטיקה שתיארת וזה כבר המון המון חישובים מתמטיים שעושים על הצליל. איתיאל דינר 32:15 בדיוק זה הרבה חישובים מתמטיים. אם אתה רוצה לעשות את זה בצורה פרקטית אז יש אנשים שניסו לעשות את זה פשוט לקחו ראש של בובה שמו בתוך האוזניים של הבובה מיקרופונים וככה הם הקליטו. ככה לדוגמה הסאונד שאני שמעתי של המספרה ככה עשו אותו השתמשו בדאמי בראש בובה ששמו בתוכה מיקרופונים. וזה מאוד מסבך את העניין זה מאוד מייקר את זה וזה מאוד לא... כן אנחנו לא נעשה את זה מן הסתם בסטינג האולפני הרגיל שלנו. אז במה אתה השתמשת בשביל לייצר את ה...? איתיאל דינר 32:42 אז היום בזכות באמת הטכנולוגיה יש דרכים חדשות. יש תוכנות שמדמות לך את הסביבה שאתה נמצא בה ואתה יכול ממש להגיד לתוכנה "אני רוצה שהצליל הזה והזה יישמע מצד ימין ממרחק של שתי מטר אני רוצה שהצליל הזה והזה יתקרב לאט לאט אל המאזין". לדוגמה באחת הסצנות בפודקאסט שעשינו יש שמה את הסצנה של המסעדה אנחנו ממש ניסיתי לעשות כאילו המצלמה הווירטואלית שמצלמת את הסצנה הזאת מתקרבת לאט לאט לעבר שני השחקנים לעבר שני האנשים שמדברים אחד עם השני. וממש אני מקווה שאפשר לשמוע את זה שלאט לאט מתקרבים גם בסאונד הצליל לא רק שהוא מתחזק גם הסביבה עצמה שומעים שהיא משתנה הסאונד שלנו. רן לוי 33:30 אוקיי אז בהחלט יש פה איזשהו משהו מגניב וחדש אני חושב בחוויית ההאזנה שאני מקווה שהרגשתם ונהניתם ממנו. בוא נדבר קצת על הסיפור עצמו. מאיפה הגיע הרעיון לתוכן שלו? איתיאל דינר 33:45 אז באמת כמו שאמרתי לפני כן זה היה שילוב של כל מיני דברים אז באמת שמעתי את המושג Binaural effect חקרתי עליו לפני ארבע חמש שנים והיה איזה לפני שנתיים בערך איזה סיפור של הרברט ג'ורג' וולס אתם מכירים אותו אולי ממלחמת העולמות שהוא כתב. רן לוי 34:04 ה.ג'. וולס כן. היה פרק של עושים היסטוריה פעם פעם. איתיאל דינר 34:08 ישן מאוד. אז באמת הוא יצר את מלחמת העולמות יש לו סרט של שפילברג שיצא לפני כמה שנים אבל גם יש סיפור מאוד ידוע על התסכית של מלחמת העולמות. התסכית של מלחמת העולמות נעשה על ידי אורסון וולס אותו שם משפחה אבל בלי קשר משפחתי אני לפי מה שגיליתי חקרתי קצת אין ביניהם קשר משפחתי באמת רק אותו שם. לאורסון וולס הייתה תוכנית מאוד פופולרית אתם אולי מכירים אותו כי בהמשך הוא עשה את האזרח קיין שזה בעיקר הסרט הידוע ביותר שלו והייתה לו באמת תוכנית רדיו בשם תיאטרון מרקורי שבה הוא היה עושה תסכיתים שונים היה עושה לדוגמה את דרקולה דוקטור פרנקנשטיין היה עושה הרבה סיפורים ישנים גותיים והיה עושה להם עיבוד רדיופוני תסכיתי. אחד העיבודים והעיבוד שכנראה מאוד ידוע זה העיבוד שלו למלחמת העולמות הוא עשה את התסכית הזה כשהוא מדמה את כל העולם כאילו זה דיווח חדשותי למה שבאמת קורה כאילו החייזרים באמת נוחתים בכדור הארץ וכובשים את כל העולם בעזרת גז שהורג את כולם. אז הרבה אנשים מאוד אהבו את התסכית הזה אני לא יודע אם באמת אנשים ברחו מחוץ לבית שלהם כתוצאה מהתסכית שהוא עשה אבל זה היה תוצאה מאוד מעניינת. וכשאני האזנתי לו אני האמת נורא התבאסתי שאין היום ברדיו ובפודקאסטים משהו דומה לזה היום. הרי יש לך את היכולת בצורה דיגיטלית ליצור הרבה מאוד דברים שיכולת לעשות פעם בעלות מאוד גבוהה ואתה יכול לעשות היום זה בדיוק הרעיון גם של פודקאסט הרדיו מגיע בעלות מאוד זולה ועושים אותו בהגשה בפודקאסט לתחומים מאוד ספציפיים וחבל מאוד שאין עולם תסכיתי הרבה הוא קיים אבל הוא לא רחב כמו שהייתי מצפה שהוא יכול להיות בזכות היכולות הדיגיטליות והעלויות הרבה יותר זולות שהיום אפשר לעשות כי היום אפשר לעשות הרבה יותר בזכות המחשב. ונזכרתי בסיפור של הרברט ג'ורג' וולס בשם לא מלחמת העולמות אלא מר אלבשם שזה סיפור קצר שלו שכמו שהבנתם הפרק עצמו מדבר על שני אנשים שמחליפים ביניהם גוף. עכשיו ככל הנראה זה הסיפור הראשון שמדבר על החלפת גוף בין אנשים הוא זה שנתן את הרעיון להרבה מאוד סופרי מדע בדיוני אחריו ולמען האמת גם אסימוב או ארתור סי קלארק הרבה מאוד מאוד... וולס היה פורץ דרך מדהים במדע הבדיוני. מאוד השפיע עליהם גם ויצר באמת את סוגת המדע הבדיוני שאנחנו מכירים היום. אז חשבתי שזה יכול להיות מאוד מעניין ליצור איזשהו פרק או תסכית להתחיל עם לשלב את כל הרעיונות האלה ביחד ליצור איזשהו תסכית מסתורין כמו שהיה קיים בשנות ה-30 40 50 עוד לפני שהיה טלוויזיה לקחתי הרבה מאוד השראה וגם הכנסתי הרבה מאוד הכרת תודה הייתי קורא לזה כל מיני איסטר אגס בתוך הפרק לכל מיני יוצרים. מה למשל? נגיד אני אתן רק אחד אבל השאר תגלו בעצמכם המאזינים היצירה שבתחילת התסכית עצמו היא המוזיקת פתיחה של תיאטרון מרקורי המקורי. אז בתור הוקרה... יש פה הומאז'. יש פה הומאז' מאוד קרוב והחלטתי שכדאי לתת קצת הומאז' למי שנתן לי את ההשראה אז השתמשתי באותה נעימה קלאסית שהם השתמשו בה. אבל יש עוד כל מיני דברים קטנים גם במוזיקה תסתכלו תרשמו תעשו על זה דיון אני אשמח מאוד שתגיבו על זה. אז עכשיו צריך לתת פה עוד קרדיט חשוב מאוד לצלע היצירתית הנוספת בסיפור הזה וזה השחקן ששמעתם שמו רודיה קוזלובסקי. כאן אני אגיד כמה מילים על איך רודיה הצטרף לפרויקט. אני מכיר את רודיה כבר מסביבות 2007 אני חושב. הספר הראשון שלי שיצא לאור ב-2006 פרפטום מובילה באחד הימים מישהו סיפר לי שהוא הקריא אותו במסגרת הספרייה לעיוורים. מיזם מדהים שקיים עד היום שבו קריינים מקריינים ספרים לטובת כבדי ראייה וכדומה ומיד כמובן הלכתי לבדוק לשמוע את הספר שלי מוקריין על ידי מישהו אחר שזה חוויה ממש מדהימה לסופר. והקריינות הייתה נפלאה. רודיה הוא זה שהקריא את הסיפור לא הכרתי אותו אבל מיד יצרתי איתו קשר כדי להגיד לו תודה רבה כי זה באמת היה נפלא. וואלה הסתבר לי שרודיה הוא שחקן תיאטרון כבר אז שחקן תיאטרון מאוד מנוסה ונוצרה בינינו מין ידידות כזאת מעניינת שהייתה תמיד אונליין. זאת אומרת לא נפגשנו מעולם ברמה האישית אבל הוא הזמין אותי להצגת תיאטרון שלו ואני מדי פעם היינו מדברים. וכשבאת אליי עם התסריט וחשבנו איך נוציא את זה לפועל מיד מקריאה בתסריט הבנו שזה אתגר שזה אתגר מאוד גדול לשחק תפקיד כי יש פה תפקיד שאתה חושב עליו יש את התפקיד של הבחור הצעיר יש הבחור את התפקיד של האדם הזקן ויש תפקיד של אדם צעיר בתוך גוף זקן המקריין כן. איך משחקים דבר כזה אם הייתי צריך לשחק דבר כזה? מיד חשבתי על מי השחקני תיאטרון שאני מכיר והשם של רודיה קפץ לי לראש ולשמחתי רודיה קפץ על ההזדמנות שזה מדהים. ועשה עבודה מדהימה. מדהימה. זאת אומרת אני אתן לך תכף ספר קצת על החוויה של לעבוד עם שחקן תיאטרון מול המיקרופון אבל אני חייב להגיד שברגעים מסוימים כשישבנו איתו בחדר והוא מביא לחיים בעצם מאיר לחיים את הדמויות שהיו על הדף קודם כל היו לי צמרמורות. לגמרי. החלק האחרון בכלל היכולות משחק שלו מאוד מרשימות. אז בוא נספר קצת באמת על ההנחיות שנתת לרודיה. איך זה עבד? איתיאל דינר 39:41 אז באמת יש פה הרבה עניין של בניית דמות כי מדובר באדם אחד ששיחק שלושה תפקידים שונים אז לדוגמה יש את האדם הצעיר האדם הצעיר ההוראות בימוי שניתנו הם היו לדבר מהר כי מדובר באדם צעיר ואתה צריך גם לחשוב מה האופי שלו מה אתה רוצה להעביר בדמות שאתה יצרת פה. אז הבן אדם מדובר באדם שחצן ורצינו מאוד שיהיה דיבור שחצני שיהיה דיבור שאתה אפילו לא תזדהה קצת עם הדמות זה מה שניסינו ליצור. והיה פה התפקיד המאוד גדול זה התפקיד הכפול התפקיד של האדם שהוא המספר והאדם שהוא האדם הזקן שזה בעצם אותו גוף אבל שני אנשים שונים בגוף הזה. איך אתה מבצע את זה וזה לקח הרבה מחשבה ורודיה עשה את זה בצורה נפלאה את החספוס בקול שנוסף לו השיעולים הארוכים הבעיות בנשימה ממש היינו צריכים היו קטעים שהיו להם שבעה טייקים אפילו לבניית קול עד שמצאנו את הקול שרצינו שיהיה נכון וזו הייתה הרבה עבודה אבל עבודה נפלאה והיכולות משחק שלו היו באמת נפלאות ואני מקווה שאתם גם הרגשתם את מה שאנחנו הרגשנו אני ורן. רן לוי 40:57 אז תודה רבה לך איתיאל. תודה רבה לרודיה. ואם אהבתם המאזינים אז קודם כל אני אשמח מאוד אם תספרו לנו ותכתבו את ההתרשמות שלכם. מאוד נשמח. אני אגיב גם ואני מקווה לכמה שיותר. בהחלט. ואני מקווה שאם יהיה לזה הביקוש אנחנו ניצור עוד כאלה בעתיד. אני מקווה מאוד. מאוד מקווה. אז תודה רבה איתיאל. תודה רן. רן לוי 41:20 זהו עד כאן תודה רבה לאיתיאל ותודה ענקית לרודיה קוזלובסקי שחקן ענק. מה חדש ברשת עושים היסטוריה השבוע? בעושים רפואה רעב חלק ב'. מה קורה לאוכלוסייה שסובלת ממחסור במזון במשך חודשים או שנים? מה מתרחש בגופו של מי ששובת רעב כאקט מחאתי ומה תפקידו של הרופא בסיטואציה מורכבת שכזו? דוקטור יובל בלוך, עידן כהן ומומחים מנסים לענות על כל השאלות האלו. בעושים תנ"ך מגילות קומראן הסודות נחשפים. לפני מספר שבועות פורסם מחקר פורץ דרך שבמרכזו תגלית מפתיעה: ניתוח DNA של בעלי חיים שאורותיהם יוצרו הקלפים של המגילות הגנוזות מקומראן. המחקר הזה פתח צוהר חדש בחקר המקרא להבנת העולם הרוחני של היהדות בימי בית שני. יותם שטיינמן מארח את עורכי המחקר הפרופסורים נועה מזרחי ועודד רכבי לשיחה על המחקר שמסעיר את הקהילה המדעית. ולבסוף התשובה. עם השאלה שתמיד רציתם לשאול אבל פשוט לא ידעתם את זה: מאיפה באים הפלוצים? טוב אתם בטח יודעים מאיזה כיוון הם באים אבל מה גורם לפלוצים? דורון פישלר לוקח אתכם להרפתקה ריחנית אל הגלקסיה המפתיעה שבתוכנו. כל הפרקים וכל הפודקאסטים שלנו באתר הבית ranlevi.com. גם באפליקציית עושים היסטוריה באנדרואיד ובכל אפליקציות הפודקאסטים באשר הן. באתר שלנו תמצאו גם את טופס צור קשר שבו תוכלו לפנות אלינו עם שאלות או אם אתם מתעניינים בפרסום במסגרת רשת הפודקאסטים שלנו וגם את החנות שבה כל שלושת הספרים שלי זמינים למכירה. ranlevi.com. את הקרדיטים הפעם יקריא רודיה קוזלובסקי. להתראות. רודיה קוזלובסקי 43:24 עושים היסטוריה הם: גיא בינום ואיתמר סוויסה בעריכה ובהפקה, שרה זלצקי מנהלת הקהילות, אביב שם טוב מנהל המכירות, דני תימור המנהל העסקי ורן לוי כותב ומגיש. נשתמע בפרק הבא. להתראות.
        ]]></content:encoded>
    </item>
    
</channel>
</rss>