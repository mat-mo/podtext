<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
    <title>עושים היסטוריה - Podtext</title>
    <link>https://mat-mo.github.io/podtext</link>
    <description>Transcripts for my favorite podcasts</description>
    <language>en-us</language>
    <atom:link href="https://mat-mo.github.io/podtext/rss.xml" rel="self" type="application/rss+xml" />
    <lastBuildDate>Wed, 28 Jan 2026 01:02:23 -0000</lastBuildDate>
    
    
    <item>
        <title>[עושים היסטוריה] 370: מלחמת ההתשה,חלק ד' - תרנגול 53</title>
        <link>https://mat-mo.github.io/podtext/episodes/vshym-hystvryh/vshym-hystvryh-370-mlkhmt-hhtshh-khlq-d-trngvl-53.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-370-mlkhmt-hhtshh-khlq-d-trngvl-53.html</guid>
        <pubDate>13 במרץ 2022</pubDate>
        <description>Transcript for [עושים היסטוריה] 370: מלחמת ההתשה,חלק ד' - תרנגול 53 from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 371: מלחמת ההתשה, חלק ה' ואחרון - רימון 20</title>
        <link>https://mat-mo.github.io/podtext/episodes/vshym-hystvryh/vshym-hystvryh-371-mlkhmt-hhtshh-khlq-h-vkhrvn-rymvn-20.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-371-mlkhmt-hhtshh-khlq-h-vkhrvn-rymvn-20.html</guid>
        <pubDate>27 במרץ 2022</pubDate>
        <description>Transcript for [עושים היסטוריה] 371: מלחמת ההתשה, חלק ה' ואחרון - רימון 20 from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 372: ההיסטוריה של ההרדמה, ש.ח</title>
        <link>https://mat-mo.github.io/podtext/episodes/vshym-hystvryh/vshym-hystvryh-372-hhystvryh-shl-hhrdmh-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-372-hhystvryh-shl-hhrdmh-sh-kh.html</guid>
        <pubDate>19 באפריל 2022</pubDate>
        <description>Transcript for [עושים היסטוריה] 372: ההיסטוריה של ההרדמה, ש.ח from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 373: המילואימניק שהפיל מיג-25 מהמיטה (רימייק)</title>
        <link>https://mat-mo.github.io/podtext/episodes/vshym-hystvryh/vshym-hystvryh-373-hmylvymnyq-shhpyl-myg-25-mhmyth-rymyyq.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-373-hmylvymnyq-shhpyl-myg-25-mhmyth-rymyyq.html</guid>
        <pubDate>8 במאי 2022</pubDate>
        <description>Transcript for [עושים היסטוריה] 373: המילואימניק שהפיל מיג-25 מהמיטה (רימייק) from עושים היסטוריה</description>
        <content:encoded><![CDATA[
            קריין 00:00 אתם אוהבים חידות? לא כאלו של מה ההבדל בין חלב, אלא חידות שגורמות לכם לבהות בתקרה ולמלמל. תקשיבו לזה: יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, הוא הולך לדלת של אחד החדרים האחרים, מפרק אותה וסוחב אותה למחסן. אם הוא מתעורר ומגלה שאין לו דלת, הוא הולך למחסן, לוקח דלת, מתקין אותה בחדר שלו וחוזר לישון. מה המספר המקסימלי של דלתות שיכולות להיות במחסן בסוף הלילה? קריין 01:41 במהלך חודש פברואר מתקיים השלב הראשון של המיונים לנבחרות ישראל במדעים. למדינת ישראל יש נבחרות בוגרות שמתחרות באולימפיאדות הבינלאומיות בכימיה, פיזיקה, מתמטיקה, ביולוגיה ומדעי המחשב. פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות. רן לוי 02:29 שלום וברוכים הבאים לעושים היסטוריה. פרק 373: מבצע גוזל, או המילואימניק שהפיל מיג-25 מהמיטה. רימייק. הפרק שתשמעו מיד הוקלט במקור לפני קרוב לשבע שנים במסגרת מפגש מאזינים שקיימנו בקמפוס של מיקרוסופט בהרצליה. בגלל איכות ההקלטה המקורית, החלטתי לקראת יום העצמאות להקליט מחדש פרק ישן. למה? כי זה פשוט סיפור יותר מדי טוב בשביל להשאיר אותו כמו שהוא. רן לוי 04:13 בנובמבר 1971 המריאו שני מטוס פאנטום של חיל האוויר למשימת יירוט. זו לא הייתה משימה שגרתית. המטוס שאותו ניסו ליירט היה מטוס ריגול שהמריא משדה תעופה מצרי. המטוס המצרי טס בגובה של כמעט שמונים אלף רגל. טייסי הפאנטום שיגרו טילי 'ספארו', אבל המהירות של המטוס המצרי הייתה כה גבוהה שהטילים פשוט לא הצליחו להתמודד איתה. המטוס הזה היה מיג-25, מטוס הקרב המתקדם ביותר בארסנל של ברית המועצות באותה התקופה. רן לוי 14:01 ויקטור בלנקו היה טייס של מיג-25. בספטמבר 1976 הוא המריא לטיסת אימון בסיביריה, ובמקום לחזור לבסיס הוא הפנה את חרטום המטוס מזרחה ודרומה ונחת ביפן. עבור האמריקאים, עריקתו של בלנקו הייתה שקולה לזכייה בלוטו. הם פירקו את המטוס לגורמים ולמדו את כל המערכות שלו, כולל המכ"ם המבוסס על שפופרות ואקום שאפשר לו לשדר בעוצמה גבוהה מאוד. רן לוי 22:26 פיני שפטר נכנס לפרק הזה בדרך בלתי שגרתית. נתן פוזניאק שערך את התחקיר לפרק נתקל בשמו, ואני נזכרתי שעבדתי עם פיני לפני שנים באלביט. פיני הוא מהנדס מבריק עם הבנה נדירה במעגלים אלקטרוניים אנלוגיים. הלכתי לבקר אותו בביתו בחיפה כדי לשמוע את הסיפור ממקור ראשון - איך הוא, כסמל ראשון במילואים, הצליח להביא להפלתו של המיג-25. פיני שפטר 26:18 הגעתי לבית ספר טכני, ובדיוק אז היה מיון למערכת הוק (Hawk). הוק זו מערכת נ"מ. בגלל הידע שלי באלקטרוניקה, הצלחתי להבין מערכות, לנתח סכמות ולפתור תקלות מורכבות. הפכתי להיות האחראי המקצועי על המערכת. בתחילת יוני 1982 פרצה מלחמת לבנון הראשונה וגויסתי למילואים. הסוללה שלי הוקמה על פסגת ג'בל ברוך, במטרה ליירט את המיג-25 הסורי שעשה לנו הרבה צרות. פיני שפטר 34:45 הבעיה הייתה שהמכ"ם של ההוק לא הצליח להינעל על המיג בגלל הגובה והמהירות שלו. מצאתי פתרון: הוספתי נתון של גובה לחיפוש המכ"ם. בניתי קופסה עם טבלה שחישבה סינוס וקוסינוס לפי המרחק של המטוס, כדי לתת למכ"ם את הזווית המדויקת. המערכת עבדה בניסויים, וב-31 באוגוסט 1982, בשעה שבע חמישים ותשע בבוקר, הסוללה הצליחה להינעל על המיג ולשגר טילים שהפילו אותו. רן לוי 48:57 מה חדש ברשת עושים היסטוריה? ב'כשבגרוש היה חור' רועי גרון חוזר לפרשת ויסות מניות הבנקים. ב'בריא ומאושר', פאולה רוזנברג מסבירה למה חשוב לתמוך באחרים ברגעים קשים. וב'עושים משפט', ד"ר מתן גוטמן ואתילא סומפלבי מסבירים מהי חוקה. כל הפרקים זמינים באתר הבית שלנו ובאפליקציות הפודקאסטים. תודה רבה לכם שהייתם איתנו.
        ]]></content:encoded>
    </item>
    
    <item>
        <title>[עושים היסטוריה] 374: ההיסטוריה של המכונית החשמלית</title>
        <link>https://mat-mo.github.io/podtext/episodes/vshym-hystvryh/vshym-hystvryh-374-hhystvryh-shl-hmkvnyt-hkhshmlyt.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-374-hhystvryh-shl-hmkvnyt-hkhshmlyt.html</guid>
        <pubDate>7 ביוני 2022</pubDate>
        <description>Transcript for [עושים היסטוריה] 374: ההיסטוריה של המכונית החשמלית from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 374: ההיסטוריה של המכונית החשמלית. הפרק בחסות לקסוס, יצרנית רכבי היוקרה היפנית. פרטים נוספים בפינת החסות שבסוף הפרק. רשת עושים היסטוריה. רן לוי 00:46 בשנת 1990 נערכה תערוכת רכב גדולה בלוס אנג'לס שבארצות הברית. אחת המכוניות שמשכו את מירב תשומת הלב בתערוכה הייתה מכונית ניסיונית בשם 'אימפקט'. המראה החיצוני של האימפקט היה בלתי שגרתי, מעין הכלאה בין עיצוב מאופק של מכונית משפחתית לקווי המתאר האווירודינמיים של מכונית ספורט. אבל זו לא הייתה הסיבה לעניין הרב שגילו העיתונאים וחובבי הרכב במכונית הניסיונית. הסיבה להתעניינות הייתה העובדה שהאימפקט הייתה מכונית חשמלית. ויותר חשוב - מי שעמדה מאחורי האימפקט הייתה לא אחרת מאשר ג'נרל מוטורס, אז יצרנית הרכב הגדולה ביותר בעולם. רן לוי 01:42 העובדה הזאת עוררה תקוות רבות בקרב המבקרים, שאולי בפעם הראשונה מזה 70 שנה מכוניות חשמליות שקטות וירוקות יחזרו לנסוע בכבישים. מנכ"לה של GM רוג'ר סמית' היה כל כך מרוצה מהתגובות הנלהבות ומהביקורות החיוביות עד שהוא החליט להרים את הכפפה. הוא הצהיר כי בכוונתה של החברה להפוך את האימפקט למכונית החשמלית הראשונה אי פעם שתיוצר באופן סדרתי - דהיינו מכונית 'אמיתית' במירכאות, כזו שאפשר לקנות ולקחת הביתה. ההצהרה השאפתנית הזו הסתבר הייתה תחילתו של אחד הסיפורים המוזרים ביותר בתולדות תעשיית הרכב. סיפור שדרכו נכיר כמה מהאתגרים והקשיים שעומדים בדרכה של מהפכת הרכב החשמלי. רן לוי 02:41 מי שקיבל על עצמו את המשימה להפוך את האימפקט האקספרימנטלית למכונית שמתאימה לייצור סדרתי היה קן בייקר, ראש קבוצת Advanced Vehicle Engineering בחטיבת שברולט פונטיאק של GM. בייקר שנושא הרכב החשמלי היה קרוב לליבו, הקים קבוצת פיתוח חדשה וגייס אליה כמה מאות עובדים מחטיבות אחרות של החברה. אולי אתם שואלים את עצמכם למה לגייס כל כך הרבה עובדים לקבוצת פיתוח אם האימפקט שהוצגה בתערוכה כבר הייתה למעשה מכונית מוכנה וגמורה? אז זהו, שהיא לא הייתה. על הנייר האימפקט הציגה נתונים מרשימים - מהירות מרבית של כ-180 קמ"ש וטווח נסיעה של לא פחות מ-200 קילומטרים בין טעינה לטעינה. מספר מדהים, הרבה מעל כמעט כל המכוניות החשמליות שיוצרו עד אז. רן לוי 04:35 אבל כדי להגיע למספרים האלה, גילו בייקר ואנשיו, החברה שפיתחה את האימפקט (קבלנית משנה שעבדה בשירותה של GM) עיגלה כל מיני פינות שאפשר לעגל רק במכונית ניסיונית, כזו שלא אמורה להגיע לידיהם של לקוחות אמיתיים. למשל כדי להפחית את התנגדות האוויר, מהנדסיה של האימפקט הסירו את מראות הצד של המכונית וכיסו את כל חריצי הדלתות והחלונות במסקנטייפ. רכיבים אלקטרוניים במכונית כשלנו אחרי בסך הכל 20 שעות על הכביש. והכי גרוע, כדי להשיג את טווח הנסיעה המרשים של האימפקט המכונית החשמלית נהגה עד שהסוללות שלה התרוקנו במלואן, ממש עד לאפס. מסיבות שנרחיב עליהן בהמשך, פריקה מלאה שכזו היא הרסנית לסוללות, ומכאן שטווח נסיעה של 200 קילומטרים הוא לא משהו שאפשר לשחזר בעולם האמיתי. רן לוי 05:16 כן, אני יודע, זה נשמע משונה. להחזיר עטרה ליושנה? מתי הייתה למכונית החשמלית עטרה שאפשר להחזיר אותה לאיפה שלא מחזירים עטרות? ובכן, לא רבים יודעים זאת, אבל לתקופה קצרה בראשית המאה ה-20 המכונית החשמלית הייתה המובילה ללא עוררין של עולם הרכב הצעיר. סיפורה של המכונית החשמלית מתחיל ב-1859 כשהפיזיקאי הצרפתי גסטון פלאנטה פיתח סוג חדש של סוללה בשם 'סוללת עופרת חומצה'. זו הייתה הסוללה הנטענת הראשונה. הסוללה החדשה אפשרה לממציא צרפתי אחר, גוסטב טרוב, לפתח ב-1881 את המכונית החשמלית הראשונה ותוך שנים ספורות צצו מכוניות חשמליות נוספות גם באנגליה ובגרמניה. רן לוי 06:23 שתי האלטרנטיבות העיקריות להנעה החשמלית היו מנועי הבעירה הפנימית מבוססי הבנזין, שעשו גם הם את צעדיהם הראשונים באותה התקופה, ומנועי קיטור שהיו ותיקים ומוכרים יותר. המכונית החשמלית הייתה עדיפה על שתי האלטרנטיבות האלה בפער ניכר. ראשית, מנועי הבנזין והקיטור היו רועשים מאוד ופלטו עשן מסריח לעומת המנוע החשמלי השקט והנקי. שנית, מנועי הבנזין והקיטור דרשו קירור מתמיד, ומכיוון שמערכת קירור במעגל סגור (רדיאטור) עדיין לא הומצאה, המשמעות הייתה שבעלי המכוניות האלה נאלצו לעצור כל 20 עד 30 קילומטרים כדי למלא מים לקירור, בעוד שמכונית חשמלית ממוצעת הייתה יכולה לעבור כ-70 קילומטרים בין טעינה לטעינה. רן לוי 08:28 אבל למכוניות החשמליות היה גם חיסרון אחד משמעותי, החיסרון שהוביל בסופו של דבר לנפילתן - תשתית החשמל, או ליתר דיוק היעדרה של תשתית כזו. כפי שסיפרתי לכם בפרק אודות מלחמת הזרמים בין אדיסון, טסלה ווסטינגהאוז, בראשית המאה ה-20 עדיין לא היו תקנים שהגדירו כיצד יש להוליך חשמל מתחנת הכוח אל בתי הצרכנים. מכיוון שכך, התקנה של מערכת טעינה בביתו של הלקוח הייתה יקרה מאוד, וגם לא היה פשוט למצוא מקום להטעין את הרכב שלך בדרכים. בנזין לעומת זאת הוא עניין פשוט בהרבה, קל להובלה וקל לאחסון. עם העלייה בפופולריות של כלי הרכב, החלו עסקים רבים להציע פחי דלק לנהגים, ובשנות ה-20 החלו לצוץ תחנות דלק אמיתיות כפי שאנחנו מכירים אותן היום. רן לוי 09:47 ב-1908 בא לעולם הפורד מודל T, המכונית שהשיקה את עידן הרכב המודרני. המודל T הייתה מצוידת במנוע בנזין והפופולריות האדירה שלה סימנה שינוי מגמה ברור לרעת המכוניות החשמליות. מכת המוות של ההנעה החשמלית הגיעה ארבע שנים לאחר מכן ב-1912 עם המצאת הסטרטר החשמלי. עד אז, התנעה של מנועי בנזין נעשתה באמצעות מנואלה, שלא רק שדרשה מאמץ פיזי, גם הייתה לה נטייה לשבור אצבעות לאנשים לא זהירים. הסטרטר החשמלי הפך את ההתנעה לעניין פשוט וקל, ויחד עם התפוצה ההולכת ומתרחבת של תחנות דלק, המכוניות החשמליות הלכו ונדחקו החוצה מהשוק. רן לוי 10:58 קנת' בייקר ואנשיו ידעו שנפלה לידם הזדמנות נדירה. הזדמנות לנצל את העוצמה התעשייתית והמשאבים הכבירים של חברת הרכב הגדולה ביותר בעולם כדי לחולל מהפכה בעולם הרכב, ואולי גם לתרום תרומה מכרעת למאבק בשינוי האקלים שהמודעות אליו החלה הולכת וגוברת בראשית שנות ה-90. עם המוטיבציה הזו ורוח גבית מההנהלה הבכירה, החל פיתוחה של המכונית החשמלית החדשה שקיבלה את השם 'ג'נרל מוטורס EV1', קיצור של Electric Vehicle. שני אתגרים עקרוניים ניצבו בפני הצוות - טכנולוגי ושיווקי. האתגר הטכנולוגי התמקד ברובו בצריכת האנרגיה של המכונית. לאימפקט היו לא פחות מ-27 סוללות עופרת חומצה, אבל תכולת האנרגיה הכוללת של כל 27 הסוללות האלה גם יחד הייתה שוות ערך לשני ליטרים של בנזין. רן לוי 12:03 כדי לאפשר למכונית החדשה טווח נסיעה סביר, על המהנדסים היה לתכנן מחדש כמעט כל מערכת ומערכת ברכב, ממערכת ההיגוי והבלימה ועד מערכת מיזוג האוויר. העיצוב החיצוני של ה-EV1 היה כל כך אווירודינמי עד שהיו מי שהשוו אותה למטוס F16, והגוף עצמו היה עשוי מאלומיניום קל משקל בשילוב חלקי פלסטיק. כל אלה העניקו למכונית טווח נסיעה של כ-110 קילומטרים בנסיעה בתוך העיר, וקצת יותר מזה בנסיעה בכביש מהיר. בדור השני של ה-EV1 שיצא ב-1999, הוחלפו סוללות העופרת חומצה בסוללות ניקל מתכת הידריד, שתכולת האנרגיה שלהן הייתה קצת יותר טובה, ואפשרו להכפיל את טווח הנסיעה לכ-200 קילומטרים. רן לוי 13:35 כך תיאר דאבלס את הפגישה הראשונה שלו עם קנת' בייקר מנהל התוכנית. ציטוט: "הריאיון היה קצר. קן שאל אותי אם אני מעוניין להצטרף לתוכנית. 'ולעשות מה?' שאלתי אותו. הוא השיב 'ליצור דרישה בקרב הציבור למכוניות חשמליות בכל רחבי העולם'. שאלתי אותו אם יש לו הנחיות כלשהן עבורי. קן בייקר דחף לעברי דף נייר לבן וריק ואמר: 'אתה זה שצריך לפתור את הבעיה הזו'. זה היה סוף הריאיון." סוף ציטוט. בהשוואה למכוניות רגילות מונעות בנזין, ה-EV1 לא הייתה מכונית טובה. כדי להפחית במשקל היו בה רק שני מושבים כך שהיא לא התאימה למשפחות. תא המטען היה קטן יחסית ואפילו הצמיג הרזרבי סולק כדי להפחית עוד כמה קילוגרמים. למעשה, ה-EV1 נבחרה על ידי המגזין 'טיים' ב-2008 לאחת מ-50 המכוניות הגרועות ביותר בכל הזמנים. רן לוי 15:10 סיבה ראשונה היא שכדי לפצות על חסרונותיה של ה-EV1, המהנדסים שלה ציידו אותה במגוון רחב של טכנולוגיות מתקדמות ביחס לשאר המכוניות באותם הימים. למשל התנעה בלחיצת כפתור במקום באמצעות מפתח, מערכת בקרת נהיגה מתקדמת, זכוכיות מיוחדות ששומרות על הרכב קריר גם בימים שטופי שמש, חיישני לחץ אוויר בצמיגים וכולי וכולי. סיבה נוספת היא היתרונות הטבעיים של רכב חשמלי על פני רכב מונע בדלק. אותם יתרונות שגם מי שנוהג בימינו בפעם הראשונה במכונית חשמלית לא יכול שלא להתרשם מהם. הנה דברים שכתב אדם שערך נסיעת מבחן על ה-EV1. ציטוט: "הדבר הראשון שאתה שם לב אליו במכונית הזו הוא מה שחסר בה. כמעט ואין רעש, רק המהום קל וקליקים שקטים כשלוחצים על דוושת הבלם. שנית, אין אגזוז. אין אדים שנפלטים מאחור כמו גל שרודף אחרי סירת מנוע. ואז כשאתה מתיישב מול ההגה, אין עיכוב בין לחיצה על הדוושה ועד ההאצה. והו בוי, איזו האצה יש למכונית הזו. אתה מרגיש כאילו משגרים אותך ברקטה, ואז אתה חווה את ההתלהבות הילדותית הזו שיש מי שמכנים אותה 'החיוך של המכונית החשמלית'." סוף ציטוט. רן לוי 18:18 אבל ב-1996 כשהחלה GM למסור את ה-EV1 ללקוחות הפרטיים שהזמינו אותה, החל להתגנב חשש כבד לליבם של חלק מאוהדי המכונית החדשה, שאולי חברת הרכב הגדולה לא באמת רוצה שה-EV1 תצליח. שאולי GM מעוניינת בכך שה-EV1 תיכשל. הסימן הראשון לכך שמשהו בהתנהלות של GM לגבי ה-EV1 אינו כשורה היה העובדה ש-GM לא מכרה את המכונית החדשה ללקוחות אלא החכירה להם אותה, או בעברית - נתנה להם אותה בליסינג. העלות החודשית של תוכנית הליסינג לא הייתה גבוהה במיוחד, משהו בין 350 ל-650 דולר. אבל מכיוון שמדובר בליסינג, המשמעות היא שהמכונית לא שייכת ללקוחות. זאת אומרת הבעלות על הרכב נשארת אצל GM, שיכולה לדרוש מהם להחזיר את הרכב בתום תקופת הליסינג. ולמה שיצרנית רכב תרצה לעשות דבר שכזה? רן לוי 19:30 הסימן השני והמאיים אפילו יותר היה המאבק שניהלה GM לצד יצרניות רכב אחרות בתקנות חדשות שחוקקה ממשלת מדינת קליפורניה. התקנות הללו נולדו כתוצאה מלחץ ציבורי מסיבי על נבחרי הציבור לפתור את מה שנחשבה לאחת הבעיות החמורות ביותר במדינה - זיהום האוויר. ערים צפופות ועתירות כלי רכב כדוגמת לוס אנג'לס סבלו מערפיח (סמוג) כבד מאוד שפגע באיכות החיים של התושבים וגרם למחלות. ב-1990 קבעה ועדה מיוחדת בשם CARB, ראשי תיבות באנגלית של 'ועדת משאבי האוויר של קליפורניה', כי על שבע יצרניות הרכב הגדולות במדינה להקצות 2% מכלל המכירות השנתיות שלהן לרכבים שאינם פולטים גזים מזהמים, כדוגמת רכבים חשמליים. אם לא תעמודנה היצרניות בדרישה הזו, ייאסר עליהן למכור כלי רכב בקליפורניה. רן לוי 20:34 GM ושאר יצרניות הרכב העריכו שהן לא תצלחנה לעמוד בדרישה הזו. למרות ההתלהבות הראשונית כלפי ה-EV1, יצרניות הרכב לא האמינו שיהיה מספיק דרישה לרכבים חשמליים בקרב הציבור הרחב. האנשים הרגילים, אלה שלא יכולים להרשות לעצמם להחזיק רכב שני אך ורק עבור נסיעות קצרות. על כן יצרניות הרכב החלו להפעיל לחץ מסיבי על ועדת ה-CARB כדי שתבטל את ההחלטה שלה. הלחץ מצד יצרניות הרכב אמנם גרם לוועדה להגמיש מעט את דרישותיה ולהאריך את הדדליין שנתנה לחברות, אבל לא לבטל את הדרישות האלה. בתגובה GM הגישה תביעה משפטית כנגד הוועדה בטענה שהדרישות שהציבה לא הגיוניות ומטילות עומס לא פרופורציונלי על יצרניות הרכב. רן לוי 21:32 נוצר אם כן מצב אבסורדי שבו זרוע אחת של GM בונה מכונית חשמלית ומשווקת אותה כפתרון תחבורתי לגיטימי, בעוד שזרוע אחרת של החברה טוענת בתוקף שמכוניות חשמליות עדיין לא בשלות מספיק כדי להיות פתרון תחבורתי לגיטימי. בקרב חובבי ה-EV1 החל להתגנב חשש שאולי החברה מתכננת לחבל במכוון בסיכויי ההצלחה של ה-EV1 כדי להוכיח שהדרישות של ועדת ה-CARB לא הגיוניות ולא ישימות במציאות. רן לוי 22:11 בעליהן של ה-EV1, כ-800 איש בערך, החליטו להתאגד ולנסות לשכנע את GM שלא להרוג את המכונית החדשה. במילותיו של אחד הנהגים, ציטוט: "התחושה בקרב הקבוצה שלנו הייתה שאנחנו יכולים להכריח אותם. אנחנו הולכים להכריח את החברה הגדולה ביותר בעולם החופשי לעשות משהו שהיא לא רוצה לעשות, אם רק נצליח לבנות קייס מספיק גדול למכונית החשמלית וליצור מספיק נראות לפרויקט." סוף ציטוט. ונהגי ה-EV1 לא הסתפקו בהצהרות בלבד. למשל 58 מהם שלחו ל-GM מיוזמתם צ'קים בסכום כולל של למעלה מ-20 אלף דולר כמקדמה למקרה ש-GM תחליט לאפשר לנהגים לרכוש את המכוניות שלהם בתום תקופת הליסינג. GM עם זאת החזירה להם את הצ'קים מבלי שפדתה אותם. רן לוי 23:09 לקוח אחר, כוריאוגרף במקצועו, השקיע עוד 20 אלף דולר מכיסו כדי להפיק ארבע פרסומות רדיו עצמאיות ל-EV1, מכיוון שהוא חשב ש-GM לא משווקת את המכונית החשמלית כמו שצריך. והלקוחות החשדנים לא טעו. בינואר 2000 הודיעה GM כי היא מפסיקה לייצר את ה-EV1 ושלוש שנים לאחר מכן ב-2003 כשהחלו חוזי הליסינג מול הלקוחות לפקוע, החלה אוספת את המכוניות החשמליות מבתי הלקוחות. רן לוי 23:45 נהגי ה-EV1 הציפו את GM במכתבים ושיחות טלפון, מתחננים שהחברה תרשה להם לרכוש את המכונית החשמלית ולהשאיר אותה אצלם. "ה-EV1 היא יותר מסתם מכונית", כתב אחד מהם לנשיא החברה, "היא הדרך לגאולה לאומית". אבל ללא הועיל. אחת אחת הגיעו המשאיות אל בתי הלקוחות ואספו את המכוניות שלהם. לפחות שני לקוחות נעצרו על ידי המשטרה כשניסו למנוע בכוח מעובדיה של GM להעמיס את המכוניות. לקוחות מפורסמים יותר קיבלו טיפול קצת יותר מלטף. למשל הבמאי פרנסיס פורד קופולה שזכור מסרטים כגון 'הסנדק' ו'אפוקליפסה עכשיו'. ב-GM ידעו שקופולה הוא חובב מכוניות מושבע, וכדי להקל עליו את המכה שלחו את אחד המנהלים הבכירים של התוכנית כדי לאסוף ממנו את ה-EV1 שלו באופן אישי. רן לוי 24:51 קופולה הזמין את המנהל המדובר לארוחת ערב באחוזתו. ציטוט: "לפני ארוחת הערב הוא אמר לי 'בוא נעשה סיבוב עם המכונית'. יצאנו שנינו לנסיעה ברחבי נאפה ואלי. הוא היה כל כך נלהב לגבי המכונית וכל הזמן הוא הצביע על כל מיני דברים בה. הוא אמר לי 'בפעם הבאה שאתם עושים מכונית חשמלית כזו, תעשו את הדבר הזה אחרת ותעשו את הדבר ההוא גדול יותר, תשנו שם ותשנו פה'. הוא היה מאוד ידידותי ומאוד אופטימי." סוף ציטוט. כשחזרו לאחוזתו של קופולה התיישבו לשולחן, ובזמן שהם אכלו ארוחת ערב ושתו יין, העמיסו עובדיה של GM בשקט בשקט את ה-EV1 של קופולה על משאית ולקחו אותה. מבצע קופולה הוכתר בהצלחה. או ליתר דיוק, זה מה שחשבו ב-GM. רן לוי 25:44 שנים לאחר מכן ב-2017 ביקר הקומיקאי וחובב המכוניות ג'יי לנו באחוזתו של קופולה והבמאי הוותיק הציג בפניו בגאווה גלויה את ה-EV1 שלו. מסתבר שבדרך כלשהי הצליח קופולה בכל זאת לקבל את המכונית שלו בחזרה, או שאולי הייתה לו עוד מכונית שהצליח להסתיר מעיניהם הבוחנות של המנהל שהגיע לאסוף אותה. שאר הנהגים שהיו קצת פחות מפורסמים מקופולה החליטו לנקוט בתעלול שיווקי משל עצמם וב-2003 הם ארגנו הלוויה במירכאות ל-EV1 שלהם. עיתונאים וערוצי טלוויזיה רבים הוזמנו לסקר את מסע ההלוויה שבו השתתפו 24 מכוניות EV1 עטופות בבדים שחורים. נגן חמת חלילים הוביל את המסע השקט אל בית הקברות של הוליווד, וכשהגיעה השיירה ליעדה נשאו הנהגים הספדים הומוריסטיים למכונית שכל כך אהבו. רן לוי 26:47 אחד מהם, רבי בשם בריאן מאייר, אמר בנאומו, ציטוט: "היום אנחנו חווים תחושת אובדן קשה בעודנו מנתקים את הפלאג של ה-EV1. קשה לדעת מה לומר ברגעים שכאלה. במלוא הכנות חיפשתי בחוברת ההדרכה לרבנים ולא מצאתי שום דבר לגבי איך קוברים מכונית." רן לוי 27:19 וכך למרות כל המחאות והתחנונים, הגיע לסיומו הניסוי יוצא הדופן של ה-EV1. כיום אפשר למצוא מספר עותקים שלה במוזיאונים ברחבי ארצות הברית ואצל קומץ לקוחות תחמנים כדוגמת פרנסיס פורד קופולה שהצליחו להערים על GM ולשמור את המכונית שלהם לעצמם. ב-2006 יצא לאור סרט דוקומנטרי בשם 'מי הרג את המכונית החשמלית' שפרס את סיפורה של ה-EV1 ואת הנסיבות שהובילו לנפילתה. הסרט שבו מתארחים כמה וכמה כוכבים הוליוודיים שזכו לנהוג על ה-EV1 כגון טום הנקס ומל גיבסון, מקדם את הרעיון שלפיו GM הרגה את ה-EV1 כדי לשמר את מודל ההכנסה הקיים שלה ממכירת חלקי חילוף, שהרי מכוניות חשמליות לא צריכות הרבה טיפולים ותיקונים, וגם כדי לפייס את חברות הנפט הגדולות שהמכונית החשמלית החדשה איימה על ההכנסות שלהן ממכירת בנזין. רן לוי 28:23 וכמובן כפי שהזכרתי קודם, ש-GM הקריבה את ה-EV1 כדי להוכיח לוועדת ה-CARB שהדרישות שלה מיצרניות הרכב להקדיש כמה אחוזים מסך כל הרכבים שהן מייצרות להנעה חשמלית הן דרישות בלתי הגיוניות. הטענה הזו נשמעת כמו תיאוריית קונספירציה קלאסית, וכמו כל תיאוריית קונספירציה שמכבדת את עצמה יש מידה מסוימת של אמת בטענות האלה. ג'ון דאבלס, מנהל השיווק של ה-EV1, תיאר את ההתנהלות של GM בנוגע למכונית החשמלית כמקרה של סכיזופרניה ארגונית. רן לוי 29:04 ציטוט: "אני זוכר שישבתי ליד אחד הלוביסטים שלנו והוא אמר לי 'דאבלס, אתה האויב הכי גדול שלי. התפקיד שלי זה לשכנע את הקונגרס והממשלה שאסור ליישם את התקנות של ועדת CARB, ואתה מוכיח לכולם שאני טועה. אתה צריך להפסיק עם זה'. שאלתי אותו 'אתה זה שחותם על הצ'ק של המשכורת שלי? לא, נכון? הקבוצה שלנו מדווחת ישירות ליושב הראש של הדירקטוריון ועד שלא יגידו לי אחרת, זה מה שנמשיך לעשות'." סוף ציטוט. גם האופן שבו החליטה GM להיפטר מהמכוניות שאספה מהלקוחות היה מחשיד ובלתי שגרתי. GM לא הסתפקה בלאחסן את המכוניות האלה באיזה מחסן נידח, אלא שלחה אותן למגרש גרוטאות שם נגרסו המכוניות החשמליות לאלפי פיסות מתכת קטנטנות. עבור הלקוחות החשדנים זו הייתה הוכחה לכך ש-GM לא רק רצתה לבטל את התוכנית, אלא גם ביקשה לוודא שמכוניות חשמליות לעולם לא יעלו עוד על הכביש. רן לוי 30:12 אבל כמו כמעט כל תיאוריית קונספירציה, האמת מאחורי הסיפור של ה-EV1 הרבה יותר פשוטה ובנאלית - כסף. תוכנית הפיתוח של ה-EV1 הייתה תוכנית יקרה מאוד עבור GM, בעיקר בגלל שהמכונית החשמלית הייתה כל כך שונה מכל שאר הרכבים של החברה. ל-GM היו מאה שנות ניסיון בתכנון וייצור מכוניות, אבל ה-EV1 הייתה מכונית שונה מאוד מכל מה שהחברה עשתה בעבר, כך שכל הניסיון העשיר הזה היה חסר תועלת ואי אפשר היה אפילו להשתמש בחלקים או טכנולוגיות שכבר פותחו עבור דגמים אחרים. רן לוי 30:55 אל עלויות הפיתוח הגבוהות צריך להוסיף את החשש המוצדק מאוד יש לומר, שהציבור פשוט לא ירצה לרכוש מכונית שהיא מצד אחד יקרה יחסית, ומצד שני יש בה רק שני מושבים, טווח נסיעה שהוא פחות מחצי מטווח הנסיעה של מכונית מבוססת מנוע בנזין, ואין איך להטעין אותה פרט למטען מיוחד בביתו של הלקוח. אמנם ההתלהבות מצידם של לקוחות הליסינג הייתה מרשימה, אבל ב-GM חששו שההתלהבות הזו לא מייצגת את כלל הציבור אלא רק קבוצה קטנה של אידיאליסטים חובבי איכות הסביבה, שבמקרה גם יש להם כיסים עמוקים מספיק כדי להשתעשע במירכאות בצעצוע בצורת מכונית חשמלית. אחד ממנהליה של GM אמר בעדות לפני ועדת ה-CARB כי החברה השקיעה קרוב למיליארד דולר בתכנון וייצור ה-EV1, אבל הביקוש בפועל למכונית היה נמוך פי 20 מכפי שקיוותה. רן לוי 32:01 ציטוט: "השוק למכוניות חשמליות לא התממש. לא בגלל חוסר רצון מצידנו, אלא מכיוון שהלקוחות לא היו מוכנים להקריב את הנוחות של מכוניות מונעות בבנזין." סוף ציטוט. גם ג'ון דאבלס איש השיווק של ה-EV1 דוחה את הטענות לגבי קונספירציה. ציטוט: "כשאנשים שואלים אותי לגבי קונספירציה אני אומר להם שלא הייתה שום קונספירציה להרוג את המכונית בגלל שלא היינו חכמים מספיק כדי לחשוב על קונספירציה כזו. חשבתי על זה הרבה ואני חושב שה-EV1 מתה בעיקר בגלל חוסר הבנה בתוך החברה לגבי הערך שהיא מביאה, יותר מאשר כוחות חיצוניים. לא עשינו עבודה טובה בלחנך אנשים בתוך החברה לגבי היתרונות של ה-EV1 כפי שעשינו לאנשים מחוץ לחברה. לקחנו את זה כמובן מאליו שאנשים בתוך GM מבינים את הערך של התוכנית הזו. בדיעבד זו הייתה טעות רצינית, הטעות הכי גדולה שלנו אני חושב." סוף ציטוט. רן לוי 33:06 לדבריו של דאבלס, האנשים שהכי התקשו להבין את החשיבות של ה-EV1 ל-GM היו אנשי הכספים של החברה. ציטוט: "מה שהרבה אנשי כספים לא מבינים זה מאיפה מגיעים הרווחים. אני יודע שזו הצהרה משונה, אבל אנשי כספים משקיעים את עיקר זמנם בלהבין איך אפשר לקצץ בעלויות ופחות בלהבין איך להביא עוד הכנסות. תראה לי חברה אחת שהצליחה לקצץ את דרכה אל ההצלחה. אני ועמיתיי הדגשנו כמה חשוב של-GM תהיה תדמית חיובית בקרב הדור הצעיר, אנשים שנוטים לא לרכוש מוצרים של החברה. נשיא חברה שאל: 'האם הרבה מהצעירים האלה מבוגרים מספיק כדי לרכוש מכוניות? ואם לא, מה אכפת לנו מה הם חושבים?'. השאלה הזו היא דוגמה מושלמת לכמה קשה היה לחנך את אנשי הכספים לגבי חשיבותה של התוכנית. קח מישהו שהוא בן 14 היום. אתה יודע כמה מכוניות הוא עומד לקנות במרוצת חייו? משהו כמו 20 מכוניות, אולי יותר. אתה רוצה שהאדם הזה יחשוב על המוצר שלנו. אל תרגיז אותו." סוף ציטוט. רן לוי 34:24 בראשית שנות ה-90 GM נקלעה למשבר כלכלי חמור. מנכ"ל החברה הוחלף ומשקלם של אנשי הכספים בתהליכי קבלת ההחלטות עלה בצורה משמעותית. ב-1992 הונפה חרב הקיצוצים ורוב המהנדסים בקבוצה של קנת' בייקר פוטרו. אמנם תוכנית הפיתוח עצמה שרדה את הטלטלה וה-EV1 עלתה על הכביש בסופו של דבר, אבל ה-EV1 מעולם לא הייתה לוקרטיבית ל-GM כמו מכוניות מדגמים אחרים, כמו ה'האמר' המפלצתי וזולל הדלק שהיה פופולרי מאוד בשנות ה-90 כשמחיר הנפט היה נמוך במיוחד. רן לוי 35:08 ומה לגבי סירובה של GM לאפשר ללקוחות שלה לרכוש את ה-EV1 בתום תקופת הליסינג? האשמה במקרה הזה היא הרגולציה הממשלתית, שקובעת שיצרנית רכב חייבת לספק שירות וחלקי חילוף לכל כלי הרכב מתוצרתה במשך 15 שנה לפחות. בניתן שב-GM חששו שה-EV1 תהיה כישלון מסחרי, אפשר להבין מדוע הם לא רצו לקחת על עצמם את המחויבות ארוכת השנים הזו. רן לוי 35:43 אבל למרות ההיגיון הכלכלי שבהחלטה להרוג את ה-EV1, זה לא היה מספיק כדי להציל את GM. שילוב של תחרות עזה מול יצרניות רכב מהמזרח הרחוק, יחד עם התחייבויות כלכליות כבדות עבור הפנסיות וביטוחי הבריאות של העובדים הובילו לכך שב-2005 רשמה החברה הפסד עצום של כ-8 מיליארד דולר וב-2008 בשיא משבר הסאבפריים העולמי הפסידה GM לא פחות ממיליארד דולר בכל חודש, ונאלצה למכור או לסגור את פסי הייצור של כמה וכמה מותגים מפורסמים שלה כדוגמת פונטיאק, סאב והאמר. ב-2009 הכריזה GM על פשיטת רגל וחולצה בעור שיניה על ידי הממשל הפדרלי של ארצות הברית. רן לוי 36:39 אם נעשה לרגע זום אאוט על השתלשלות האירועים שתיארתי לכם עד כה, קל לראות שכל צרותיה של ה-EV1 נבעו ממקור אחד ויחיד - הסוללות שלה. תכולת האנרגיה הנמוכה של סוללות העופרת חומצה ובהמשך סוללות ניקל מתכת הידריד הם הסיבה לטווח הנסיעה הנמוך של המכונית, מה שהכריח את המהנדסים לעשות את המכונית קלה ואווירודינמית ככל האפשר, מה שהפך את התכנון שלה למורכב ומאתגר כל כך, ואת המכונית עצמה ליקרה מאוד ביחס לערך התחבורתי שסיפקה לרוכשים הפוטנציאליים, מה שבסופו של דבר הכשיל את הפרויקט כולו. אילו רק הייתה תכולת האנרגיה של הסוללות גבוהה יותר, רבות מהבעיות של ה-EV1 היו נעלמות כלא היו. רן לוי 37:35 האירוניה הגדולה ביותר של כל הסיפור הזה היא שבזמן התרחשותה של כל הסאגה הזו - המריבות עם הלקוחות, הוויכוחים הפנימיים בתוך החברה, הפיטורים וההאשמות - הטכנולוגיה שהייתה עשויה למנוע את הצרות האלה הייתה ממש ממש מתחת לאף של GM. רן לוי 38:07 סטנלי ויטינגהאם הוא כימאי אנגלי שבשנות ה-60 עבד באוניברסיטת סטנפורד האמריקאית על מחקרים בתחום האלקטרוכימיה של חומרים מוצקים, ובתחילת שנות ה-70 הוא עבר לעבוד באקסון, ענקית האנרגיה הבינלאומית. הימים היו ימי משבר הנפט הגלובלי. בעקבות מלחמת יום הכיפורים ותמיכתן של מדינות המערב בישראל, יצרניות הנפט המזרח תיכוניות הכריזו כי הן יפסיקו את ייצוא הנפט אל המערב. מחירי הדלק זינקו לשחקים וחברות רבות החלו מתעניינות בפתרונות אנרגיה חלופיים. אקסון בפרט החלה לבחון ברצינות את הרעיון של מכוניות חשמליות כתחליף למנועי בנזין, ועל ויטינגהאם ועמיתיו הוטלה המשימה לתכנן את הדור הבא של הסוללות שישמשו במכוניות האלה. רן לוי 39:01 הסוללות הנפוצות ביותר בעולם הרכב באותה התקופה היו אותן הסוללות שבחרו מהנדסיה של GM עבור ה-EV1 - סוללות עופרת חומצה, שהן אותן הסוללות שמשמשות כמצברים במכוניות מונעות בבנזין. אבל לכולם היה ברור שסוג זה של סוללות לא יכול להתאים למשימה. אמנם סוללות עופרת חומצה היו סוללות נטענות, דרישת בסיס עבור סוללות לרכב חשמלי, אבל כאמור הן יכלו לאגור רק כמות נמוכה יחסית של אנרגיה. וזו הייתה רק חלק מהבעיה, מכיוון שאפילו אם טענת סוללת עופרת חומצה עד הסוף, עד שהסוללה מלאה לחלוטין, אפשר היה לנצל רק חצי בערך מהאנרגיה האצורה בה. מדוע? רן לוי 39:52 ובכן, המבנה העקרוני של סוללת עופרת חומצה הוא פשוט למדי. דמיינו לעצמכם אקווריום, רק שבמקום מים יש באקווריום נוזל שמכונה 'אלקטרוליט'. האלקטרוליט של סוללת עופרת חומצה הוא - תראו מופתעים - חומצה גופרתית. מה שאומר שבאקווריום הזה אין דגים, ואם היו בו דגים הם כבר מזמן הפכו לחריימה. בתוך האלקטרוליט טובלים שני מקלות ארוכים - אלקטרודות. אלקטרודה אחת עשויה מעופרת ואותה אנחנו מכנים 'אנודה'. השנייה עשויה מתרכובת של עופרת וחמצן (או תחמוצת עופרת) ואותה אנחנו מכנים 'קתודה'. רן לוי 40:31 כאלקטרודת העופרת פוגשת את החומצה נוצרת תגובה כימית שאחד התוצרים שלה הם אלקטרונים חופשיים, אלקטרונים שהם למעשה החשמל שהסוללה מספקת למנוע ולשאר מערכות הרכב. אבל לתגובה בין העופרת והאלקטרודות יש תוצר לוואי נוסף בדמות תרכובת חדשה בשם 'עופרת גופרתית'. התרכובת הגבישית הזו מצטברת על האלקטרודות כמו אלמוגים על סלע תת-ימי. כל עוד יש רק שכבה דקה יחסית של עופרת גופרתית על האלקטרודות, אז אין בעיה. החומצה יכולה לעבור דרך הפתחים והחרירים בגביש כך שהתגובה הכימית בינה ובין האלקטרודות ממשיכה ללא הפרעה והסוללה ממשיכה לייצר חשמל. כשנטען את הסוללה (זאת אומרת נחבר אותה למקור מתח חיצוני) העופרת הגופרתית תתפרק, השכבה הגבישית תיעלם והסוללה תחזור למצבה המקורי. רן לוי 41:30 אבל אם נמשיך לפרוק את הסוללה לאורך זמן, השכבה הגבישית שמצטברת על האלקטרודות תלך ותתעבה, עד שהיא עשויה למנוע מהחומצה לגעת באלקטרודות. ובמקרים מסוימים אפילו לגרום ללחץ פנימי כל כך חזק בתוך הסוללה עד שהיא עלולה להתבקע. זו הסיבה שאנחנו לא נרצה לתת לסוללת עופרת חומצה להתרוקן עד הסוף. סטנלי ויטינגהאם ביקש למצוא דרך לאפשר לסוללה לאגור הרבה יותר אנרגיה מחד, וגם לפרוק את האנרגיה הזו מהסוללה מבלי להרוס אותה. רן לוי 42:07 ההחלטה הראשונה של ויטינגהאם הייתה להחליף את העופרת שבאנודה בליתיום. כמו עופרת, גם ליתיום היא מתכת, אבל מתכת קלה בהרבה. למעשה ליתיום היא המתכת הקלה ביותר מכל המתכות. וזה אומר שאפשר לדחוף הרבה יותר ליתיום לתוך סוללה והיא עדיין תהיה הרבה יותר קלה מסוללת עופרת חומצה. וחשוב יותר לענייננו, ליתיום נוטה לשחרר את האלקטרונים שלו בקלות רבה, ומכאן שהוא מסוגל לספק אנרגיה חשמלית רבה יותר. זאת אומרת קיבולת האנרגיה של הסוללה עולה במידה משמעותית. רן לוי 42:47 ההחלטה השנייה של ויטינגהאם הייתה למצוא פתרון שיאפשר לו להימנע איכשהו מתגובה כימית שיוצרת שכבה של חומר מבודד על האלקטרודות, כמו זו שמתרחשת בתוך סוללת עופרת חומצה. למזלו במסגרת עבודתו בסטנפורד, ויטינגהאם נחשף לסוג חדש ושונה של תגובה כימית בשם 'אינטרקלציה'. מהי אינטרקלציה? ובכן דמיינו לעצמכם שאתם עומדים מול מקרר ויש לכם ביד מגנטים. אתם רוצים להיפטר מהמגנטים האלה. ומה הדרך הקלה ביותר לעשות זאת? פשוט. מצמידים את המגנטים לדלת של המקרר והם 'נדבקים' אליה במירכאות. זו אנלוגיה לתגובה כימית כמו זו שגורמת להיווצרותה של שכבת העופרת הגופרתית. רן לוי 43:36 הבעיה היא שלא קל להפריד אחר כך את המגנטים מדלת המקרר, או באנלוגיה שלנו לפרק את התרכובת בחזרה לשני היונים המקוריים שלה. אז מה עושים? ובכן אפשרות אחרת היא לפתוח את דלת המקרר ולשים את המגנטים על המדפים שבתוכו. מכיוון שהמגנטים לא נצמדים למדפי הפלסטיק, אפשר להוציא אותם אחר כך מהמקרר בלי שום בעיה. וזה הרעיון העקרוני שמאחורי אינטרקלציה. ויטינגהאם החליף את הקתודה של הסוללה מתחמוצת עופרת לחומר בשם 'טיטניום דיסולפיד'. לטיטניום דיסולפיד יש מבנה של שכבות. אפשר לדמיין את השכבות האלה כמו מדפים במקרר. ובין השכבות האלה אפשר 'לאחסן' במירכאות אטומים גם מבלי ליצור תרכובת חדשה. זאת אומרת האטומים פשוט יושבים שם והם לא זזים, בלי להיצמד לשום דבר ומבלי ליצור שכבה מבודדת שתפריע לאלקטרודה לבוא במגע עם הנוזל שבסוללה. רן לוי 44:42 התוצאה הייתה סוללה מסוג חדש לגמרי, שקיבלה את השם 'סוללת ליתיום-יון', Lithium-Ion. בואו נסקור את אופן הפעולה של הסוללה הזו ונבין מדוע היא עדיפה על פני סוללת עופרת חומצה. אנחנו חוזרים אל האקווריום המלא באלקטרוליט ושתי אלקטרודות שקועות בתוכו - אנודה שעשויה מליתיום וקתודה מטיטניום דיסולפיד. נחבר את הסוללה החדשה למכשיר כלשהו, למשל מנורה. הליתיום באנודה מוותר בקלות על האלקטרונים שלו, שעכשיו דוהרים אל עבר המנורה. הם משאירים מאחוריהם את האטומים של הליתיום שמכיוון שחסרים בהם אלקטרונים, הם הפכו ליונים, אטומים בעלי מטען חשמלי חיובי במקרה הזה. רן לוי 45:33 יוני הליתיום החיוביים צפים להם בתוך האלקטרוליט הנוזלי, בעוד שהאלקטרונים עוברים דרך המנורה וגורמים לה להאיר. ומשם, מכיוון שחשמל תמיד זורם במעגל סגור, חוזרים אל הסוללה אבל הפעם אל האלקטרודה השנייה - הקתודה. לאלקטרונים יש מטען חשמלי שלילי וכשהם מצטברים על הקתודה, הם מושכים אליהם את היונים החיוביים של הליתיום. אבל כשיוני הליתיום מגיעים אל הקתודה הם לא נצמדים אליה כמו מגנט לדלת של מקרר, אלא חודרים לתוך הקתודה ומתמקמים ברווחים שבין שכבות אטומי הטיטניום. התהליך הזה ממשיך כל עוד יש מספיק ליתיום באנודה של הסוללה ומספיק רווחים פנויים בקתודה כדי לקבל את היונים. רן לוי 46:24 ומה יקרה כשנטען את סוללת הליתיום-יון? נחבר את הסוללה למקור מתח חיצוני, את הקתודה להדק החיובי של המתח ואת האנודה להדק השלילי. הקתודה שהפכה לפתע לחיובית תגרש במירכאות את יוני הליתיום שמאוחסנים בתוכה, מכיוון שמטענים חיוביים דוחים זה את זה. בצד השני של הסוללה מקור המתח החיצוני יזריק המון אלקטרונים שליליים לתוך האנודה והאלקטרונים השליליים האלה ימשכו אליהם את יוני הליתיום החיוביים שצפים בנוזל, עד שכל היונים החיוביים ישובו בחזרה אל האנודה והסוללה חוזרת למצבה המקורי הטעון. במילים אחרות, הטעינה והפריקה של הסוללות מבוססת על תנועה של יוני ליתיום הלוך ושוב בין האלקטרודות. כשהסוללה מספקת חשמל היונים נעים אל הקתודה, וכשהיא נטענת בחשמל היונים חוזרים אל האנודה. התנועה המחזורית הזו מצד לצד, קדימה ואחורה, היא הסיבה שסוללות ליתיום-יון מכונות לעיתים 'סוללות כיסא נדנדה'. רן לוי 47:35 הסוללה החדשה של סטנלי ויטינגהאם הייתה בבירור פריצת דרך. תכולת האנרגיה שלה הייתה גבוהה עד פי שלושה מזו של סוללות עופרת חומצה, ובזכות האינטרקלציה אפשר גם היה לנצל את האנרגיה הזו בצורה טובה מבלי לחשוש מפריקת יתר שתהרוס את הסוללה. ב-1977 הציג ויטינגהאם את הסוללה החדשה שלו בתערוכת טכנולוגיה והדגים כיצד היא מסוגלת לספק חשמל לפנס של אופנוע במשך שבוע שלם ללא הפסקה. רן לוי 48:13 אבל אליה וקוץ בה. הסוללה החדשה של ויטינגהאם הייתה גם מסוכנת מאוד. הטיטניום דיסולפיד שמבנה השכבות שלו אפשר את תופעת האינטרקלציה, הוא חומר יקר, קשה לייצור ואם הוא נחשף לאוויר הפתוח הוא עלול לפלוט גזים רעילים. הליתיום שבאלקטרודה השנייה היה אפילו עוד יותר בעייתי. הקלות שבה הליתיום נוטה לאבד אלקטרונים פירושה שהוא גם מגיב בפרעות עד כדי התפוצצות ממש כשהוא בא במגע עם חומרים מסוימים, כמו מים למשל. ובנוסף העובדה שסוללות ליתיום-יון מכילות יותר אנרגיה באותו נפח פחות או יותר, גורמת לכך שכשטוענים את הסוללה הזו היא עשויה להתחמם באופן קיצוני. רן לוי 49:03 ההתחממות הזו יכולה לגרום למעין מפולת שלגים במירכאות שבה יותר ויותר יוני ליתיום נפלטים לתוך הנוזל וגורמים לסוללה להתחמם אפילו עוד יותר, עד שבסוף הסוללה מתלקחת ואפילו מתפוצצת. ויטינגהאם לא הצליח לגבור על בעיות הבטיחות האלה ולכן הוחלט באקסון לא לייצר סוללות ליתיום-יון נטענות, אלא רק סוללות לשימוש חד-פעמי שהיו מעט בטוחות יותר. אבל גם זה לא ממש עזר. בתחילת שנות ה-80 החליטה הנהלת אקסון לבחון מחדש את הכדאיות הכלכלית של ההשקעה בפיתוח טכנולוגיית סוללה חדשה. מכיוון שבשלב הזה משבר הנפט כבר חלף מזמן ומחירי הנפט חזרו להיות שפויים, הם הגיעו למסקנה שאין טעם להמשיך ולהשקיע כסף בפיתוח סוללה חדשה. רן לוי 50:11 זו עשויה הייתה להיות מכת המוות לסוללות הליתיום-יון החדשות אילמלא פרופסור ג'ון גודינף. גודינף נולד ב-1922 והחל את הקריירה המדעית שלו כפיזיקאי. הוא עבד בחברת וסטינגהאוז ואז ב-MIT שם נחשף גם לכימיה, ובמרוצת השנים צבר ידע רב גם בתחום הזה. בשנות ה-70 פנתה אל גודינף אוניברסיטת אוקספורד הבריטית והציעה לו להצטרף לשורותיה כפרופסור לכימיה. גודינף מספר שהוא הופתע מההצעה הזו מכיוון שכלל לא ראה את עצמו ככימאי אלא כפיזיקאי, אבל בסופו של דבר הוא קיבל את ההצעה ועבר לאנגליה. הייתה זו המומחיות הייחודית של גודינף כפיזיקאי שהוא גם כימאי - או כימאי שהוא גם פיזיקאי - שאיפשרה לו לקחת את סוללת הליתיום-יון של סטנלי ויטינגהאם צעד אחד קדימה. רן לוי 51:02 הוא החליף את הטיטניום דיסולפיד שבקתודה בתרכובת של ליתיום וקובלט שהייתה זולה וקלה יותר לייצור. ההחלפה הזו הכפילה את תכולת האנרגיה של הסוללה מכיוון שכעת גם הליתיום שבקתודה תרם את היונים החיוניים לפעולתה, בנוסף ליונים שתרם הליתיום שבאנודה. עבודתו של ג'ון גודינף תרמה רבות לפיתוחה של סוללת הליתיום-יון אבל עדיין לא פתרה לחלוטין את הבעיות הבטיחותיות שלה, בעיקר בגלל האנודה שעדיין הייתה עשויה כולה מליתיום מתכתי שהיה מסוכן ונוטה להתפוצץ. את התרומה השלישית והמכרעת לפיתוחה של הסוללה החדשה עשה דוקטור אקירה יושינו היפני, שב-1983 נתקל במאמר מדעי שבו תיאר גודינף את עבודתו על הסוללה החדשה. רן לוי 51:58 יושינו הרים את הכפפה והמשיך את העבודה מהמקום שבו עצר גודינף. הוא החליף את האלקטרוליט שבתוך הסוללה לנוזל מסוג אחר, ובכך שיפר עוד יותר את יכולתה של הסוללה לאגור אנרגיה. בנוסף הוא הצליח להחליף את הליתיום המסוכן שבאנודה בחומר מבוסס פחמן, חומר שניחן גם כן במבנה מרובה שכבות ולכן מסוגל לאחסן את יוני הליתיום באמצעות אינטרקלציה. ההחלפה הזו סייעה להפחית במידה ניכרת את הסכנה של התפוצצות הסוללה. ולבסוף השינוי השלישי והאחרון שהוסיף יושינו לסוללת הליתיום-יון תרם גם כן לבטיחות של הסוללה. כאמור התחממות לא מבוקרת של הסוללה בזמן טעינה עלולה לגרום למפולת שלגים שבה יותר ויותר יוני ליתיום נפלטים מהקתודה ועוברים אל האנודה. רן לוי 52:55 אקירה הציב בתוך הסוללה ממברנה דקיקה שהפרידה בין שתי האלקטרודות. במצב רגיל יוני הליתיום עוברים דרך החורים שבממברנה בלי שום בעיה, אבל אם הסוללה מתחממת מאוד אז הממברנה נמסה, החורים שלה נסתמים ואז היונים לא מסוגלים לעבור דרכה, מה שבולם באופן מיידי את מפולת השלגים, מפסיק את ההתחממות ומונע מהסוללה להתלקח. כדי להוכיח עד כמה בטיחותיות הסוללות החדשות יושינו לקח כמה סוללות כאלו למגרש חניה מתחת למשרד שלו והפיל להן כדורי ברזל כבדים. הסוללות לא התפוצצו. רן לוי 53:41 החברה הראשונה שהסכימה להמר על הסוללות החדשות הייתה סוני, שהוציאה לשוק סוללות ליתיום-יון נטענות לשימוש מסחרי. השינויים שהכניס אקירה יושינו לסוללה הוכיחו את עצמם והסוללות של סוני היו אמינות ובטוחות. חברות נוספות החלו לבחון אותן ברצינות, ואחת החברות האלה הייתה מוטורולה שבראשית שנות ה-90 הייתה חלוצה עולמית בתחום הטלפונים הסלולריים. ה'דיינה-טאק', הטלפון הנייד הראשון של מוטורולה ולמעשה הטלפון הסלולרי הראשון בעולם, שקל כמעט קילוגרם שלם והסוללה שלו החזיקה בקושי 30 דקות. ב-1996 הוציאה מוטורולה את ה'סטאר-טאק', הנייד הראשון עם סוללת ליתיום-יון. הסטאר-טאק שקל רק 88 גרם, אבל הסוללה שלו החזיקה יותר מפי שניים מזו של הדיינה-טאק. רן לוי 54:39 ביצועים כמו אלה הם שהביאו לכך שלכל אורך שנות ה-90 ושנות ה-2000 הלכו סוללות הליתיום-יון ותפסו תאוצה בעולם הטכנולוגיה, ובכל מקום אליו הגיעו הן חוללו מהפכה דרמטית. הסוללות רבות העוצמה סללו את הדרך לשורה ארוכה של מוצרים ופיתוחים שהיום אנחנו לוקחים כמעט כמובנים מאליהם. מטלפונים חכמים דקיקים וקלים, דרך מחשבים ניידים ואוזניות אלחוטיות זעירות שיכולות להחזיק מעמד שעות בלי חיבור לחשמל, וכלו בקורקינטים ובאופניים חשמליים שהולכים ומשנים את האופן שבו אנחנו מתניידים בתוך ערים גדולות. זו לא תהיה הגזמה לומר שחלק ניכר מהטכנולוגיה המתקדמת שאנחנו משתמשים בה היום לא הייתה אפשרית אילמלא עבודתם של ויטינגהאם, גודינף ויושינו, והשלושה אכן זכו להכרה על תרומתם זו ב-2019 בדמות פרס נובל לכימיה שחלקו ביניהם. ג'ון גודינף היה אז בן 97, הזוכה המבוגר ביותר בפרס נובל אי פעם. רן לוי 55:53 אבל תעשיית הרכב ידועה בשמרנות שלה, וקל להבין מדוע חברות שמהססות להוסיף אפילו שקע USB למכוניות שלהן לא ששו לשלב בהן סוללות בעלות מוניטין בעייתי כל כך. כש-GM החליטה להחליף את סוללות העופרת חומצה של הדור הראשון של ה-EV1 בסוללות חדשות, היא העדיפה סוללות ניקל מתכת הידריד, למרות שהביצועים שלהן היו נחותים במידה משמעותית ביחס לסוללות ליתיום-יון. רן לוי 56:30 ואז ב-2008 הופיעה על הבמה שחקנית חדשה, חברה קטנה ואלמונית בשם טסלה, שפיתחה מכונית חשמלית ראשונה - ה'טסלה רודסטר' שהייתה מבוססת על סוללות ליתיום-יון. 6,831 סוללות כאלו ליתר דיוק, שהעניקו לרודסטר טווח חסר תקדים של למעלה מ-390 קילומטרים על טעינה אחת. ההצלחה של טסלה גרמה למנהליה של GM להבין איזו טעות הם עשו עם ה-EV1. ה-EV1 העניקה ל-GM יתרון של יותר מעשור לעומת כל מתחרותיה בתחום הרכב החשמלי, והייתה עשויה להזניק את החברה לגבהים חדשים. אבל GM בחרה בשמרנות על פני חדשנות. ה-EV1 סיימה את חייה בתור ערימת פתיטי מתכת גרוסים, וטסלה הקטנה עקפה אותה והפכה להיות יצרנית הרכב בעלת השווי הגדול ביותר בעולם. רן לוי 57:35 ב-2009 הודה ריק וואגונר, המנכ"ל היוצא של GM, שביטולה של ה-EV1 היה הטעות הגדולה ביותר שלו כמנהל. בכיר אחר ב-GM, סגן יושב ראש הדירקטוריון, אמר ב-2009 בריאיון למגזין 'הניו יורקר', ציטוט: "כל הגאונים שלנו ב-GM כל הזמן אמרו שטכנולוגיית ליתיום-יון נמצאת 10 שנים בעתיד. ופתאום בום - טסלה מופיעה. אז אמרתי למהנדסים שלנו 'איך יכול להיות שסטארט-אפ קטן מקליפורניה שמי שמנהלים אותו לא מבינים שום דבר בעסקי המכוניות מצליחים לעשות את זה ואנחנו לא?'." סוף ציטוט. הצלחתה של טסלה העירה לחיים את השוק המנומנם של המכוניות החשמליות. מיצובישי וניסאן מיהרו לפתח מכוניות חשמליות משלהן, בישראל שי אגסי הימר על כל הקופה עם 'בטר פלייס', ואפילו GM עצמה יצאה עם רכב חשמלי משלה ב-2013, השברולט ספארק EV. כיום אנחנו יכולים לראות בכבישים יותר מכוניות חשמליות מאי פעם, ובכל שנה הולך מספרן וגדל. רן לוי 58:56 לאן מועדות פניה של המכונית החשמלית? קשה לדעת, אבל אין ספק שעתידה של המכונית החשמלית תלוי במידה רבה בהתפתחויות הטכנולוגיות בתחום הסוללות. וכאן עושה רושם שיש לנו עוד המון מקום להתקדם. על פי הערכות סוללות ליתיום-יון מודרניות מנצלות בסך הכל רק שליש מקיבולת האנרגיה התיאורטית שלהן, ובכל שנה קיבולת האנרגיה שלהן משתפרת בכ-5% נוספים. ועם זאת לא קל לפתח טכנולוגיית סוללה חדשה. כימיה היא תחום מורכב ומאתגר, ולא בכדי נדרשו למעלה מ-20 שנה ועבודה משותפת של כמה וכמה מדענים בכל רחבי העולם כדי להתגבר על כל החסרונות של סוללות הליתיום-יון. בטיחות, קיבולת, חיי מדף, מספר מחזורי טעינה - כל סוללה היא בהכרח פשרה בין כמה וכמה דרישות מורכבות שלעיתים סותרות זו את זו. למשל היכולת לאגור כמות גדולה של אנרגיה בסוללה באה לעיתים על חשבון המהירות שבה יכולה הסוללה לספק את האנרגיה הזו לצרכן, וטעינה מהירה עשויה לבוא על חשבון אורך החיים של הסוללה. יש לא מעט אנשים חכמים שעובדים על הבעיות האלה, אבל בינתיים תעשיית הרכב לא עוצרת. בואו נעבור עכשיו לפינת החסות של לקסוס שבה נכיר כמה מטכנולוגיות ההנעה האלטרנטיביות שצמחו לצד ההנעה החשמלית, כגון הנעה היברידית ומערכות פלאג-אין, וכיצד הן משנות את עולם הרכב מהקצה אל הקצה. רן לוי 60:49 דרור גורלניק: "הנקודה הראשונה שאנחנו רואים שינוי זה בעצם ב-1992 הייתה ועידת קיוטו, שיצא משם פרוטוקול קיוטו, שבעצם כל המדינות המתקדמות בעולם התכנסו לוועידה ראשונה על הסביבה, וקיבלו החלטה עקרונית שצריך להוריד את פליטות ה-CO2 שפוגעות באקלים." רן לוי 61:15 הקול ששמעתם שייך לדרור גורלניק. במרוצת 34 שנות קריירה החזיק דרור במגוון תפקידים בשוק הרכב, ביניהם 10 שנים כמנהל השיווק והמכירות של טויוטה, ובשבע השנים האחרונות כמנכ"ל לקסוס ישראל. למרות החשיבות הברורה של ההחלטות שהתקבלו בוועידת קיוטו מספר דרור, לא כולם לקחו את ההחלטות האלה ברצינות. דרור גורלניק 61:39 חלק גדול מהמדינות יצאו, ואנחנו רואים שאחר כך היו עוד ועידות, ואגב עד היום בחלק מהוועידות האלה הן נכשלות, המדינות יוצאות, אומרות כן כן ולא כולם רוצים לעשות מסיבות כאלה ואחרות, כל אחד מהאינטרס שלו. כי יש מחיר וגם יש מדינות למשל כמו רוסיה שמתפרנסת מדלק, אז ממה היא תתפרנס? רן לוי 62:09 רק חברה אחת החליטה לקחת את החלטות ועידת קיוטו ברצינות הראויה - טויוטה היפנית. דרור גורלניק 62:21 זה מעניין, היפנים בנושא של אנחנו רואים יותר קיימות ואיכות הסביבה הם יותר רגישים לעניין הזה, גם בתרבות שלהם. החיבור לטבע הוא הרבה יותר עמוק שם מאשר אנחנו רואים במקומות אחרים, בטח בעולם המערבי. רן לוי 62:39 מהנדסיה של טויוטה בחנו את האפשרות לתכנן רכב חשמלי, אבל כפי שלמדנו מהסיפור של ה-EV1, בראשית שנות ה-90 הטכנולוגיות של הרכב החשמלי היו בוסריות מאוד. על כן החליטו בטויוטה ללכת על כיוון אחר - הנעה היברידית. בעולם הביולוגיה היבריד הוא צאצא של שני בעלי חיים או צמחים ממינים שונים, ובהתאם הנעה היברידית ברכב היא שילוב של מנוע חשמלי ומנוע בנזין כדי ליהנות מהיתרונות היחסיים של כל אחת משני סוגי ההנעות. דרור גורלניק 63:17 אחד, הרכב ההיברידי הוא Standalone. הוא לא צריך תשתיות מסביב. הוא נוסע עם עצמו, לא צריך מתקני הטענה למשל. ממש לא. זה מערכת סגורה וזה ההיגיון שלה כי בעצם, איך עובדת המערכת ההיברידית? בעצם כשהרכב נע ונוסע נוצרת אנרגיה קינטית של תנועה. ובדרך כלל האנרגיה הזאת, אנחנו רואים אותה כשבולמים את האוטו, נוצר חום אדיר על הבלמים. החום הזה בכל רכב רגיל הולך לאוויר העולם וזהו, והאנרגיה הולכת לשם, הופכת לחום. ברכב היברידי המכונית ממירה אותה לאנרגיה חשמלית ואוגרת אותה בסוללה שיש לרכב. היא יעילות מלאה, אין פה בזבוז אנרגיה. כל האנרגיה שנוצרת מהתנועה של האוטו מומרת לאנרגיה חשמלית והאנרגיה החשמלית הזאת מפעילה מיד את המנוע החשמלי שבמערכת, ובעצם הם עובדים במשולב ועל זה זה נקרא הייבריד. רן לוי 64:17 יצרניות רכב אחרות שבחנו את ההנעה ההיברידית מספר דרור, הבינו את היתרונות הטמונים בה אבל לא היו מוכנות לקחת על עצמן את הסיכון שבפיתוח טכנולוגיה חדשה שכזו. דרור גורלניק 64:30 זה דרש השקעות מאוד מאוד גדולות ונקיטת סיכונים. אתה יודע, כשאתה בוחר טכנולוגיה אתה בעצם לוקח סיכון, אתה שם הרבה הרבה כסף והרבה הרבה אינג'ינירינג בשביל לבנות כזה רכב. תהליך מאוד מורכב ואמרו 'בוא כל זמן שאפשר ללכת אולי לכיוונים אחרים, בוא ננסה'. טויוטה התמידה בעניין והשקיעה הרבה כסף והימרה על זה בגדול, זה השקעות של מיליארדים. רן לוי 65:00 ההימור של טויוטה השתלם. בזמן שג'נרל מוטורס דשדשה עם ה-EV1 שלה ושאר יצרניות הרכב עמדו על הקווים, טויוטה יצאה ב-1997 עם ה'פריוס' ההיברידית שהפכה ללהיט ונמכרה בכ-17 מיליון עותקים בכל רחבי העולם. ב-20 השנים שחלפו מאז טויוטה צברה ניסיון משמעותי, ניסיון שאיפשר לה לשכלל ולשפר את מערכות ההנעה ההיברידיות שלה. דרור גורלניק 65:29 היום כבר המערכות ההיברידיות דור 4 מגיעות למעל ל-50% מהזמן שעובד רק על חשמל. וככל שהמערכת הזאת יותר יעילה, אז אתה מקבל טווח יותר גדול ורמת זיהום ה-CO2 יורדת משמעותית. והיותר מעניין שהמערכת הזאת מאוד מאוד אמינה. זאת אומרת היא רצה כבר בחברה, אתה רואה מיליוני מכוניות, ומכוניות שכבר הגיעו שהן נמכרו ביד שנייה פעם שנייה ופעם שלישית והאוטו ממשיך לנסוע בלי במינימום בעיות. להיפך אנחנו ראינו לאורך זמן שזה אחת המכוניות הכי אמינות שיש. זאת אומרת ברגע שהיא היברידית יש לה אמינות יותר גבוהה מכל רכב אחר. רן לוי 66:10 ב-2009 ערכה טויוטה את הניסוי הראשון שלה בטכנולוגיית הנעה חדשנית נוספת - פלאג-אין. הפלאג-אין מבוססת על ההנעה ההיברידית המוכרת בתוספת של סוללה קטנה יחסית שמעניקה לרכב טווח נסיעה של כ-50 קילומטרים. דרור גורלניק 66:29 הם בנו את זה על טווח של 50 ק"מ טווח נסיעה, שהוא לכאורה לא גדול. זאת אומרת אתה לא יכול לנסוע רק על זה אבל מכיוון שברגע שהסוללה הזאת נגמר בה החשמל אתה עובר למערכת ההיברידית. זאת אומרת אם אתה נוסע לסופר, לבית קולנוע, משהו כזה באזור, אתה בנסיעה חשמלית נטו. זה בדיוק מה שהם רצו לבדוק. הם רצו לראות על התנהגות יומיומית איך אנשים מתנהלים עם האוטו כשהרעיון הוא בדיוק מה שאתה אומר שחלק גדול מהאנשים הנסיעה היומיומית שלהם הלוך חזור והביתה וכל מה שהם עושים זה 50-60 ק"מ. זאת אומרת שביום-יום הם יכולים לנסוע רק על חשמל. ואז אם פתאום אתה אומר 'בואו ניסע בשבת לחרמון', אז אנחנו נוסעים, לא צריך לדאוג בדרך להטענה. המערכת ההיברידית עושה את העבודה ואם צריך לתדלק אתה יכול לתדלק בכל מקום. רן לוי 67:25 עד כה דיברנו בעיקר על טויוטה, אבל מה הקשר בין טויוטה ולקסוס? דרור גורלניק 67:31 תראה המותג לקסוס נולד בתוך טויוטה וכבר בשנת 1983 נשיא טויוטה דאז איג'י טויוטה, הוא החליט שהם ייצרו את מכונית היוקרה הטובה ביותר בעולם. ולשם כך הם גייסו את כל הכוח ההנדסי בקונצרן והם עשו משהו שהם עשו הרבה הרבה שנים לפני כשהם התחילו בטויוטה זה רוורס אינג'ינירינג. אספו מלא מלא מכוניות יוקרה והפטנט זה לפרק ולהרכיב, לפרק ולהרכיב. פירקו אותם והרכיבו אותם, פירקו והרכיבו מתוך למידה איך זה בנוי, מה טוב מה לא טוב ובסופו של דבר הם תכננו רכב, ואז בעצם ב-1989 שש שנים אחרי בעצם משיקים את לקסוס ואיפה הם משיקים את זה? בארצות הברית. ובלב השוק הזה שהוא נחשב השוק הכי תחרותי והכי חזק הם משיקים את לקסוס עם דגם שנקרא LS400 ודי מדהימים את המתחרים כי האיכות שלו הייתה מדהימה. רן לוי 68:40 כמותג שנולד מתוך טויוטה, לקסוס נהנתה מהרגע הראשון משני יתרונות חשובים. הראשון הוא הניסיון שצברה טויוטה כחלוצה עולמית בהנעה היברידית. דרור גורלניק 68:53 לכן אנחנו בלקסוס כבר ב-2005 יצא הרכב ההיברידי הראשון. שאם אנחנו מדברים על שאר המתחרים בפרימיום, אתה רואה שזה קרה באזור של 2018-2019. זאת אומרת יש פער גדול מאוד בזמנים. רן לוי 69:12 היתרון השני הוא קצת פחות מובן מאליו ואפשר לכנות אותו יתרון תרבותי. דרור גורלניק 69:18 והם הלכו לתוך התרבות היפנית שהיא עתיקת יומין והכניסו שם מרכיבים מרכזיים. אחד זה השאיפה לשלמות. מי שמבקר ביפן רואה את זה בכל מקום. אתה נכנס לחנות לא משנה מה אתה קונה, אתה רואה איך זה מסודר. שיא השלמות. יש התייחסות מאוד מאוד גדולה לכבוד למקצוע שלי. זאת אומרת זה שאני עושה משהו טוב אני מכבד את עצמי אבל אני מכבד אותך, אני לא אגיש לך משהו שהוא פחות ממושלם בהסתכלות שלי. זה משהו מאוד מאוד טבוע בתרבות. אז זה נדבך אחד שמכניסים פנימה מתחת לכותרת 'The Pursuit of Perfection'. דרור גורלניק 70:09 והדבר השני שלקסוס עושה וזה מדי-1 וזה רמת השירות שהיא נותנת ללקוח. כל מי שמבקר ביפן רואה שהם לא משרתים אותך הם מארחים אותך. אתה נכנס למסעדה מארחים אותך, אין שירות אין מילה כזאת שירות. אתה נכנס לחנות מארחים אותך, בכל מקום מארחים אותך. המותג עצמו הוא הושק ב-2006 כמו בישראל, ואנחנו פה בהשקה בארץ מתחילת ההשקה הכנסנו מהלכים כמו למשל ב-3 שנים ראשונות אתה לא צריך לבוא אלינו, אם אתה רוצה אנחנו נבוא אליך ניקח את האוטו, כל מה שצריך נעשה. אתה בא אלינו אנחנו מארחים אותך. יש אצלנו תבוא אלינו למרכזי השירות ואולמות התצוגה, מארחים אותך מעל לבי ואת. יש לקוחות שמתעקשים לבוא כי זה נעים. ולכן אנחנו עושים אירועים ללקוחות, הרצאות, לפעמים אירועי נסיעה, לפעמים טיולים, הופעות, כל מיני דברים כאלה. אצלנו למשל באולמות תצוגה תמצא ספריות עם ספרים ואנחנו אומרים 'אם אתה רוצה תקרא, אם אתה אוהב את הספר קח אותו'. רן לוי 71:27 כמנכ"ל של לקסוס דרור אחראי על יישום העקרונות החשובים האלה של איכות ושירות, אבל כמי שגם אמון על עתידה של החברה הוא משתדל לצפות הרחק קדימה ולנסות לחזות את כיוון השוק מוקדם ככל האפשר. וכשהוא מביט קדימה הוא רואה לא פחות מאשר מהפכה של ממש - הנעה באמצעות מימן, או בשמה המוכר יותר - תאי דלק. דרור גורלניק 71:53 למימן יש כמה יתרונות. אחד אתה ממלא אותו כמו דלק. זאת אומרת מבחינת קיבולת האנרגיה והעבודה איתו זה כמו דלק. התדלוק הוא קל ונכנס למכל דלק שהוא פחות כבד, לא צריך סוללה. המימן נכנס לתאי דלק ובראקציה הוא מוציא חשמל, ובעצם מפעיל, נקרא לזה חשמל נוזלי. זה בא מנוזל והוא מפיק חשמל ואז הרכב נע על חשמל, מצד שני אין את הסוללה. רן לוי 72:22 במילים אחרות תאי דלק מבוססי מימן מאפשרים ייצור של חשמל בזמן אמת ללא צורך בסוללה כבדה ויקרה. יש להם יתרון משמעותי נוסף - הם אינם מזהמים, שכן תוצרי הלוואי של תאי הדלק הם מים. כן, מים רגילים לגמרי. כל אלה הם יתרונות חשובים ומהותיים, אבל המאפיין המהפכני והדרמטי ביותר מספר דרור הוא בכלל בתחום הגיאופוליטי. דרור גורלניק 72:49 יש עוד דבר מעניין - מימן אתה יכול לייצר בעצם בכל מקום בעולם. זאת אומרת הנושא של מה שאנחנו רואים עכשיו במלחמה באוקראינה, פתאום התלות של מי שולט בנפט, מי שולט בגז... אז אתה טכנית יכול לייצר לעצמך מימן. נכון שאתה תוכל לעשות את זה באיזה אנרגיה שאתה רוצה, אתה רוצה באנרגיות חלופיות, אתה רוצה באנרגיה סולארית, אבל טכנית אתה יכול לייצר את זה בכל מקום. ואז גם ה-'Well to Wheel' הוא יותר קצר. זאת אומרת השינוע זה לא שאתה צריך להתחיל להסיע מיכליות בכל העולם. זאת אומרת שזו מהפכה כלל עולמית עם השלכות מאוד דרמטיות. רן לוי 73:29 אחד הגורמים שמגבילים את תפוצתם של תאי הדלק כיום הוא בעיית הבטיחות. מימן הוא חומר נפיץ מאוד וניצוץ אחד בזמן הלא נכון עלול לגרום לאסון כבד. גם כאן דרור מביט אל העתיד באופטימיות. דרור גורלניק 73:44 נזכיר לך שגם הדלק בעבר היה חומר נפיץ. אנחנו היום כמעט ולא רואים את זה כי התעשייה למדה להתמודד עם זה - איך מאחסנים אותו, וגם המכלי דלק הם יותר בטיחותיים. אבל פעם מכוניות, אתה יודע גם היו רואים את זה בסרטים, מקבל מכה ואוטומטית עולה באש. היום אתה רואה את זה פחות כי המכל דלק מוגן יותר. יש בפנים דברים שמונעים את זה. אז גם חלק מהעבודה זה להגיע למצב שהעסק יהיה יותר בטיחותי. אני חושב שרואים את השיפור הזה אבל יש עוד דרך לעשות. אבל התהליך כולו הוא הרכבת יצאה מהרציף, בוא נגיד ככה. רן לוי 74:26 אם כן כיצד ייראה שוק הרכב העתידי? האם ניסע במכוניות חשמליות, היברידיות, פלאג-אין או בכלל במכוניות המבוססות על תאי מימן? קשה לדעת, אבל ברור למדי שמנועי הבנזין סיימו את תפקידם ההיסטורי בעולם הרכב. העתיד נמצא בחשמל, ואם אתם לקוחות של לקסוס - הבחירה תהיה בידיכם. דרור גורלניק 74:52 אנחנו כבר לפני שנה ורבע השקנו רכב חשמלי ואנחנו תוך שנה נשיק עוד רכב חשמלי, כך שאתה תוכל לבחור בין היבריד, פלאג-אין היבריד וחשמל - הכל בהתאם לצרכים שלך, לתקציב שאתה רוצה לשים וגם ליכולות. לפעמים היום לא כל הבתים אפשר לשים שם עמדת טעינה. אז כל אחד יבחר והטווחים שהוא רוצה יוכל לבחור. וזה עוד פעם הרעיון שאני נערך לצרכים שלך. אני לא בא וקובע לך 'אתה תקנה חשמל, אתה תקנה זה בגלל שאני החלטתי שזה טוב'. אני שם מבחר ותבחר אתה מה שמתאים לך. רן לוי 75:31 ולא משנה באיזו אפשרות תבחרו, די בטוח שלא תהיו היחידים. דרור גורלניק 75:39 אנחנו רואים בסך הכל שהשוק הישראלי מגיב יפה מאוד היום להנעות חלופיות. אנחנו רואים שבשנה שעברה כמעט 20% מהמכוניות שנמכרו בשוק היו היברידיות. המון. ויש לנו גם פלאג-אין 7% וחשמל קרוב ל-6-7%. זאת אומרת יש תגובה מאוד יפה בגלל העידוד של המדינה וההבנה שזה חשוב. רן לוי 76:24 זהו עד כאן. תודה שהאזנתם. עושים היסטוריה הם דור שפיר, יותם לחמי, שלי נוי והדס סטרוקר בעריכה ובהפקה. מיכל ארבל-טובסקי מנהלת את סיפור משפחתי. אפי בריק במכירות. אביב שם-טוב מנהל ההפקה. דני תימור המנהל העסקי. ואני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 375: האם כולנו ביסקסואלים?</title>
        <link>https://mat-mo.github.io/podtext/episodes/vshym-hystvryh/vshym-hystvryh-375-hm-kvlnv-bysqsvlym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-375-hm-kvlnv-bysqsvlym.html</guid>
        <pubDate>14 ביוני 2022</pubDate>
        <description>Transcript for [עושים היסטוריה] 375: האם כולנו ביסקסואלים? from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. רן לוי 01:15 כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 375: האם כולנו ביסקסואלים? הפעם אני רוצה להביא בפניכם פרק מתוך פודקאסט חדש יחסית ברשת שלנו, עושים פסיכולוגיה. את ד"ר מעיין בוימן משיטה אתם אולי כבר מכירים. היא אחת מהפסיכולוגיות שמלוות את 'חתונה ממבט ראשון', וכשהיא לא מככבת על המסך הקטן היא מרצה במגוון קורסי פסיכולוגיה במוסדות אקדמיים שונים וחוקרת בתחומי זוגיות ופסיכולוגיה חיובית. פגשתי את מעיין לראשונה כשהגיעה להתארח ב'יחסנו לאן', תוכניתם של פאולה וליאון רוזנברג. הראיון היה מרתק, אבל כמו תמיד אתם יודעים, הדברים המעניינים באמת קורים מחוץ לאולפן. בשיחה על כוס קפה סיפרתי למעיין על הבקשות הרבות לאורך השנים ממאזיני הרשת שלנו שנפתח פודקאסט בנושאי פסיכולוגיה וחקר המוח, ולשמחתי מעיין קפצה על ההזדמנות הזאת. התוצאה היא עושים פסיכולוגיה, פודקאסט שבו צוללת מעיין לתוך נבכי המוח האנושי על כל התכונות המופלאות והמוזרויות המשונות שלו. בין הפרקים שכבר עלו לאוויר בחודשים האחרונים: פרק על חלומות הדרך אל הלא מודע, האם אנחנו יכולים לסמוך על הזיכרון שלנו, סמים פסיכדליים, הפסיכולוגיה של כתות ועוד ועוד. החודש אנחנו מציינים את חודש הגאווה, ולכן הפרק שבחרתי להשמיע לכם מתוך פרקי עושים פסיכולוגיה הוא פרק שמספר על האופן שבו תפסו הפסיכולוגים את ההומוסקסואליות לאורך ההיסטוריה. סיפור שמדגים באופן יוצא מן הכלל עד כמה דק הקו בין הנורמלי והלא נורמלי ועד כמה התפיסה שלנו של מהי מחלה ומהו מוח תקין תלויה בתרבות שבתוכה אנחנו גדלים. את עושים פסיכולוגיה תוכלו למצוא באתר הבית שלנו, באפליקציית עושים היסטוריה באנדרואיד או בכל אפליקציות הפודקאסטים באשר הן. חפשו 'עושים פסיכולוגיה'. האזנה נעימה. ד"ר מעיין בוימן משיטה 05:14 היי לכם. דמיינו לעצמכם שיום אחד, ברגע אחד, היו מחלימים בו זמנית מיליוני אנשים ממחלת נפש. ללא טיפולים פסיכולוגיים ארוכים, ללא תרופות פסיכיאטריות, ולמעשה ללא טיפול בכלל. כך, באיבחה אחת מיליונים היו הופכים בריאים פתאום. ועכשיו תנו לי לספר לכם שזה בדיוק מה שקרה ביום אחד באמצע דצמבר בשנת 1973. יום אחד שהוא תוצר מאמציהם של אנשים רבים במשך שנים רבות, תוצאה של מאבקים, נחישות ואומץ. יום אחד שמסמל פרוגרסיביות אחרי שנים רגרסיביות. יום אחד ששינה את חייהם האישיים של מיליונים ושינה גם את פני החברה כולה. עוד נחזור ליום הזה, אבל בואו ונחזור קודם כמה עשרות שנים אחורה אל שנת 1869. השנה בה עיתונאי אוסטרי בשם קארל מריה קרטבני טבע מונח חדש, הומוסקסואליות. אומרים ששפה יוצרת מציאות ובמקרה הזה יצירת המונח והמונח המשלים הטרוסקסואליות שינתה את אופן ההסתכלות על הנטייה המינית והולידה את הדיכוטומיה שאפיינה את ההסתכלות על הנטייה המינית עד לאחרונה. אם עד אז יחסי מין בני מינך גם אם היו אסורים העידו על העדפה או על תשוקה, לא על רכיב קבוע בזהות, הגיעה הטרמינולוגיה החדשה והובילה להגדרת אדם לפי סוג יחסי המין שהוא מקיים. לא הרבה זמן אחרי קביעת המונח, בשנת 1886, פרסם הברון, הפסיכיאטר והסקסולוג האוסטרו-הונגרי ריכרד פון קראפט-אבינג ספר בשם 'פסיכופתיה מינית', ובו מחקר מקיף על מיניות האדם. את הספר כיוון לרופאים ושופטים, וכדי למנוע ממנו להגיע לקוראים חובבנים כתב חלקים ממנו בלטינית והשתמש במונח מדעי עבור שם הספר. זה לא עזר לו והספר תורגם לשפות רבות והפך לפופולרי גם אצל קוראים פחות מקצועיים בשל הנושאים העסיסיים שנדונו בו. בכל אופן, הספר הזה היה אחד הספרים הראשונים שדנו במיניות האדם. נטבעו בו מונחים שמשמשים אותנו עד היום כמו סדיזם ומזוכיזם, ונוצרה בו גם הבחנה בין מיניות נורמלית לבין מיניות אבנורמלית. ההבחנה פשוטה מאוד: מיניות נורמלית היא מיניות שמשמשת לרבייה, וציטוט: 'כל ביטוי שאינו תואם את מטרת הטבע חייב להיחשב כסוטה'. או במילים אחרות, כל פעילות מינית שלא יכולה להוביל להיווצרות תינוק היא סוטה. על כן לפי משנתו של קראפט-אבינג יחסים חד מיניים הם סוטים. לעבודתו של קראפט-אבינג הייתה השפעה עצומה על הקהילה המדעית והמשפטית שנמשכה שנים ארוכות והתבטאה בין השאר בכך שכמעט כל הפסיכיאטרים עד שנות ה-70 של המאה ה-20 האמינו שהומוסקסואליות היא מחלת נפש. זה היה כל כך ברור מאליו עבורם שאפילו הפסיכיאטרים ההומוסקסואלים שהיו בארון האמינו בזה. וכשהרוב המוחלט של הפסיכיאטרים מאמינים שמשהו הוא מחלה, הרי זה רק עניין של זמן עד שהעניין יוסדר גם בכתבים. הזמן הגיע בשנת 1968. אז במהדורה השנייה של התנ"ך של הפסיכיאטרים, הלא הוא ה-DSM, המדריך לאבחון וסטטיסטיקה של הפרעות נפשיות, הוגדרה אבחנה מספר 302, אבחנה המורכבת מ-81 מילים המגדירה את הנטייה ההומוסקסואלית כאחת מהפרעות הנפשיות, ובכך הפכה באופן רשמי את כל האנשים בעלי נטייה מינית הומוסקסואלית לחולים. איתי נמצא היום ד"ר רועי יעקובסון, פסיכולוג קליני ומומחה בסוגיות של מיניות וזהות מגדרית כדי לדבר על הפסיכולוגיה של הנטייה המינית ההומוסקסואלית ועל התמורות שעברה הקהילה הפסיכולוגית והפסיכיאטרית ביחסה לנטייה מינית זו. לפני שנמשיך אני רוצה לעשות הבהרה קטנה. אני אשתמש במונח נטייה מינית הומוסקסואלית כדי לתאר נטייה מינית הכוללת משיכה לבני ובנות המין שלך. במונח זה אני מתייחסת להומוסקסואלים, ללסביות, לפאנסקסואלים, לביסקסואלים ולכל מי שנמשך או נמשכת באיזשהו אופן לבני ובנות מינו או מינה. הייתי רוצה למנות בכל פעם את כל גוני קשת הנטיות המיניות השונות, אבל זה מעט ארוך ולכן אני אשתמש במונח כוללני, נטייה מינית הומוסקסואלית, לתיאור כל האנשים והנשים הנכבדים והנכבדות הנכללים בקשת הנטיות המיניות השונות. היי רועי. ד"ר רועי יעקובסון 09:49 היי מעיין. תודה שהזמנת אותי. ד"ר מעיין בוימן משיטה 09:53 תודה רבה שהגעת. אני רוצה לפתוח בשאלה: מה היא בכלל נטייה מינית? ד"ר רועי יעקובסון 09:57 בעצם כשאנחנו מדברים על נטייה מינית אנחנו מדברים על המשיכה המינית היחסית של אדם לגברים, לנשים או לשני המגדרים. גם את המושג הזה של משיכה אנחנו יכולים לפרק לכל מיני ממדים. בעצם מה אנחנו שואלים? עד כמה אנשים מפנטזים על בני המין שלהם או על המין השני, עד כמה הם מקיימים יחסי מין בפועל עם בני המין שלהם או בני המין השני, וכנ"ל לגבי מערכות יחסים. כל אחד מהממדים האלה יכולים להיות בהלימה אחד עם השני או לסתור. כלומר אדם יכול לשכב רק עם נשים, להתאהב רק בנשים, להיכנס למערכות יחסים רק עם נשים, אבל מדי פעם לפנטז גם על גברים. בהקשר הזה אני חושב שגם אפשר לעשות הבחנה בין נטייה מינית שהיא בעצם המשיכה של אדם לבין הזהות המינית שהיא התווית שהאדם נותן לחוויה המינית שלו. ד"ר מעיין בוימן משיטה 10:46 אדם למשל שמתאהב בנשים אבל מפנטז מדי פעם על גברים, האם הוא ייחשב בעל נטייה מינית הומוסקסואלית? ד"ר רועי יעקובסון 10:53 אוקיי, זה שאלה מורכבת כי אני חושב שבדרך כלל מה שאנחנו שואלים במחקרים זה למי אתה נמשך, ורוב המחקרים לא טורחים לעשות את הפירוק הזה לממדים. ובסוף בסוף מה שחשוב זה איך שהאדם מגדיר את עצמו. כלומר אני מניח שברוב המקרים אדם שרוב הפרקטיקות שלו בחיים, כלומר ההתאהבות שלו, המערכות יחסים שלו, הקשרים שלו הם עם נשים ורק מדי פעם הוא מפנטז על גברים, רוב הסיכויים שהוא יגדיר את עצמו כהטרוסקסואל או כמעט הטרוסקסואל, אבל ההגדרה העצמית היא אמורה להיות עצמית, אנחנו לא נוכל להגדיר אותה עבורו. ד"ר מעיין בוימן משיטה 11:25 אז אתה אומר משהו מאוד חשוב. אדם הוא היחיד בעצם שיכול להגדיר את עצמו ואת הנטייה המינית שלו. מה קורה ברגע שה-DSM מחליט שהומוסקסואליות היא הפרעה נפשית? ד"ר רועי יעקובסון 11:36 צריך להגיד שגם לפני שה-DSM הפך את ההומוסקסואליות להפרעה נפשית, היא הייתה בהרבה מקרים אסורה בהרבה מקומות או נחשבה לדבר לא מוסרי או לא ערכי או לא אתי. ההבדל הוא שלפני שהיא נכנסה ל-DSM אז בעצם כל אדם או קהילה יכלו להחליט בעצמם מה העמדה שלהם כלפי הדבר הזה וזה יכול לנוע בין שלילה מוחלטת דרך אדישות ועד גישה חיובית. ובעצם כשההומוסקסואליות הופכת לקטגוריה רפואית, הרעיון הזה שאדם הומוסקסואל הוא חולה או חריג או זקוק לטיפול מוחלת על כל האנשים בלי יוצא מן הכלל. ובעצם קרו כמה דברים: הרבה אנשים שעד אז עבדו בתחומי הרפואה, באקדמיה, בחינוך, פוטרו מהעבודות שלהם בגלל שאז הם נחשבו כחולים. ודברים אחרים שקרו זה כמובן נוצרו תיאוריות חדשות על מה מוביל למחלה הזאת במרכאות וגם היו צריכים להיווצר טיפולים חדשים, כי אם יש מחלה אז גם צריך לתת לה מענה. וגם טופחו כל מיני עלילות כאלה שגם היו קיימות גם קודם לגבי זה שאם הומוסקסואליות היא מחלה אז גם יכול להיות שהיא מדבקת ויכול להיות שזה האופן שבו היא מתפשטת בחברה. ד"ר מעיין בוימן משיטה 12:50 בעצם אם לוקחים אותנו קצת אחורה ביוון העתיקה זה היה מאוד נהוג, ולא רק שזה היה נהוג אני קראתי שהיה בצבא גדוד שמורכב מזוגות של מאהבים גברים מתוך מחשבה שאם מישהו נלחם לצד מישהו שהוא אוהב אז הוא יילחם הכי חזק שהוא יכול והכי טוב שהוא יכול, ובאמת הגדוד הזה היה מאוד מוצלח והוא ניצח צבאות חזקים ממנו. זה היה בסדר לקיים יחסי מין עם גברים ואחר כך לקיים יחסי מין עם נשים או להתחתן עם אישה אחרי שהיה לך מאהב גבר והכל היה בסדר והכל היה מקובל. יותר מאוחר נכנסו הדתות, הנצרות, והתחילו להתייחס לזה קצת אחרת ובעצם ההגדרה הזו שמגיעה בשנת 1968 היא רק תוצר של תהליכים, היא לא משהו שהוא נקודתי לזמן הזה. כמו שאמרת, התייחסו לזה לא מאוד טוב גם קודם לכן, אבל יש משהו בהגדרה הזו שמשנה את הכל. אז ממה נובעת הנטייה המינית? תלוי את מי שואלים. נתחיל מפרויד? פרויד היה אבי הפסיכואנליזה. יש כאלה שאומרים שפרויד הוא גם אבי ההומופוביה המודרנית. אחרים אומרים שהוא דווקא ליברלי במחשבותיו ולמרות שהוא אמר שהנטייה המינית הטרוסקסואלית היא הנורמלית, הומוסקסואליות אינה פתולוגית. זאת אומרת כן נורמלי להיות הטרוסקסואל אבל אם אתה לא, זה בסדר, זה גם בסדר, זה לא נחשב למחלה. אז רועי, מה פרויד היה אומר על זה? ד"ר רועי יעקובסון 14:15 אוקיי, אז התשובה שלו היא משהו מורכב. בעצם את רוב הדברים שפרויד אמר על הומוסקסואליות הוא אמר במסגרת המודל ההתפתחותי הפסיכוסקסואלי המפורסם שלו ובאופן ספציפי בנוגע לשלב האדיפלי. שלב אדיפלי זה בדרך כלל שלב שקורה בין גילאי 3 עד 5, 4 עד 6, ובאופן נורמטיבי הילד מפתח רגשות ארוטיים לאמא שלו ובמקביל גם מאוים על ידי אביו במשהו שנקרא חרדת סירוס. הפתרון התקין או האופטימלי של המצב הזה הוא שהילד יזדהה עם אביו ובהמשך חייו יעתיק את הרגשות הארוטיים שהוא רוכש בתחילת החיים לאמא לנשים אחרות. ד"ר מעיין בוימן משיטה 14:58 אתה אומר שלפי פרויד בתהליך התפתחותי תקין בין גילאי 3 לערך עד 5-6 הילד נמשך מינית לאמא שלו ובעצם נמצא באיזושהי תחרות עם אבא שלו על מי יהיה המאהב של האמא. ד"ר רועי יעקובסון 15:13 ממש ככה. ד"ר מעיין בוימן משיטה 15:15 קוראים לזה תסביך אדיפוס ומה קורה אצל נשים? ד"ר רועי יעקובסון 15:18 אצל נשים לכאורה קורה משהו דומה. בתחילת החיים הבת מגלה שאיבר המין שלה שונה מזה של הבנים ואז במרכאות ואני עכשיו עושה איזושהי הפשטה מאוד גסה היא כועסת על זה והייתה רוצה למצוא איזשהו פתרון לחוסר הזה. הפתרון הזה לפי פרויד הוא איזושהי פנטזיה על התעברות, כלומר אין לי פין ולא יכול להיות לי פין ולכן הדבר הכי קרוב שאני יכולה להשיג זה להתעבר מאבא. כמובן שהדבר הזה הוא לא אפשרי ולכן הפתרון האופטימלי של השלב הזה הוא הזדהות עם האמא. בניגוד לתסביך האדיפלי הקלאסי, בגלל שפה במקרה הזה אין באמת חרדת סירוס, כלומר אין איזה אבא מאיים שצריך לפחד ממנו ולכן להזדהות איתו, תסביך אלקטרה לפי פרויד אף פעם לא באמת נפתר לגמרי ולכן במשך הרבה מאוד שנים הייתה איזושהי טענה או איזשהו הלך רוח בפסיכואנליזה שנשים הן פחות מוסריות או שהזהות שלהן היא הרבה פחות פתורה. ד"ר מעיין בוימן משיטה 16:15 זאת תיאוריה שחשוב להגיד שהיא קיבלה גם הרבה מאוד ביקורת. ד"ר רועי יעקובסון 16:19 בהחלט. ד"ר מעיין בוימן משיטה 16:21 מצד שני כן יש דברים נכונים, זה גיל שמתחילה להתעורר ההתעניינות המינית, לא ההתעניינות הארוטית כמו שאנחנו מכירים בתור מבוגרים, אבל כן הילדים מתחילים להבין שלאחר לבן המין האחר יש משהו אחר בין הרגליים. אני ראיתי שיחה של ילדים בני שנתיים שהם היו ערומים באיזה ממזרקות כאלה ואז הילד בא לילדה והוא אומר לה 'מה זה? איפה הבולבול שלך?' אז היא אמרה לו 'עוד לא צמח לי'. כן. אוקיי, אז פרויד מאמין בעצם שהילד נמשך או רוצה להתעבר תלוי אם אתה גבר או אישה להורה מהמין הנגדי ואז הפתרון של השלב הזה זה הבנה שזה לא אפשרי ולכן הוא מזדהה עם ההורה מהמין שלו ובעצם בהתפתחות נורמלית בעתיד אז הם יתאהבו בבן המין האחר בצורה תקינה בעצם, לא יכולתי להיות עם אבא אז אני אהיה בעתיד עם גבר אחר, תחליף שלו. זה דבר אחד שאמר פרויד, אבל מה עוד הוא אמר לגבי ההומוסקסואליות? ד"ר רועי יעקובסון 17:17 אוקיי, אז מה שפרויד אומר שלפעמים הדבר הזה לא קורה בדיוק כמו שאנחנו מצפים לו. ואז הוא טוען שבמקרים מסוימים שבהם למשל יש אמא שמעודדת מדי את התחושות הארוטיות האלה או איזשהו חיבור דביק וקרוב מדי עם הילד, או לחילופין אבא שהוא חלש, נעדר, במקרים כאלה הקונפליקט האדיפלי לא מגיע לפתרון ואז עלולה להיווצר הומוסקסואליות לפי פרויד. אבל גם במובן הזה היחס של פרויד לכל הנושא הזה הוא מורכב. הוא מכיר בזה שברוב המוחלט של המקרים להומוסקסואליות לא נלווים קשיים נפשיים פסיכופתולוגיה או קשיים תפקודיים אחרים ולכן הוא גם לא רואה בה משהו שהוא צריך לפתור. ד"ר מעיין בוימן משיטה 17:58 וזה מאוד חשוב כי פרויד באמת טוען זה שאדם נמשך לבין המין הנגדי זה לא עושה אותו חולה כי אם לא צריך לפתור את זה אז זה לא בעיה. נכון. עדות לזה שפרויד לא חשב שהומוסקסואליות היא דבר שצריך לפתור אנחנו יכולים למצוא במכתב שהוא כתב בתגובה למכתב שקיבל מאמא של נער הומוסקסואל שביקשה ממנו לפתור את הבעיה של הבן שלה ואז הוא ענה לה כך, התרגום הוא של פרופסור גידי רובינשטיין, תרגום לעברית. קריין (קולו של פרויד) 18:31 שלום גברת. אני מבין ממכתבך שבנך הוא הומוסקסואל. אני מתרשם מאוד מהעובדה שהנך מזכירה מילה זו בעצמך כשאת מתארת את התופעה. אם יורשה לי לשאול אותך, מדוע את נמנעת מכך? אין ספק שהומוסקסואליות אינה יתרון, אך אין היא דבר שיש להתבייש בו או להרגיש מושפל בגללו. אין היא יכולה להיות מסווגת כמחלה. אנו רואים בה צורה של תפקוד מיני הנוצר מעכבה מסוימת בהתפתחות המינית. אנשים רבים ונכבדים מאוד מהעת העתיקה ומימינו אנו הומוסקסואלים. ביניהם כמה מהדמויות הנסגבות ביותר כמו אפלטון, מיכלאנג'לו, ליאונרדו דה וינצ'י ועוד. חוסר צדק משווע ואכזרי הוא לרדוף הומוסקסואלים כאילו הם פושעים. אם אינך מאמינה לי, קראי את ספריו של האבלוק אליס. בכך שאת שואלת אם אני יכול לעזור את מתכוונת כך אני משער אם אני יכול להכחיד את ההומוסקסואליות ולהחליפה בהטרוסקסואליות נורמלית. התשובה היא שכלל איננו יכולים להבטיח זאת. במספר מסוים של מקרים אנו יכולים להצליח לפתח את הניצנים הקמלים של הנטיות ההטרוסקסואליות הקיימות בכל הומוסקסואל. ברוב המקרים אין הדבר אפשרי. זו שאלה של מהות האדם וגילו. לא ניתן לחזות את תוצאות הטיפול. מה שהאנליזה יכולה להציע לבנך הוא דבר שונה לחלוטין. אם הוא אומלל, נוירוטי, נקרא על ידי הקונפליקטים שלו, עצור בחייו החברתיים, האנליזה יכולה להביא אותו לכדי הרמוניה, שלווה נפש, יעילות מרבית, בין אם הוא יישאר הומוסקסואל ובין אם ישתנה. שלך בברכה, פרויד. ד"ר מעיין בוימן משיטה 20:16 השלמה עם הנטייה המינית וקבלה שלה היא הדבר הרצוי ומלמדת על בריאות נפש. פרויד האמין שרוב האנשים בעלי הנטייה המינית ההומוסקסואלית מגיעים לטיפול רק כדי לגרום לו להיכשל ואז ללכת במצפון נקי לממש את רצונם. אגב, ישנן התכתבויות של פרויד עם חברו הקרוב ויליאם פליס שהוא רופא ברלינאי וההתכתבויות אלה מלמדות שפרויד האמין שבכולנו קיימת ביסקסואליות מולדת, כלומר כולנו נולדים עם היכולת להימשך לשני המינים ופנטזיות הומוסקסואליות הן נורמטיביות. פרויד עצמו אבחן את מערכת היחסים שלו עם פליס כמערכת יחסים הומוסקסואלית פסיבית והוא אפילו ביקש להשמיד את ההתכתבויות ביניהם כי הן היו אינטימיות בצורה בלתי רגילה. ויש עוד משהו שאני רוצה לספר לכם על פרויד. דורותי ברלינגהם הייתה אישה אמידה, יורשת של מותג תכשיטי יוקרה, גרושה עם ארבעה ילדים שהיגרה מניו יורק לווינה כדי לעבור פסיכואנליזה אצל בתו של זיגמונד פרויד, אנה פרויד. אנה פרויד הייתה ממשיכת דרכו של זיגמונד פרויד, פסיכואנליטיקאית מפורסמת שעסקה בטיפול בילדים, תאורטיקנית שיזמה את זרם פסיכולוגיית האגו והבת הקרובה ביותר לפרויד מבין ששת ילדיו. אנה ודורותי פיתחו מערכת יחסים קרובה ביותר. הן הפכו לחברות נפש כל כך קרובות עד שדורותי עברה לגור בדירה שמעל דירתה של אנה והן קיננו קו טלפון ישיר בין החדרים של שתיהן כדי שיוכלו לנהל שיחות ארוכות לתוך הלילה. בהמשך בעקבות עליית הנאצים לשלטון עברו השתיים ללונדון אך השאירו את סידור המגורים על כנו וגרו שוב בשכנות. אנה פרויד תפקדה כהורה נוסף עבור ילדיה של ברלינגהם. היא עצמה מעולם לא התחתנה ומקורבים למשפחה נהגו להתייחס לאנה כאישה מסכנה ובודדה, מסורה מדי לאביה מכדי לחיות חיים מלאים. הביקור בביתו של פרויד גרם לי לתהות, האם בתו הקרובה ביותר ממשיכת דרכו אנה פרויד ניהלה מערכת יחסים רומנטית עם ברלינגהם? שיטוט קצר באינטרנט העלה שככל הנראה כן. אומנם אנה הכחישה קיום של מערכת יחסים מינית בין השתיים, אבל עוזרת הבית שעבדה אצל דורותי במשך 54 שנים מאז השנה בה היא ואנה נפגשו סיפרה שלמרות שלכל אחת מהן היה חדר משלה הן היו נוהגות לישון יחד. מאז שנפגשו השתיים לא הייתה לאף אחת מהן מערכת יחסים רומנטית אחרת ומשתמע שהשתיים נהנו מ-54 שנים של מונוגמיה מאושרת. ממשיכי דרכו של פרויד בחרו באופן סלקטיבי מה לקחת מהתיאוריה שלו ומה להשאיר מאחור. הם לקחו רק את החלק בתיאוריה שלפיו הומוסקסואליות היא תוצר של בעיה שהתגלתה בין ההורים לילד בילדות המוקדמת. השאלה שהעסיקה את מיטב המוחות היא מה בדיוק השתבש עם האנשים האלה. היחסים עם האמא, היחסים עם האבא, הקונפליקט בשלב האדיפלי? מי בדיוק אשם? מה שלא יהיה יש בעיה ואם יש בעיה הרי להם להציע דרך לפתור אותה. וכך נסללה הדרך לתיאוריות הזויות ולטיפולי המרה, טיפולים המנסים לשנות את הנטייה המינית של האדם מהומוסקסואלית להטרוסקסואלית. אחת התיאוריות המפורסמות ביותר באשר למקור הנטייה המינית ההומוסקסואלית הייתה של פסיכיאטר אמריקאי בשם ד"ר אירווינג ביבר אשר טען שהגורם להומוסקסואליות הוא שילוב של נשים דומיננטיות ומגוננות יותר על המידה או חונקות מבחינה רגשית ששפכו את ילדיהם לחלשים ונשיים ושל אבות עוינים, מנותקים ודוחים המונעים מהבן להזדהות עם האב. לפי ולפי תומכיו מטרת הטיפול היא ברורה: יש לרפא את התשוקה ההומוסקסואלית ולהפוך את המטופל להטרוסקסואל. לשם כך כמעט כל האמצעים היו כשרים. חלק מהמטפלים ניסו לטפל בהומוסקסואלים באמצעות טיפולי סלידה והם חיברו את המטופל למכונות הלם חשמלי, נתנו להם לצפות בפורנוגרפיה של הומואים ובכל פעם שהחלה אצל המטופלים התעוררות מינית בתגובה לסרט ניתן להם שוק חשמלי בניסיון ליצור התניה בין עוררות מינית בתגובה למין הומוסקסואלי לבין תחושות אברסיביות. אחרים הציעו טיפול באמצעות הורמונים כפי שניתן לאלן טיורינג המתמטיקאי הבריטי. מטפלים אחרים טענו שהומוסקסואליות היא פוביה, כלומר פחד עוצמתי מהטרוסקסואליות ומאיברי המין הנשיים ולכן כדי להפוך את המטופל להטרוסקסואל יש לטפל בפוביה שלו כמו שמטפלים בפוביות בשיטות התנהגותיות השונות לחלוטין מהגישות הפסיכואנליטיות, לעודד חשיפה לגירוי המפחיד. ליונל אובסיי, אחד הדוגלים בשיטה, כתב שהדרך היחידה שבה הומוסקסואל יכול להתגבר על הפוביה שלו היא קיום יחסי מין עם אישה. על המטפל לעודד או שמה יש לומר ללחוץ על המטופל לקיים יחסי מין עם נשים גם אם הן יצאניות וטיפול מוצלח הסתיימה בנישואים יציבים עם אישה. והיו גם טיפולים באמצעות דיבור. בטיפול הפסיכואנליטי הקלאסי כפי שרובכם יודעים המטפל צריך להיות ניטרלי ועליו להימנע מחשיפת עמדותיו או דעותיו. אך מסתבר כשמדובר היה בטיפול פסיכואנליטי במטופלים בעלי נטייה הומוסקסואלית החוקים היו שונים ולפתע אותה ניטרליות שהיא אחת מאבני היסוד של הטיפול הפסיכואנליטי נחשבה להרסנית. איך זה ייתכן? פשוט עלתה טענה כי הוריו של המטופל עודדו אותו באופן לא מודע להיות הומוסקסואל ולכן המטפל צריך להוות מודל הפוך להורים ועליו להיות אקטיבי ולהצהיר באופן גלוי כנגד הומוסקסואליות ולדחוף את המטופל להתנסויות מיניות עם נשים. רועי, הגישות האלה נשמעות לי מעוותות לחלוטין. מה הנזק שבגישות האלה? ד"ר רועי יעקובסון 26:21 כשמטפל דוחף או מוביל באופן שהוא או סמוי או גלוי לשינוי הנטייה המינית, דבר שאנחנו יודעים שברוב המוחלט של המקרים הוא לא אפשרי, התוצאה כמעט בלתי נמנעת: תחושות של כישלון, החמצה מצד המטופל. במובן הזה אם אנחנו בדרך כלל חושבים על טיפול כמרחב שהוא מאפשר, לא שיפוטי, במקרים כאלה הוא הופך באמת למרחב תוקפני שמצד אחד מהדהד את אותם פידבקים שהמטופל כנראה מקבל בחוץ וגם את הביקורות העצמיות והשיפוט העצמי שהוא מסתובב איתם בדרך כלל. ד"ר מעיין בוימן משיטה 27:02 מה ידוע היום על טיפולי המרה? אמרת קודם שברוב המוחלט של המקרים, לא בכל המקרים, זה לא יכול לעבוד. ד"ר רועי יעקובסון 27:09 אם אנחנו מקבלים רגע את ההנחה שמחקר על טיפולי המרה או אנשים שנערכו עליהם טיפולי המרה הוא לגיטימי ואתי, אנחנו צריכים להתחשב בשני קריטריונים עיקריים. אחד, לא קורה פה מה שאמור להתבצע במחקר מדעי שזה הקצאה רנדומלית. הדבר הבעייתי השני הוא שברוב המקרים המחקרים האלה מבוססים על דיווח עצמי. וכשאנחנו מדברים על טיפולי המרה אני חושב שלאנשים הרבה פעמים יש את אינטרס לשכנע את עצמם או להרגיש הדבר שהם כל כך חוששים ממנו מצד אחד ומקווים לשנות אותו מצד שני באמת התממש ולכן התוקף של מחקרים כאלה הוא מאוד נמוך. מה שכן אפשר להגיד שרוב המחקרים האלה לא מצא שום אישוש לזה שאנשים יכולים לשנות את הנטייה המינית שלהם. ד"ר מעיין בוימן משיטה 27:54 מה יודעים היום לגבי התיאוריות שהציעו פסיכיאטרים כמו אירווינג ביבר שדיברנו עליו קודם? יודעים היום לומר מה מקור הנטייה המינית? האם זה באמת אמא חונקת ואבא חלש? ד"ר רועי יעקובסון 28:07 בדרך כלל המחקר הזה שהוא די שכיח היום לגבי הגורמים או הבסיס לנטייה מינית נהוג לחלק לשלושה סוגים. מחקר שעוסק בסביבה החברתית, ומחקר שעסוק בסביבה הלא חברתית, ומחקר ביולוגי. אז אפשר היום די בביטחון להגיד שכל מה שקשור בסביבה החברתית לא קיבל אישוש. וזה כולל מחקרים שבדקו את ההשפעה האפשרית של יחסים כאלה או אחרים עם ההורים, וגם מחקרים שטענו שלהומואים וללסביות יש בשכיחות יותר גבוהה הורים שהם הומואים וללסביות. אף אחד מהכיווני המחקר האלה לא הראה תוצאות. ד"ר מעיין בוימן משיטה 28:44 אוקיי, מה לגבי שאר המחקרים? ד"ר רועי יעקובסון 28:46 כיוון אחד שהראה תוצאות מרשימות הוא בעצם הכיוון הגנטי. הדוגמה הקלאסית שנוח להתייחס אליה בדרך כלל זה מחקרי תאומים. מחקרים כאלה הראו כיוון די ברור שבהרבה מאוד מקרים הסבירות שזוג תאומים זהים יהיו שניהם הומואים הוא יותר גבוה מזוג תאומים שלא חולקים מטען תורשתי. ד"ר מעיין בוימן משיטה 29:07 זה נכון שהמחקרים באמת מצאו שכשהתאומים חולקים בדיוק את אותו ההרכב הגנטי, זאת אומרת שהם תאומים זהים, אז יש יותר סיכוי שהם יחלקו גם את הנטייה המינית, אבל עדיין אנחנו חייבים לומר שזה רחוק מ-100%. תאומים זהים חולקים בדיוק את אותו מטען גנטי אז אם זה היה רק גנטי היינו מצפים לראות בדיוק את אותה נטייה מינית וזה ממש ממש לא המצב. אז יש באיזשהו רכיב גנטי ההשפעה שלו יחסית קטנה. ד"ר רועי יעקובסון 29:36 וזה גם נכון לנושא הבא שאני תכף אדבר עליו שזה כל מה שקשור בסביבה הלא חברתית. התיאוריה הנוספת שקיבלה איזשהו אישוש זו התיאוריה שעוסקת בסדר הלידה האחי. מה שהתיאוריה הזאת בעצם אומרת היא שגברים וזה ספציפי לגברים שככל שיש לגברים יותר אחים גדולים הסיכוי שלהם להיות הומוסקסואלים גדל. בגוף האם מתפתחת תגובה חיסונית לנוכחות הזכרית של תינוק שהולכת ומצטברת עם כל לידה של תינוק זכר נוסף עד שלבסוף היא מביאה לאיזשהו שינוי בנטייה המינית של התינוק הצעיר. ושוב זאת תיאוריה היא לא אוששה עדיין בשום צורה משכנעת. גם המרכיב הגנטי וגם המרכיב של הסביבה הלא חברתית מסבירים חלק מאוד קטן מהשונות שקיימת בנטייה המינית וכנראה מדובר באיזושהי משוואה סביבתית מורכבת שאנחנו עדיין רחוקים מאוד מלהבין אותה. ד"ר מעיין בוימן משיטה 30:32 הרעיון שנטייה מינית הומוסקסואלית היא פתולוגיה נלקחה כמובנת מאליה עד שהתפרסמו שני מחקרים חשובים. הראשון דוח קינזי שהתפרסם בשנת 1948 על ידי אלפרד קינזי זאולוג וסקסולוג וסקר את הרגלי המין של האמריקאים. קינזי טען שבכל הטבע נטייה מינית היא לא דיכוטומית אלא נמצאת על רצף. הוא המציא סולם המדרג התנהגות מינית בין 0 ל-6, כש-0 הוא אדם הטרוסקסואל לחלוטין כלומר כזה שנמשך אך ורק למין הנגדי ו-6 הוא אדם הומוסקסואל לחלוטין כלומר נמשך אך ורק לבני המין שלו. ובאמצע ישנו הרצף עליו דיבר ובו כאלה שנמשכים גם לבני מינם וגם לבני המין השני בדרגות שונות. באמצעות שימוש בדוח גילה קינזי כי כמעט 46% מהגברים הגיבו מינית לגברים אחרים מתישהו בחייהם ו-37% מהגברים הגיעו לאורגזמה בעזרת גבר אחר. זהו מספר עצום, הרבה יותר מדי גדול כדי להיחשב כסטייה. על אף הממצאים החדשניים הדוח ספג ביקורות רבות על שיטות המחקר שלו רבות מהן בצדק וממצאיו נדחו על ידי הקהילה המדעית. ואז התפרסמו תוצאות המחקר של אוולין הוקר. אוולין הייתה פסיכולוגית באוניברסיטת קליפורניה והיה לה תלמיד בשם סם. סם היה הומוסקסואל וכך גם רבים מחבריו. אוולין וסם התחברו והוא הכיר לה את חבריו. בעקבות ההיכרות תהתה אוולין לגבי ההנחה שהומוסקסואלים הם חולים, הרי האנשים שהכירה נראו לה בריאים ומתפקדים לחלוטין. היא החליטה לא לקחת כמובנת מאליה את ההנחה לגביהם ולבדוק אותה בעצמה. אוולין החלה לקרוא את המחקרים שנעשו עד אז אצל הומוסקסואלים וגילתה שכל המחקר כולו נעשה על הומוסקסואלים שהיו בטיפול פסיכיאטרי או פסיכולוגי. המשמעות: לא בחנו כלל הומוסקסואלים שלא פנו לטיפול כאלה שתפקדו בצורה תקינה ולא סבלו ממצוקות משמעותיות. זה כמו לקחת את כל תושבי חדרה שנמצאים בטיפול פסיכיאטרי לבדוק אותם ומזה להסיק שכל תושבי חדרה אינם בריאים בנפשם. זה לא מדע, זו הסקת מסקנות שגויה ומעוותת ביותר. אוולין החליטה לעשות שינוי. היא איתרה 30 גברים הומוסקסואלים שמעולם לא פנו לטיפול ו-30 גברים הטרוסקסואלים בגיל ורמת השכלה דומים. לאחר מכן העבירה לשתי הקבוצות מבחנים פסיכולוגיים שונים ואת תוצאות המבחנים ללא מידע על נטייתם המינית של הנבדקים העבירה לפסיכיאטרים מנוסים וביקשה מהם לזהות מי מבין הנבדקים הוא הומוסקסואל. אם הומוסקסואלים הם באמת פתולוגים הפסיכיאטרים כך חשבה אמורים לזהות אותם בקלות. הפסיכיאטרים באופן לא מפתיע יש לומר נכשלו בזיהוי ההומוסקסואלים ויותר מזה הם סיווגו כ-70% מהאנשים בשתי הקבוצות גם בקבוצת ההומוסקסואלים וגם בקבוצת ההטרוסקסואלים כבריאים ומתפקדים. תוצאות המחקר קראו תיגר על הרעיון שהומוסקסואליות היא מחלה והצביעו על כך שהפסיכיאטריה הכריזה על הנטייה הזו כמחלה לא בשל הוכחה מדעית אלא בשל דעות קדומות בלבד. למרות ממצאיה של הוקר פסיכיאטרים המשיכו לטעון שהומוסקסואלים הם חולים. ארגונים הומוסקסואלים החליטו להילחם. ד"ר מעיין בוימן משיטה 34:00 קבוצה של פסיכיאטרים הומוסקסואלים בכירים בארון כמובן שהיו חברים ב-APA הארגון האמריקאי לפסיכיאטריה החלו להיפגש במחתרת וכינו את עצמם 'גיי APA'. הם היו חפרפרת הפועלת מבפנים ושיחקו תפקיד חשוב בשינויים שהגיעו מאוחר יותר. הם שמו לעצמם מטרה לשנות את ה-APA מבפנים ולהחליף את הפסיכיאטרים השמרנים בדור חדש וליברלי. אט אט החלו חברי הקבוצה לאייש יותר ויותר משרות מפתח בעולם הפסיכיאטריה. בשנת 1970 איגוד הפסיכיאטרים האמריקאי APA החליט לערוך את הכנס השנתי שלו בסן פרנסיסקו שאז כמו היום הכילה קהילה הומוסקסואלית גדולה. הפעילים של הקהילה הגאה החליטו למחות והסתערו על ההזדמנות שניתנה להם. אירווינג ביבר, אותו פסיכולוג שטען שאימהות חונקות ואבות עוינים הם המקור של ההומוסקסואליות היה המטרה שלהם. לבושים בנוצות וכובעים צבעוניים פרצו אל החדר בו נאם ביבר ופוצצו את הכנס. המפגינים צעקו על הפסיכיאטרים הם קראו להם סדיסטים ומדכאים. בשנת 1971 האירוע חזר על עצמו ושוב הגיעו מפגינים, עלו על הפודיום ופוצצו את ההרצאה בכנס הפסיכיאטרי. האירועים האלה עברו ליד הפסיכיאטרים השמרנים עד שבשנת 1972 הקהילה ההומוסקסואלית ארגנה מופע שממנו לא ניתן היה להתעלם. ברברה גיטנס פעילה לסבית החליטה שהדרך הטובה ביותר לגרום לפסיכיאטרים לשינוי היא לשמוע פסיכיאטר אחר. היא פנתה לפסיכיאטר הומו בשם ג'ון פרייר שבדיוק פוטר מעבודתו באוניברסיטה ובבית החולים משום שמנהליו חשדו בו שהוא הומו. פרייר ניסה להגיש מועמדות למשרות במקומות אחרים אבל השמועה על נטייתו המינית פרשה כנפיים והוא נדחה מכל מקום אליו פנה. כשפנתה גיטנס אל פרייר הוא סירב בהתחלה כי לא רוצה לצאת באופן פומבי מהארון, נאחז בסיכוי שמתישהו אולי יצליח למצוא עוד משרה. אבל אז גיטנס הציעה לו הצעה שלה לא יכול לסרב. היא הציעה לו לעלות בתחפושת שתשנה אותו כל כך עד שאפילו הוריו לא יזהו אותו ולדבר באמצעות מיקרופון מעוות קול. פרייר הסכים. הוא לבש חליפה ענקית גדולה ממנו בכמה מידות, עטה על פניו מסכה מעוותת של ניקסון וחבש פאה לראשו. לדמות שיצרו גיטנס ופרייר הם קראו ד"ר אנונימוס. ד"ר אנונימוס עלה על הפודיום בכנס הפסיכיאטר בשנת 1972. את הנאום שלו הוא פתח במילים: 'אני הומוסקסואל. אני פסיכיאטר'. פרייר הסביר לפסיכיאטרים כיצד סיווג ההומוסקסואלים כחולים פוגעת בו ובשאר חברי הקהילה והצליח לגעת בליבם. בעודו על הבמה הבחין באדם שיושב בשורה הראשונה, האיש שפיטר אותו מעבודה. נאומו של פרייר טלטל את קהל הפסיכיאטרים אך לא היה בו די כדי להוביל לשינוי. מספר חודשים לאחר מכן בכנס שנערך בניו יורק פרצו שוב פעילי הקהילה ההומוסקסואלית אל האולם. אחד מהפסיכיאטרים שהיו במקום היה ד"ר רוברט שפיצר. שפיצר היה חבר בוועדה שכללה מאי חלל ב-DSM. כשפרצו הפעילים הגאים לכנס יצא שפיצר שיחה עם אחד הפעילים אדם בשם רונלד גולד והתרשם ממנו לטובה. גולד שכנע את שפיצר לארגן לו אפשרות לנאום מול הוועדה שאחראית על ה-DSM. וכך בוועידת ה-APA שהתרחשה בהונולולו בשנת 1973 הופיע רונלד גולד הפעיל ההומוסקסואל מול קהל של פסיכיאטרים עם נאום שכותרתו: 'תפסיק. אתה עושה אותי חולה'. גולד טען נגד הדיכוי שנגרם לקהילה הגאה. בקהל היה פסיכיאטר ביבר, הוא מהתיאוריה עם האימהות החונקות וגם מיתוס סוקרידס שתמך בדעותיו והטיח בפעילים הגאים שהיו שם שהם בוגדים במורשת היונקים שלהם. סוקרידס ביקש שיקחו את הקיבוץ כדוגמה לנורמליות. 'בקיבוץ אין הומואים'. גולד הפעיל שהיה על הבמה ובדיוק חזר מישראל סיפר לו בתגובה על רומן הקיץ שהיה לו עם קיבוצניק חתיך מישראל. הקהל היה בטירוף, חלק קראו קריאות בוז אחרים מחאו כפיים. אגב, לשמחתנו מורשתו של סוקרידס לא נמשכה אפילו בביתו ובנו יצא מהארון ואפילו שימש כיועץ לענייני להט"ב לביל קלינטון. שפיצר הפסיכיאטר שארגן את הופעתו של גולד עדיין לא החליט מה דעתו על העניין וגולד החליט לעשות מאמץ אחרון והזמין את שפיצר להצטרף אליו בערב למפגש של ה'גיי APA' של אותם פסיכיאטרים גאים שנפגשו בחשאי בפאב האזור. שפיצר הסקרן קיבל את ההזמנה וכשהגיע הוכה בתדהמה. אנשים רבים שהכיר, ראשי מחלקות פסיכיאטריות יוקרתיות, כולם היו שם. הוא לא האמין. באותו הערב החליט לשנות את ההגדרה של הומוסקסואליות ב-DSM. הוא חזר למלון ובאותו הלילה ממש שכתב מחדש את הסעיף. הוא ידע שמחיקת הסעיף לא תרד לפסיכיאטרים השמרנים בגרון אז במקום למחוק הוא החליט לשנות אותו. הוא שינה את הסעיף כך שרק אם הנטייה המינית גורמת מצוקה היא תיחשב לפתולוגיה. כלומר אם היית הומו וקיבלת את עצמך ככה הכל בסדר אתה בריא לחלוטין. ההצעה הוגשה לוועדה שאחראית על ה-DSM שבשלב זה חלק מחבריה היו חברים בעצמם ב-גיי APA אבל לא פעלו בצורה אקטיבית כי חששו להיגלות ואושרה ברוב קולות. ב-15 בדצמבר 1973 כינסו הפסיכיאטרים מסיבת עיתונאים שבה הם הודיעו לעולם שהם אישרו את מחיקת ההומוסקסואליות ממדריך האבחון והסטטיסטיקה של האגודה הפסיכיאטרית האמריקאית. מיליוני אנשים ברגע אחד הפסיקו להיות חולים. ד"ר מעיין בוימן משיטה 40:33 מה היום הגישה לגבי הנטייה המינית? האם יש עדיין כאלה שמאמינים בפתולוגיה בתוך הממסד הרפואי והטיפולי? וגם מה היא הגישה הרשמית של הממסד? ד"ר רועי יעקובסון 40:46 הגישה הרשמית היא שהנטייה המינית ההומוסקסואלית היא חלק מהמגוון הקיים והיא לא נושאת איתה שום פסיכופתולוגיה אינהרנטית שצריך לפתור אותה. היום ברוב המקומות במערב זה כבר לא אתי להציע טיפול בהומוסקסואליות ובהרבה מדינות כבר לא חוקי. האם יש אנשים שעדיין מאמינים שהיא פסיכופתולוגיה? כן. ד"ר מעיין בוימן משיטה 41:12 איך היום שואלים על נטייה מינית? דיברת על זה קצת קודם שאנחנו מפרידים בין הפנטזיות למערכות יחסים למשיכה, אבל אני רוצה לשאול באופן ספציפי על הסולם של קינזי. קינזי אני רוצה להזכיר למאזינים הציע סולם בין 0 ל-6 ש-0 זה אומר שאתה נמשך רק לבני המין השני ו-6 זה אומר שאתה נמשך רק לבני מינך ואתה צריך לדרג את עצמך איפשהו באמצע. האם הוא עדיין בשימוש? ד"ר רועי יעקובסון 41:35 סולם של קינזי היה פורץ דרך והוא בהחלט בשימוש. היום יש קצת יותר השגות לגבי הדיוק המדעי שלו. יש לנו יותר ויותר ממצאים היום שמראים שמה שנכון בעצם לשאול זה עד כמה אתה נמשך לגברים ועד כמה אתה נמשך לנשים בנפרד בלי שהדברים יהיו תלויים זה בזה. כלומר אצל קינזי אם אתה נמשך לגברים אז זה בעיקר יבוא על חשבון מידת המשיכה שלך לנשים. אז האם משתמשים בזה? כן. האם זה מדויק מדעי? כנראה שלא. ד"ר מעיין בוימן משיטה 42:04 כלומר אתה יכול להימשך במקסימום לגברים וגם להימשך במקסימום לנשים ואין פה שום סתירה. אתה יכול להימשך מאוד לשני המינים או גם הצד ההפוך של זה שאתה יכול לא להימשך לאף אחד וגם כל דבר באמצע. בוא ניקח למשל אישה שמגדירה את עצמה כסטרייטית ואישה שמגדירה את עצמה כלסבית. אפשר למצוא די בקלות דוגמאות של נשים סטרייטיות שיספגו את המשיכה שלהן לנשים אפילו יותר מחלק מהלסביות. כלומר יש משהו בהגדרה העצמית הזאת שהוא לפעמים מטשטש או מטעה את המורכבות שקיימת מלמטה. איך המטפל צריך להתנהג בטיפול? מה צריכה להיות הגישה שלו? ד"ר רועי יעקובסון 42:41 באמת עמדה שהיא כמה שיותר פתוחה, לא שיפוטית, שואלת, חוקרת ולא מכוונת. המטרה היא לעזור לאדם להכיר את העולם הפנימי שלו מתוך מפגש בלתי אמצעי עם המטפלת הפנימית, לקבל החלטות שמתאימות לו והן יכולות להתאים לתפיסת עולמו האישית והערכית של המטפל והן יכולות גם שלא. ד"ר מעיין בוימן משיטה 43:06 מה יודעים היום על הורות הומוסקסואלית? ד"ר רועי יעקובסון 43:08 הרוב המוחלט של המחקרים מראים שההתפתחות של ילדים להורים להט"בים היא שווה. אם כבר יש כל מיני מחקרים שמראים שאולי יש בכל מיני מדדים התפתחותיים אפילו יתרון, אבל אני חושב שהיתרון הזה הרבה פעמים מוסבר על ידי זה שהורים להט"בים הרבה פעמים מגיעים עם בסיס כלכלי יותר טוב, חיים במקומות יותר עמידים, אז ההסבר הוא סוציולוגי כנראה במקרה הזה. ד"ר מעיין בוימן משיטה 43:35 מה שפרויד אמר, שיש להם את היכולת לאהוב כמו אצל ההטרוסקסואלים ולקיים מערכות יחסים שהן דומות למערכות יחסים ההטרוסקסואליות, ומה שהמחקר מלמד אותנו היום זה שגם יש להם יכולת להיות הורים ולגדל ילדים בריאים בצורה דומה להורים ההטרוסקסואלים ובמקרים מסוימים אפילו טוב יותר. ובכל זאת להורים קשה לקבל הרבה פעמים את זה שהילד שלהם מדבר על נטיות מיניות שהן הומוסקסואליות. מה כדאי להורה דווקא לעשות? איך הורה שהילד מגיע וכל מה שאנחנו אומרים עכשיו לא משכנע אותו והוא עדיין מפחד לגורלו לעתידו אל בריאותו הנפשית, מה הוא צריך לעשות? ד"ר רועי יעקובסון 44:29 אני חושב שהיום כבר יש ידע ממשי מבוסס משכנע שאפשר להיעזר בו ויש גם גורמים טיפוליים, יש קבוצות תמיכה, אנשי מקצוע שמנוסים בדברים האלה. כלומר יש הרבה מאוד משאבים שאפשר לפנות אליהם ולהיעזר בהם כדי לצלוח את התהליך הזה שבאמת הרבה פעמים הוא כואב ואפילו קשה. רן לוי 44:54 זהו, עד כאן. תודה על ההאזנה. אם אהבתם את הפרק אתם מוזמנים להאזין לשאר פרקי עושים פסיכולוגיה שזמינים באתר שלנו, באפליקציית עושים היסטוריה ובכל אפליקציות הפודקאסטים. מיד נמשיך אל עדכונים מהנעשה ברשת שלנו, אבל ראשית כתמיד חסות קצרה. רן לוי 45:13 אלו פרקים מעניינים עלו ברשת שלנו בשבועיים האחרונים. בעושים תוכנה: API אחד בשביל כולם. תכנון API מעולה הוא עניין לא פשוט. מפתחים שונים עובדים עם שפות שונות ויש להם צרכים שונים, אז איך מתכננים API כדי שיהיה נוח לעבודה, מובן וברור גם מבלי שצריך לרוץ לדוקומנטציה בכל רגע ושבכלל אפשר גם לעדכן אותו בהמשך. בועז לביא משוחח עם פטריק טולוסה, ראש צוות ה-SDK ב-Cloudinary. בשעת מלחמה: תל פאחר, הקרב של גולני. המגיש שלמה רז ואהרון ורדי, מ"פ בגדוד 12 של גולני, מחזירים אותנו אל מלחמת ששת הימים ואל התעלות של תל פאחר, אחד מסמלי הניצחון המזהירים ביותר של המלחמה. בתבנו עלינו: הפודקאסט של התאחדות הקבלנים בוני הארץ. למה הפקקים מתארכים? למה המדרכות לא הושלמו ולמה צריך לנסוע שעה בשביל למצוא גן ילדים? העיתונאי אטילה שומפלבי משוחח עם ניר ינושבסקי, סגן נשיא התאחדות הקבלנים בוני הארץ ואורחים נוספים על משבר הדיור הנוכחי ומחירי הדיור המזנקים. בעושים פוליטיקה: הנוסחה הסודית של הופעות נתניהו. מי שצופה בהופעותיו של נתניהו עלול לחשוב שמדובר בנאומים ספונטניים, אבל כבר 30 שנה שנתניהו עובד לפי נוסחה רטורית קבועה שהלכה והשתכללה לאורך השנים. קובי שפרן, מחבר ספר הסודות של נתניהו ומאמן בהופעה לפני קהל, מספר לנו מה הם הסודות הייחודיים לנתניהו ומה הופך אותו לנואם האפקטיבי ביותר בישראל. ואחרון חביב, עושים חשבון. והפעם המחיר של ההטבות לחיילים. מה הן ההטבות השונות שמקבלים חיילים משוחררים בישראל ומה הוא הנזק שהן גורמות למדינה ואפילו לחיילים עצמם? עם פרופסור עומר מואב ושירה הדס נקר. זהו, עושים היסטוריה הם דור שפיר, יותם הלכמי, שלי נוי והדס דרוקר בהפקה ובעריכה, מיכל ברטובסקי מנהלת הסיפור המשפחתי הפודקאסטים שאנחנו מפיקים למשפחות שמעוניינות לשמר את הזיכרונות המשפחתיים שלהם, אפי פרי איש השיווק והמכירות, אביב שם טוב מנהל ההפקה, דני תימור המנהל העסקי ואני רן לוי כותב ומגיש. נתראה להשתמע בפרק הבא. להתראות. Homer Simpson 47:43 In this house we obey the laws of thermodynamics!
        ]]></content:encoded>
    </item>
    
    <item>
        <title>[עושים היסטוריה] 376: מה עוצר את מהפכת המציאות המדומה?</title>
        <link>https://mat-mo.github.io/podtext/episodes/vshym-hystvryh/vshym-hystvryh-376-mh-vtsr-t-mhpkt-hmtsyvt-hmdvmh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-376-mh-vtsr-t-mhpkt-hmtsyvt-hmdvmh.html</guid>
        <pubDate>22 ביוני 2022</pubDate>
        <description>Transcript for [עושים היסטוריה] 376: מה עוצר את מהפכת המציאות המדומה? from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[עושים היסטוריה] 377: האם ניתוחים קיסריים משפיעים על האבולוציה האנושית?</title>
        <link>https://mat-mo.github.io/podtext/episodes/vshym-hystvryh/vshym-hystvryh-377-hm-nytvkhym-qysryym-mshpy-ym-l-hbvlvtsyh-hnvshyt.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-377-hm-nytvkhym-qysryym-mshpy-ym-l-hbvlvtsyh-hnvshyt.html</guid>
        <pubDate>6 ביולי 2022</pubDate>
        <description>Transcript for [עושים היסטוריה] 377: האם ניתוחים קיסריים משפיעים על האבולוציה האנושית? from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'מין רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שעשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:38 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 שלום וברוכים הבאים לעושים היסטוריה, פרק 377 על ניתוחים קיסריים. רן לוי 03:17 לפני מספר חודשים, בשעת בוקר מוקדמת מדי, מצאתי את עצמי ממתין למעלית שתיקח אותי ואת ציוד ההקלטה שלי לקומה השביעית של בית החולים כרמל שבחיפה. כמו בכל שלוש הפעמים הקודמות שביקרתי בכרמל, גם הפעם הייתי בדרך ללידה. אבל הפעם, שלא כמו בפעמים הקודמות, אני לא אחזור הביתה עם עוד חבילה קטנה ומתוקה שתחזיק אותי ער אינספור לילות, רק כדי ש-10 שנים מאוחר יותר היא תבקש ממני להוריד אותה רחוק יותר מבית הספר כי 'אבא אתה עושה לי פדיחות'. גם הלידה שאני אמור להשתתף בה היא לא לידה רגילה, כי אם הליך רפואי שהוא פלא. פלא לא רק מכיוון שבסיומו באים חיים חדשים לעולם, אלא מכיוון שהתהליך הזה הוא עדות מוחשית ועוצמתית לאופן שבו בני האדם הולכים ומתנתקים מהאילוצים והמגבלות שהטיל עלינו הטבע ומתווים לעצמם את האבולוציה הפרטית שלהם. אני מדבר על ניתוח קיסרי כמובן. בכניסה לאגף חדרי הלידה, ישובים על הספסל ואוחזים זו בידו של זה, מצאתי את מי שחיפשתי. רן לוי 04:52 אה, אתם הזוג? רן, נעים מאוד. טוב, עכשיו השאלה היא אם אני מתנפל עליכם ברגע זה ממש או שאתם רוצים עוד להתאושש מזה שרק הגעתם לבית החולים? אילנית 05:10 אני אומרת עכשיו, לפני שנתחיל. רן לוי 05:14 אז בואו נשב שנייה באיזה מקום יותר שקט. בא לכם? יאללה כן. טוב, אז אהלן. אין לי פה איזה כיסא לשבת אז אני אעמוד. קודם כל אתם יודעים מה אנחנו הולכים לעשות? למה אני עושה את זה והכל? אילנית 05:32 אנחנו הבנו שככה עושים איזשהו פודקאסט על ניתוחים קיסריים ועל כנראה לידות לאורך השנים, ככה איזשהו משהו לאורך ההיסטוריה. וזהו, זה בגדול. רן לוי 05:46 אז נעים מאוד, אני רן. איך השמות? אילנית 05:48 אילנית ואלירן. רן לוי 05:51 אלירן, אהלן אהלן, נעים. אולי השאלה הראשונה שאני צריך לשאול זה האם אתם רוצים שאני אזכיר אתכם בשמכם בתוכנית? זאת אומרת, מבחינתכם זה בסדר או שאתם רוצים בעילום שם? סתם העדפה שלכם. אלירן 06:00 אני אין לי בעיה. אילנית 06:01 גם לי אין בעיה. רן לוי 06:02 מאה אחוז. אילנית 06:14 אני אילנית, אני בת 36 עוד מעט, מקרית טבעון, אמא של תמר שהיא בת שש. אני עובדת במשאבי אנוש בטאואר סמיקונדקטור. אלירן 06:26 אני אלירן, 34, במקור חיפאי, כיום מטבעון. אח פסיכיאטרי במקצועי. במקור ביולוג, אחרי זה עשיתי הסבה לסיעוד. הייתי תקופה בתחום של כירורגיה פלסטית ואחרי זה עברתי לפסיכיאטריה. רן לוי 06:51 תכננתי לשבת עם זוג ההורים לעתיד עוד כמה דקות ולראיין אותם, אבל לצערי ולשמחתי, העניינים במחלקת היולדות של בית החולים כרמל מתקתקים כמו מכונה משומנת היטב. דקות ספורות בלבד אחרי שהתיישבנו לשוחח כבר נפתחה הדלת ומנהל המחלקה דוקטור ראובן קידר פסע לעברנו. ד"ר ראובן קידר 07:11 שלום לכם, אני אקח אתכם לרגע. אנחנו רוצים לחבר לך עירוי כרגע ולקחת עוד כמה דגימות דם לפני הניתוח, בסדר? ונדבר על שאר הדברים האחרונים לפני הניתוח. אז דוקטור עמיר ייקח אותך עוד כמה דקות. בהצלחה. אילנית 07:25 תודה רבה. רן לוי 07:27 דוקטור קידר הבטיח לי שעוד תהיה לי הזדמנות לשוחח עם אילנית ואלירן בהמשך, ואחת האחיות הובילה אותם לחדר צדדי כדי להתכונן להליך. גם אני בינתיים עטיתי על עצמי חלוק ירוק וכיסוי ראש ונכנסתי לחדר הניתוחים. בפנים פגשתי את מיכל, אחת משתי האחיות שבחדר הניתוח. מה עושה אחות בניתוח קיסרי? מיכל (אחות) 07:51 תלוי, יש שתי אחיות תמיד בכל ניתוח. אחת מסתובבת ואחת מתרחצת. המסתובבת היא בעצם זו שמנהלת את החדר והמתרחצת היא בעצם זו שנמצאת ביחד עם המנתחים. הפעם מיכל תהיה האחות המתרחצת. רן לוי 08:06 אז אוקיי, בואי נדבר שנייה על המתרחצת. מה, במה היא עוזרת למנתח או המנתחת? מיכל (אחות) 08:13 המתרחצת אמורה לדעת את כל השלבים של הניתוח. לא צריך לבקש בעצם, היא צריכה כבר לדעת מה הם רוצים. רן לוי 08:20 דליה היא האחות השנייה, האחות המסתובבת, זו שמנהלת את האופרציה כולה. דליה (אחות) 08:26 ואומר שאם אני מסתובבת, אני פותחת את השדה הסטרילי, את כל השטח ודואגת להעביר לה את כל הציוד הנדרש לניתוח. רן לוי 08:35 כמה ניתוחים כבר יצא לך להשתתף בקריירה? דליה (אחות) 08:38 לא יכולה לספור, אבל המון. רן לוי 08:41 איך ניתוח קיסרי לעומת ניתוח רגיל אחר? דליה (אחות) 08:43 מרגש ביותר. וכל יום שאני בניתוח כזה, אז זה בשבילי חדש, כאילו ההתרגשות מחדש. רן לוי 08:52 לאשת הצוות השלישית בחדר יש תפקיד קריטי במיוחד. שלום. אהלן, איך קוראים לך? סאשה (רופאה) 08:59 נעים מאוד, שמי סאשה. רן לוי 09:02 נעים מאוד סאשה. מה תפקידך? סאשה (רופאה) 09:04 אני רופאה מרדימה. רן לוי 09:06 אולי שנייה לפני שאת מתחילה, מה את עכשיו עומדת לעשות? סאשה (רופאה) 09:10 עומדת לעשות עכשיו, אני מחברת לה עירוי, היא צריכה לקבל נוזלים ואחר כך אנחנו צריכים לעשות הרדמה ספינלית. רן לוי 09:18 וכמה זמן את בתחום הזה? סאשה (רופאה) 09:20 כבר יותר מ-10 שנים. רן לוי 09:24 עוד מעט נחזור לעניין ההרדמה, אבל קודם לכן הגיעה הזמן להכיר את האדם השני הכי חשוב בחדר, אחרי היולדת כמובן. המנתח. ד"ר מורן פז 09:34 אז נעים מאוד, שמי מורן פז. אני רופא נשים כאן במחלקת נשים. אחראי בין היתר על מיון נשים, מתעסק בעיקר בתחומים של אנדוסקופיות, לפרוסקופיות, היסטרוסקופיות שזה ניתוחים זעיר פולשניים. אנחנו היום הולכים לנתח את אילנית, שהיא מטופלת שלי כבר מזה שנים, וזה היריון שני כבר שאני עוקב אחריה. וזהו, הולכים לעשות אירוע שמח. רן לוי 10:02 יש אנשים שמתאימים מאוד למקצוע שלהם. יש אנשים שממש נולדו למקצוע שלהם, ואז יש את מורן. ד"ר מורן פז 10:11 אני למעשה דור עשירי לרופאים. רן לוי 10:13 עשירי? וואו. דור עשירי מתועד. מי הראשון? זה הרמב"ם? ד"ר מורן פז 10:19 דור עשירי מתועד, אז אם מדברים על משהו גנטי או הסללה, אז אני לא חושב שהייתי יכול לבחור בין אולי, אני יודע מה, גינקולוגיה למשהו אחר. רן לוי 10:31 דוקטור פז ודוקטור קידר מעניקים לאילנית תדרוך אחרון לקראת ההליך אותו היא עומדת לעבור. ד"ר מורן פז 10:39 אילנית, מה שהולך להיות עכשיו, אנחנו נחבר אותך למכשירי הניטור שלנו, המרדים יבקש ממך להיות על הצד, הוא ירחץ את הגב, הרדמה מקומית ובדקירה הוא יכניס את חומר ההרדמה למקום הנכון. ואז אנחנו נרחץ את הבטן, נבדוק שההרדמה עובדת, וכשהכל עובד נקרא לבעלך ונוכל להתחיל, בסדר? אילנית 10:55 מאה אחוז. רן לוי 10:56 ויש מוזיקה של האייטיז, סינדי לאופר ברקע. אילנית 11:00 זה נהדר. רן לוי 11:01 גם אני אוהב. ד"ר מורן פז 11:03 הפלייליסט שלך? ד"ר ראובן קידר 11:04 השתלטתי על הפלייליסט. ד"ר מורן פז 11:05 מאה אחוז, אנחנו שמחים שזה הפלייליסט של קידר ולא שלך כי אצלך זה תמיד נגמר בדיכאון. את צריכה לעלות למעלה, לקפל רגליים. זה בסדר, ככה? אילנית 11:13 כן, כן. ד"ר מורן פז 11:16 טוב, עכשיו אנחנו עושים הרדמה ספינלית ואתם יוצאים החוצה. רן לוי 11:21 אנחנו יוצאים החוצה. בהצלחה אילנית. רן לוי 11:25 אם כבר בואטתי החוצה מחדר הניתוח, זו אולי הזדמנות טובה לדבר על ההיסטוריה של הניתוח הקיסרי, שהמצאת ההרדמה מסתבר הייתה חלק חיוני ממנה. הניתוח הקיסרי הוא מבין ההליכים הרפואיים העתיקים ביותר בדברי ימי האנושות. כל כך עתיק למעשה, עד שאת העדויות הראשונות לעצם קיומו אנחנו בכלל מוצאים במיתולוגיות הקדמוניות, אלו שעברו בעל פה מדור לדור עוד לפני המצאת הכתב. למשל, על פי המיתולוגיה היוונית, דיוניסוס אל היין הוא תוצר של לידה קיסרית. אביו זאוס מלך האלים שלף אותו מבטנה של בת האדם אותה הכניס להיריון לפני שהרה אשתו הזועמת תספיק להרוג אותו ואת אמו. במיתולוגיה הפרסית אנחנו מוצאים את סיפורו של הגיבור רוסטם אשר לידתו התארכה כל כך עד שיצור מעופף עתיק בשם סימוראג זומן כדי לחתוך את בטנה של אמו ולחלץ את הרך הנולד. רן לוי 12:31 העדות הלא מיתולוגית הראשונה לניתוח קיסרי מגיעה אלינו מבבל של סביבות שנת 1750 לפני הספירה. ארכיאולוגים חשפו תעודה מתקופת המלך חמורבי בה מתואר אימוץ של ילד יתום שהוצא מבטנה של אמו אשר נפטרה בלידה. גם חז"ל במאה השנייה לספירה דנו במעמדו של יילוד שהוא 'יוצא דופן', דהיינו מילולית תינוק שיוצא מהרחם דרך דופן הבטן בניגוד ללידה רגילה וכיצד יש להחיל עליו את כל ההלכות השונות, כדוגמת מעמד הבכורה, פדיון הבן וכדומה. רן לוי 13:09 גם השם שקיבל ההליך הזה, ניתוח קיסרי, הוא עדות לעתיקות שלו. אבל אולי לא מהסיבה שאתם חושבים עליה. רבים מניחים שהמילה קיסרי היא על שמו של יוליוס קיסר, הדיקטטור הרומי המפורסם, שעליו מסופר שהוא נולד בניתוח קיסרי בשנת 100 לפני הספירה. אבל הסיפור הזה על יוליוס קיסר הוא בסבירות גבוהה לא נכון. למה? רן לוי 13:42 ובכן, אם אתם מדמיינים את הניתוח הקיסרי בימי קדם כפי שהוא היום, הליך רפואי כמעט שגרתי שבסופו האם חובקת באושר את הרך הנולד, אני מציע שתסלקו את המחשבה הזו מראשכם כמה שיותר מהר. אף אחד לא ידע אז מהם זיהומים חיידקיים או איך מתמודדים עם איבוד דם במהלך הניתוח, ולכן ניתוח קיסרי היה באותם הימים הלכה למעשה גזר דין מוות בייסורים קשים לאישה היולדת ובסבירות גבוהה גם לתינוק. למעשה, הפחד מניתוח קיסרי היה כה גדול עד שבמקרים שבהם נדמה היה שאגן היולדת צר מדי ושהלידה עלולה להסתבך, הרופאים העדיפו להרעיב את האישה במהלך חודשי הלידה כדי שהעובר שיוולד יהיה קטן ומצומק מספיק כדי להצליח לעבור בתעלת הלידה. אם החליט הרופא לפתוח את הבטן של היולדת, זה היה מילולית מוצא אחרון והיולדת הייתה בשלב הזה חשובה כמתה. רן לוי 14:49 העובדה הזו היא גם הסיבה לכך שהסיפור על יוליוס קיסר הוא כנראה אגדה ותו לא, מכיוון שלפי העדויות ההיסטוריות אאורליה אמו של יוליוס שרדה את הלידה שלו ואף שימשה כיועצת לבנה בהמשך חייה. אז אם יוליוס קיסר לא נולד בניתוח קיסרי, מהו בכל זאת מקור השם ניתוח קיסרי? ובכן המילה קיסרי מגיעה אלינו מהמילה הלטינית 'סאדרה' (Caedere), לחתוך, שבמרוצת השנים השתנתה ל-'סזארה'. במאה השמינית לפני הספירה הונהג ברומא חוק בשם 'לקס סזאריה' (Lex Caesarea) שקבע שאם אישה ותינוקה מתו בלידה, יש לקבור אותם בנפרד ומכאן שעל הרופאים היה לפתוח את בטנה של האישה המתה ולהוציא משם את העובר. רן לוי 15:47 מצב העניינים המחריד הזה שבו ניתוח קיסרי היה שקול לגזר דין מוות עבור היולדת, היה הנורמה במשך אלפי ואולי עשרות אלפי שנים בהיסטוריה האנושית. רק בשנת 1500 נרשם המקרה המתועד הראשון שבו שרדה יולדת את הניתוח הטראומטי. אשתו של חוויי שוויצרי בשם יעקב נופר כרעה ללדת, אבל הלידה הסתבכה ולמרות שלא פחות מ-13 מיילדות הוזעקו כדי לסייע לה, נראה היה שגורלה של האישה המסכנה נגזר. אחרי שצפה באשתו מתייסרת בכאב במשך מספר ימים, החליט יעקב לעשות מעשה. כחוויי הוא היה מנוסה בסירוס ובשחיטה והכיר היטב את האנטומיה של החזיר למשל. הניסיון הזה שיחק לטובתו ככל הנראה כשנטל לידיו סכין ופתח את בטנה של אשתו ההרה. הוא חילץ משם את התינוק ואז תפר את הפצע הפתוח. באופן חסר תקדים, גם העובר וגם האישה שרדו את הניתוח וחיו שנים רבות לאחר מכן. אשתו של יעקב אפילו ילדה לו עוד חמישה ילדים בלידה רגילה. רן לוי 16:58 כיצד ייתכן שדווקא חוויי הצליח במקום שבו נכשלו כל כך הרבה רופאים לפניו? ובכן, יכול להיות שההצלחה הזו לא הייתה כל כך מקרית כפי שאולי ניתן לחשוב. מנתחים באותם ימים לא נקטו בשום אמצעי זהירות כדי להגן על המטופלות שלהם מפני זיהומים ומחלות. למעשה ההפך הוא הנכון. המנתח היה מסיים ניתוח במטופל אחד ואז ממשיך לניתוח הבא אפילו בלי לשטוף ידיים. לפעמים הניתוח שלפני הניתוח הקיסרי היה נתיחת גופה. ייתכן מאוד שדווקא העובדה שיעקב נופר לא היה רופא ולא נחשף לחולים אחרים לפני שניתח את אשתו, היא זו שהצילה את חייה ואת חיי בנו. רן לוי 17:46 ההתפתחות הקריטית הבאה התרחשה באמצע המאה ה-19 כשרופא נשים סקוטי בשם ג'יימס סימפסון הציע לראשונה להשתמש בחומר הרדמה, כלורופורם, בזמן הניתוח הקיסרי. כפי שסיפרתי לכם בפרק קודם של עושים היסטוריה על ההיסטוריה של ההרדמה, היו לא מעט כמרים נוצרים שהתנגדו לעצם השימוש בהרדמה או אלחוש בזמן הלידה. הרי בתנ"ך כתוב במפורש 'בעצב תלדי בנים' ומי אנחנו בני התמותה שנפעל בניגוד לרצונו של האל ונמנע מהנשים לסבול במהלך הלידה. סימפסון לא התרגש ובויכוחו עם אנשי הדת הזכיר להם שאפילו אלוהים הרדים את אדם לפני שנטל ממנו את הצלע כדי לברוא את חווה. רן לוי 18:34 בתוך שנים לא רבות הפכה ההרדמה לחלק בלתי נפרד מהניתוח הקיסרי. תרומתה הגדולה של ההרדמה, פרט כמובן לסבל האדיר שנחסך מהיולדת, הייתה מעצם העובדה שבפעם הראשונה יכלו המנתחים לבצע את הניתוח לאט. צריך להבין שעד המצאת ההרדמה, כישוריו של מנתח לא נמדדו בהכרח בשיעורי ההצלחה של הניתוחים שביצע אלא בכמה מהר הוא היה מסוגל לבצע אותם. זה עושה שכל אם מבינים שאפילו כריתת איברים הייתה מתבצעת ללא הרדמה. אבל ברגע שהופיעה ההרדמה, המנתחים יכלו בפעם הראשונה לבצע את הניתוח הקיסרי בצורה איטית, מדודה ומושכלת, להתייעץ עם עמיתיהם תוך כדי הניתוח ולתעד את הפעולות שהם ביצעו כדי להפיק מהן לקחים לניתוחים הבאים. ההתפתחות הזו יחד עם המודעות ההולכת וגוברת לסכנה שנשקפת מזיהומים חיידקיים הורידה את שיעור התמותה מניתוחים קיסריים לכ-50 עד 60 אחוזים בלבד. לאוזניים מודרניות שיעור תמותה כזה נשמע מחריד, אבל בכל זאת בפעם הראשונה בהיסטוריה הייתה ליולדת תקווה לשרוד את הניתוח הקיסרי. רן לוי 19:53 ההרדמה הספינלית הסתיימה. אילנית מורדמת מהחזה ומטה ואנחנו נקראים להיכנס בחזרה אל תוך החדר. דליה (אחות) 20:01 אנחנו עושים טיים אאוט דוקטור. מנתחים, תעודת זהות אילנית, ניתוח קיסרי, אוקיי תעודת זהות שלה. אוקיי, בסדר, אנטיביוטיקה. קיבלה אנטיביוטיקה. רן לוי 20:14 אחרי שכל הבדיקות המקדמיות מסתיימות, הניתוח עומד להתחיל. דוקטור פז ודוקטור קידר חושפים את בטנה התחתונה של היולדת ואני מציץ מעבר לכתפיהם. אבל מיכל האחות המתרחצת שעד עכשיו הייתה חייכנית ונחמדה הופכת בתוך שנייה ללביאה מאיימת. מסתבר שהמיקרופון הלא סטרילי שלי קרוב מדי למגש עליו מונחים כלי הניתוח. המבט של מיכל מבהיר לי שתנועה אחת לא נכונה, ויש סיכוי שאילנית לא תהיה היחידה שתצא מהחדר הזה עם תפרים. ד"ר מורן פז 20:51 סכין בבקשה. מיכל (אחות) 20:54 לא מעל השדה הניתוחי. רן לוי 20:56 ככה זה בסדר? ד"ר מורן פז 20:57 כן. אם אתה מרגיש לא טוב וזה, אז... דליה, תורידי לי פה... היית בניתוח לב פתוח, אני מבין. שמעת את הפודקאסט? שמעתי. רן לוי 21:10 תודה רבה. שלחתי. ד"ר מורן פז 21:14 כרגע אנחנו פותחים את השכבות של העור, את העור והתת-עור, עוצרים כלי דם מדממים ולאט לאט נגיע. אילנית, אם זה טו מאץ' ואת לא רוצה לשמוע אז תגידי לנו, הכל בסדר, אוקיי? טוב, ואנחנו מתקדמים היטב. סכין שוב. רן לוי 21:31 חילופי הדברים האלה בין דוקטור פז ואילנית הם תזכורת למאפיין בלתי שגרתי של ניתוחים קיסריים. אומנם וילון רחב מפריד בין המנתחים וראשה של אילנה, אבל היא וגם אלירן בעלה ערים ושומעים הכל. בשיחה שלפני הניתוח שאלתי את דוקטור מורן פז איך העובדה שהיולדת ערה בזמן ההליך משפיעה על אופי הניתוח. ד"ר מורן פז 21:55 יש כאן כמה פקטורים שנכנסים לעסק. א', אפשר הרבה יותר לדבר ולהסביר תוך כדי למטופלת, שאני חושב שזה גם מוריד בצורה משמעותית את מפלס החשש שיכול להיות. להזהיר אותה בפני שישנם קטעים בניתוח שיכולים להיות יותר כואבים או יותר מורגשים, ובהתאם לכך אנחנו מכינים את המטופלת. מעבר לזה, אנחנו גם צריכים בינינו גם לסנן לפעמים מילים. זאת אומרת שאנחנו אומרים, המנתחים אחד לשני, זאת אומרת אנחנו לא נשתמש במצבים במילים כמו 'יש פה דימום משמעותי' אלא נצמצם כי אנחנו יודעים טוב מאוד שמאחורי הווילון נמצאת מטופלת ולא צריך להכניס אותה לחרדה או לחשש מיותר כשזה משהו שהוא בהחלט ניתן לפתור בצורה שהיא רגילה. ד"ר מורן פז 22:45 מפריד את שכבות העור העליונות של הבטן. שני קוכרים בבקשה. זהו, אנחנו עכשיו הגענו לשרירי הבטן. רן לוי 22:58 מה זה השכבה הלבנה שאנחנו רואים? ד"ר מורן פז 23:01 הפאציה, שכבה שמכסה את שרירי הבטן, אותה שכבה שנותנת את החוזק ושומרת את כל איברי הבטן במקום. רן לוי 23:10 מתחת לפאציה נגלים לעינינו שרירי הבטן. בעבר היה נהוג לבצע חתך גם בשרירים האלה כדי להגיע לרחם שמאחוריהם. החיתוך הזה היה אחד הגורמים המשמעותיים לכך שההחלמה מניתוח קיסרי הייתה קשה וארוכה יחסית, שכן שרירים מחלימים לאט יותר מרקמת העור. אבל בשנות ה-90 פותחה בבית החולים משגב לדך שבירושלים שיטה חדשה ומהפכנית שמנצלת את העובדה ששרירי הבטן הם שרירים אנכיים. זאת אומרת הם חוצים את הבטן מלמעלה למטה. הרופאים במשגב לדך גילו שהם מסוגלים למתוח את השרירים הצידה ולהפריד ביניהם כמו שפותחים וילון. ההפרדה הזו חשפה את הרחם מבלי צורך בחיתוך טראומטי, ושיטת משגב לדך אומצה חיש מהר בכל רחבי העולם. רן לוי 24:06 הניתוח נמצא כעת באחד השלבים הקריטיים והרגישים ביותר שלו. דוקטור פז עומד לבצע חתך ברחמה של אילנית כדי להגיע אל התינוקת שבתוכו. כפי שאולי שמעתם קודם בחילופי הדברים בין דוקטור פז וביני, זו לא הפעם הראשונה שלי בחדר הניתוח. לפני מספר שנים השתתפתי בניתוח לב פתוח שגם עליו עשיתי שני פרקים בעושים היסטוריה. אני זוכר היטב את האווירה המתוחה ששררה בחדר בניתוח הזה. אומנם הצוות הרפואי פעל בשקט, ביעילות ובמיומנות מדהימה, אבל אי אפשר היה לשכוח ולא לרגע שמדובר בהליך מסוכן מאין כמוהו, כזה שטעות אחת קטנה בו יכולה לגרום לאסון. והמועקה הזו צפה וריחפה בחדר כל הזמן. לכן, כשנכנסתי לניתוח הקיסרי של אילנית, הייתי דרוך, מוכן נפשית למתח ולמועקה שהנחתי שילווי גם את הניתוח הזה. אבל אז... ד"ר מורן פז 25:15 לקחת את הפלייליסט של מורן? לא, הפלייליסט של ראובן. ראובן לקח את שלי, איכשהו יש פשוט חפיפה. אילנית 25:24 אני ממש מרגישה את זה. ד"ר מורן פז 25:26 מה זה? אילנית 25:27 אמרת Circle of Life בלידה. ד"ר מורן פז 25:29 שמתי אותו בדרך כלל כשהתינוק יוצא, אבל קצת פספסנו אותו. מה אתה מרים אותו ככה? ד"ר ראובן קידר 25:33 כן בדיוק, חוץ מזה עם החצאית. ד"ר מורן פז 25:37 היום זה לא יהיה כי אין לי פה. נראה מה יכבד את הילד כשהוא יצא, איזה שיר. בינתיים זה כוורת. רן לוי 25:46 האווירה בזמן הניתוח הקיסרי הייתה להפתעתי שונה בתכלית מזו של ניתוח הלב. אולי מכיוון שמדובר בניתוח הרבה פחות מסוכן עקרונית מניתוח מעקפים, ואולי בגלל שבסוף ההליך יוצא תינוק חמוד לאוויר העולם, האווירה שבחדר הניתוח הייתה הרבה יותר מחויכת ונעימה, ונדמה שהדבר שהכי הטריד את שלוותם של אנשי הצוות הייתה השאלה למי משני המנתחים יש את הפלייליסט הכי טוב בספוטיפיי. אילנית 26:17 Circle of Life כאילו בלידה? Seriously? ד"ר מורן פז 26:21 כן. יש לך את זה יותר ויותר נדוש. זה הפלייליסט של ראובן. רן לוי 26:28 המוזיקה שמתנגנת ברמקולים של חדר הניתוח היא לא תוספת מקרית. פז וקידר מודעים מאוד לכך שהיולדת שלהם ערה ובמצב כזה מפלס החרדה שלה עלול להרקיע שחקים. דוקטור קידר, מנהל המחלקה, מסביר. ד"ר ראובן קידר 26:44 יש הרבה רתיעה מבית חולים. לאנשים נורמטיביים בית חולים זו סביבה מאיימת. בדרך כלל כשאתה בא לבית חולים אתה בא בהקשר לא טוב. אנחנו זוכרים את זה באסוציאציה של מישהו שבאנו לבקר היה חולה, מישהו שעבר ניתוח או חלילה נפטר בבית חולים. וכאן יש לנו מצב שאישה בריאה או זוג בריא בא ללדת תינוק בריא אבל בבית חולים. אז ברגע שאתה דורך בשערי בית חולים רמת החרדה עולה. מה שאנחנו מנסים לעשות באמצעות הסיורים וההדרכות וקורס הכנה ללידה להוריד מפלס החרדה הזה ולהביא את האנשים לסביבה מוכרת וכמה שפחות מאיימת. תוכל לראות בחדרי לידה שגם האווירה והסט-אפ והסטינג בחדר לידה הוא פחות מאיים מחדר אשפוז רגיל. אם זה הקירות, התקרה, הריהוט. זה פחות נראה בית חולים, הוא נראה יותר סלון בבית. אפילו יש טלוויזיה בחדר. אז זה חלק מהניסיון שלנו כאן. והמוזיקה בחדר לידה, יש על זה אפילו פרסומים בעבודות רפואיות שזה מוריד מפלס החרדה, חוץ מזה שזה הרבה יותר נעים. לכולם, גם למטופלים וגם לצוות. תלוי מי בוחר את המוזיקה כמובן. רן לוי 27:52 במקרה של אילנית עושה רושם שהמוזיקה והאווירה הכללית הנעימה ששוררת בחדר הניתוח עושה את העבודה. ד"ר מורן פז 27:59 יש. ממש? כן. קצת לחץ עכשיו. קצת לחץ זה הכל. אנחנו בודקים, רואים את הרחם. מנשה, צריכה רק רגע... הכל סימטרי, ראש, ממששים פה ראש. עוד מעט נראה אותו. עוד, עוד. לא רואים, רק ממששים מעבר לרחם. הרחם לא בלונדיני, מה שיש מתחתיו אני לא יודע. רן לוי 28:25 הרחם נגלה לעינינו. שק כהה וגדול שמתחתיו אפשר לראות את קווי המתאר של הגולגולת של העוברית. חתך אחד אחרון והילדה בחוץ. אבל דווקא החתך האחרון הזה התברר במרוצת ההיסטוריה כאחד המורכבים והבעייתיים בניתוח כולו, מאותה סיבה שציינתי כשהזכרתי את שרירי הבטן. הרחם מורכב ברובו מרקמת שריר וההחלמה בעקבות חיתוך שלו עשויה להיות קשה ומורכבת. העובדה הזו לא הייתה ידועה לרופאים המוקדמים שלפי הרוב נהגו שלא לתפור כלל את קיר הרחם לאחר הוצאת העובר, מתוך מחשבה שגויה שהחתך יתאחה מעצמו. כמעט מיותר לציין שהתפיסה השגויה הזו הייתה גם היא גורם מוות משמעותי בניתוחים קיסריים כתוצאה מאיבוד דם מסיבי לאחר הניתוח. רן לוי 29:26 רק במאה ה-18 החלו מנתחים להבין לאשורו את הסכנה של איבוד דם והתחילו לתפור את קיר הרחם בתום הניתוח. אבל התפירה הזו התבררה כמאתגרת במיוחד. במקרים רבים החתך לא החלים כמו שצריך ואז בזמן הלידה הבאה של האישה דופן הרחם הייתה נקרעת בפתאומיות תחת מאמצי הלידה. רופא נשים איטלקי בשם אדוארדו פורו החליט בסביבות 1871 לעקוף את הבעיה הזו לגמרי. בתום הניתוח הוא היה כורת את רחמה של היולדת. לגישה הזו היה כמובן חיסרון ברור: האישה לעולם לא תוכל ללדת שוב. אבל בהתחשב בשיעורי התמותה המפלצתיים כתוצאה מקרעים, זיהומים ואובדן דם, הפתרון הקיצוני הזה נתפס כמעשי ויעיל. רן לוי 30:21 למרבה המזל, במרוצת העשורים האחרונים של המאה ה-19 הלכה הטכניקה הניתוחית והשתכללה וגם פותחו חוטי תפירה מוצלחים יותר. מנתח גרמני בשם מקס סנגר פיתח טכניקת תפירה חדשנית שהקטינה מאוד את הסבירות לקרע של דופן הרחם בהריונות הבאים, כך שכבר לא היה צריך לכרות את הרחם. שיעור התמותה מניתוח קיסרי ירד לכ-28 אחוזים. רן לוי 30:56 הצעד האחרון בדרך לניתוח הקיסרי המודרני נעשה ב-1921 כשג'ון קר, פרופסור לגינקולוגיה מאוניברסיטת גלזגו שבסקוטלנד, הציע שני שינויים מהותיים בטכניקה הניתוחית המקובלת. הראשון, במקום חתך אנכי ברחם מלמעלה למטה, חתך אופקי מימין לשמאל. השינוי השני, במקום שהחתך יהיה בחלקו העליון של הרחם, יש לבצע אותו דווקא בחלקו התחתון. דוקטור קידר מסביר. ד"ר ראובן קידר 31:28 החתך הרוחבי נעשה באזור שנקרא אזור של הסיגמנט התחתון. הוא אזור שמתאחה יותר טוב, הוא דק יותר והוא מחלים מצוין. אם חותכים גבוה ברחם או חתך אורכי בגוף הרחם, אלו חתכים שנוטים להיפתח בהיריון הבא במיוחד בלידה הבאה. שיעור הפתיחה והקרע של הרחם הוא מאוד גבוה, עולה מעבר ל-10 אחוזים וזה סיכון משמעותי. החתכים הרוחביים בסיכוי קטן מאוד לפתיחה בעקבות היריון חדש או ניסיון כניסה ללידה אחרי קיסרי אחד. רן לוי 32:02 החידוש הזה של ג'ון קר הפך את הניתוח הקיסרי סוף סוף לבטוח. לפחות באופן יחסי. שיעור התמותה כתוצאה מהניתוח ירד בחדות עד כדי שלוש מיתות לכל 200 ניתוחים, או כשני אחוזים פחות או יותר. גילוי האנטיביוטיקה הביא לירידה דרמטית נוספת של שלוש מיתות לכל 2000 ניתוחים ובימינו הסיכון הוא אפילו נמוך בהרבה. רן לוי 32:30 זאת ועוד, אם במחצית הראשונה של המאה ה-20 הגישה המקובלת אצל הרופאים הייתה 'פעם קיסרי תמיד קיסרי', זאת אומרת אישה שילדה בניתוח קיסרי תיאלץ להמשיך ולעשות ניתוחים קיסריים גם בעתיד כדי להימנע מהסיכון של קרע בדופן הרחם, כיום אין שום בעיה ללדת בלידה נרתיקית רגילה גם אם היולדת עברה בעבר ניתוח קיסרי. מכל כיוון שלא נביט על זה, מדובר על אחת ההצלחות הברורות והדרמטיות ביותר של מדע הרפואה שבתוך פחות מ-100 שנה הפך הליך רפואי שהסיכוי של היולדת לשרוד אותו היה מילולית אפס להליך כל כך בטוח ושגרתי עד שהחלק הכי מאתגר בו הוא לבחור את הפלייליסט. טוב, אני מגזים כמובן, אבל אתם מבינים את הכוונה. אבל למרבה ההפתעה דווקא ההצלחה הכבירה הזו יצרה בעיה חדשה שאיש לא צפה. רן לוי 33:49 סיפרתי לכם שבעבר הרופאים והיולדות עשו הכל רק כדי להימנע מניתוח קיסרי. אבל החל משנות ה-50 מאז שהניתוח הקיסרי הפך לבטוח, שיעור הלידות הקיסריות מכלל הלידות רק הולך ועולה בהתמדה. בישראל כ-20 אחוזים מהלידות בימינו הן לידות קיסריות, שיעור דומה ואפילו קצת נמוך ביחס לממוצע המקובל בעולם. יש מדינות שבהן שיעור הלידות הקיסריות גבוה הרבה יותר. בדרום אפריקה למשל 42 אחוזים מכלל הלידות הן בניתוח קיסרי ובברזיל לא פחות מאשר 56 אחוזים, זאת אומרת יותר לידות קיסריות מלידות רגילות. רן לוי 34:38 וזו כבר בעיה. מכיוון שניתוח קיסרי הוא ובכן ניתוח וכל ניתוח טומן בחובו סיכון. למרות שניתוחים קיסריים נחשבים לבטוחים יחסית, הם עדיין מסוכנים יותר מלידה רגילה. הסטטיסטיקה מלמדת אותנו שאם הסיכוי לסיבוך רפואי בזמן לידה נרתיקית הוא כשמונה אחוזים, הסיכון לסיבוכים במהלך ניתוח קיסרי גבוה באחוז, תשעה אחוזים. דוגמה לסיבוך אפשרי היא תופעה שמכונה הידבקות, אדהזיה (Adhesion), מצב שבו הרקמה הצלקתית שנוצרת בעקבות החתכים השונים גורמת לאיברים פנימיים להידבק זה לזה. למשל הידבקויות בין הרחם ושלפוחית השתן. הידבקויות כאלה עלולות לגרום לתופעות חמורות, החל מכאבים עזים בזמן מחזור או יחסי מין, דרך חסימת מעיים וכלה בעקרות. שוב מדובר בסיבוכים נדירים מאוד באופן יחסי, אבל הם עדיין קיימים ובשכיחות גבוהה יותר מאשר בלידה רגילה. ד"ר ראובן קידר 35:46 חלק מהסיבוכים הפוטנציאליים לקיסריים קשורים גם בריבוי קיסריים. ככל שעושים יותר קיסריים לאותה אישה יש פוטנציאל לניתוחים קשים יותר בעתיד. ישנם סיבוכים שייחודיים לנשים שעברו קיסריים, כמו נעיצות של השלייה, שהשלייה בעצם ננעצת בדופן של הרחם באזור שבו היו הצלקות הקודמות ואז היא לא תצא אחרי הלידה וזה סיבוך מאוד משמעותי. ובמציאות שבה יולדים לא מעט ילדים, ישראל די מובילה במדינות ה-OECD במספר הילדים לנפש, צריכים לקחת את זה בחשבון. כלומר במקום שבו במשפחה ממוצעת יש ילד אחד או שניים באמת היד צריכה להיות קלה על ההדק בבחירת הניתוח הקיסרי, במקומות שבו שיעור הילודה גבוה צריך לחשוב טוב טוב כי ברגע שעושים ניתוח קיסרי בלידה ראשונה או שנייה ברור שגם בהמשך יהיו ניתוחים קיסריים עם תחלואה פוטנציאלית גדולה יותר בניתוחים החוזרים. רן לוי 36:40 הסיכון המוגבר הזה הוא הסיבה לכך שארגון הבריאות העולמי ממליץ לבצע ניתוח קיסרי רק כשהוא הכרחי מבחינה רפואית. ד"ר ראובן קידר 36:50 ניתוח קיסרי אנחנו מבצעים בכל מצב שאנחנו סבורים שלידה רגילה לא מתאפשרת, לידה נרתיקית לא מתאפשרת, בגלל טובת העובר או טובת האמא. יש מעט מאוד התוויות מוחלטות לניתוח קיסרי, רוב ההתוויות הן יחסיות. הכוונה היא שאנחנו מעריכים שרמת הסיכון לאמא או לעובר או לשניהם היא נמוכה יותר בניתוח קיסרי ואז נעדיף ביצוע ניתוח קיסרי. התוויה מוחלטת קלאסית למשל היא שליית פתח, שלייה שמכסה את הפתח של הרחם והתינוק לא יכול לעבור, זה התוויה מוחלטת שאין עליה עוררין. שאר ההתוויות שבגינם אנחנו מנתחים זה ניתוחים בעבר. ניתוח בעבר זה לא אומר שאישה לא יכולה ללדת רגיל אבל רמת הסיכון בלידה קצת עולה ולכן אנחנו דנים עם האישה לגופו של עניין ובוחרים כל מקרה לגופו של עניין. ישנם מצבים שהמצג של העובר לא מאפשר יילוד בלידה רגילה כמו מצג עכוז, מצג רוחבי ואז אנחנו נמליץ לאישה על ניתוח קיסרי. ויש צד אחר של ניתוחים, ניתוחים דחופים שקורים במהלך לידה שמשהו קורה בלידה כמו לידה שלא מתקדמת, כמו עובר שקצת מאותת לנו שקשה לו במהלך הלידה ויש עוד משך גדול ללידה ואז נעדיף לסיים את הלידה בניתוח קיסרי. ויש עוד קטגוריה אחת של ניתוחים קיסריים, הניתוחים הבהולים או ניתוחי חירום שקורים כשקורה משהו באמת דרמטי בחדר לידה כמו צניחת חבל טבור, קרע של הרחם, דבר שמחייב ניתוח קיסרי בלוחות זמנים מאוד מאוד קצרים כדי להוציא את התינוק במצב מיטבי. רן לוי 38:27 הניסיון המצטבר מלמד אותנו שבממוצע כ-10 עד 15 אחוזים מהיולדות יחוו סיבוכים במהלך ההיריון או הלידה שיחייבו אותן לעבור ניתוח קיסרי. אבל כפי שציינתי קודם, ניתוחים קיסריים הם הרבה יותר נפוצים מכך ועל פי ההערכות מספר הניתוחים הקיסריים בעולם אף עולה בכל שנה ב-4 אחוזים נוספים. מה פשר השכיחות הגבוהה של ניתוחים קיסריים? למה יותר נשים עוברות ניתוחים קיסריים מאשר נחוץ והכרחי על פי שיקולים רפואיים טהורים? זו שאלה מסתבר שהרבה יותר קשה לענות עליה מאשר נדמה מלכתחילה. רן לוי 39:13 ברור למדי שאחת הסיבות המובילות לניתוחים קיסריים אלקטיביים, כך מכונים ניתוחים קיסריים שאין להם הצדקה רפואית מובהקת, היא רצונם של הנשים עצמן שלפעמים מבקשות ללדת בקיסרי גם אם הן יכולות עקרונית ללדת באופן רגיל. זה למשל גם הסיפור של אילנית, היולדת שלנו. מחוץ לחדר הניתוח פגשתי את סיגלית, אמה של אילנית, שסיפרה על ההחלטה לעבור ניתוח קיסרי אלקטיבי בעקבות הלידה הקודמת שעברה אילנית שהייתה לידה קשה במיוחד. סיגלית (אמא של אילנית) 39:48 אוקיי, לידה ראשונה התחילה לפי הספר. ביום האחרון של השבוע ה-40, ירידת מים, מגיעים, צירים שמתקדמים. אילנית לידה ראשונה כואבת, מאוד רצתה אפידורל והאפידורל עצר את הלידה. והיא נמשכה ונמשכה ולאט לאט היה תת של תנועות עובר ומסתבר בסופו של דבר שהעוברית הייתה פעמיים עם חבל טבור סביב הצוואר מה שבעצם הרחיב את הראש ומנע את היציאה. הילדה נתקעה בתעלת לידה. וזהו, ועכשיו היא בשום אופן לא הסכימה לעבור את זה שוב פעם. רן לוי 40:25 זו ממש הייתה לידה טראומטית זה נשמע. סיגלית (אמא של אילנית) 40:27 כן, זאת הייתה לידה טראומטית ובשום אופן היא... זאת אומרת הרופא יש פה בכרמל איזהו פרויקט כזה של לידות שהן טראומטיות ושניתן לטפל בזה, אבל הרופא שלה הבין מהתחלה שאין סיכוי פה. רן לוי 40:49 המשפט האחרון לגבי הפרויקט שמפעיל בית החולים כרמל כדי לסייע לנשים להתגבר על לידות טראומטיות, מעיד על כך שהממסד הרפואי ער לקשיים הנפשיים של היולדות ומנסה לעזור להן. אבל הפחד מהכאב והחשש מסיבוכים בזמן לידה נרתיקית הם רק חלק מהסיפור. יש הבדלים דרמטיים מאוד עד כדי מאות אחוזים בשיעורי הניתוחים הקיסריים בין מדינות שונות. והעובדה הזו מלמדת אותנו שבסבירות ובבחירה להעדיף ניתוח קיסרי על פני לידה נרתיקית מעורבים גם שיקולים תרבותיים כבדי משקל. לדוגמה, מחקר שנערך בברזיל גילה שמכיוון שהמון נשים מהמעמד הבינוני גבוה בברזיל מבקשות ללדת בניתוח קיסרי, נשים מהמעמד הנמוך יותר מבקשות גם הן ללדת בקיסרי מתוך רצון לחקות את בנות המעמד הגבוה יותר. מחקרים אחרים הראו שניתוחים קיסריים נפוצים הרבה יותר בבתי חולים פרטיים מאשר ברפואה הציבורית. שוב קשה לדעת מדוע, אולי מכיוון שמי שיכולה להרשות לעצמה ללדת בבית חולים פרטי נוטה יותר לדרוש מהרופא ניתוח קיסרי או אולי מכיוון שבית החולים יכול לגבות תשלום גבוה יותר על ניתוח קיסרי מאשר על לידה רגילה. וגם זה לא כל הסיפור. רן לוי 42:17 ניתוח קיסרי אלקטיבי מציב את הרופאים בדילמה לא פשוטה. מצד אחד הידע המקצועי שלהם אומר להם שהאישה שיושבת מולם לא זקוקה לניתוח קיסרי והיא בהחלט יכולה ללדת בלידה רגילה. אבל מצד שני בעולם המערבי המודרני והליברלי מקובל להניח שלאדם יש יכולת וסמכות לקבל החלטות לגבי גופו שלו ומכאן שאם אישה מבקשת לעבור ניתוח קיסרי אלקטיבי, על הרופא לנסות ולהתחשב ככל הניתן ברצונה. יש רופאים שלא רוצים או לא יכולים להתנגד לבקשה כזו של היולדת ואולי מטריד יותר, יש רופאים שחוששים שאם ישכנעו את האישה לעבור לידה נרתיקית רגילה ואז הלידה תסתבך באופן כלשהו, היא עלולה לתבוע אותם בבית המשפט. איזה אינטרס יש לרופא הבודד להעמיד את עצמו ואת הקריירה שלו בסכנה רק כדי לאכוף איזו הנחיה עמומה של ארגון הבריאות העולמי? רן לוי 43:23 ועוד סיבה אפשרית נוספת לעלייה בשכיחותם של הניתוחים הקיסריים היא היכולת המקצועית של הרופאים עצמם. כפי שציין דוקטור קידר, אחת הסיבות הנפוצות לניתוח קיסרי היא לידה נרתיקית שלא מתקדמת בקצב הראוי ומעמידה בסכנה את היולדת ואת התינוק. אבל מהו בדיוק קצב ראוי להתקדמות של לידה נרתיקית? מתי אנחנו מחליטים שלידה נרתיקית לא מתקדמת כמו שצריך וחובה עלינו לעבור לניתוח קיסרי? אלו שאלות שאין עליהן תשובה אובייקטיבית ומוחלטת. רופא אחד יאמר שצריך לנתח אחרי שעתיים שהלידה הנרתיקית לא מתקדמת ורופא אחר יאמר שלוש שעות. ההערכות האלה תלויות במגוון גורמים, החל מבריאותה וההיסטוריה הרפואית של היולדת, דרך הניסיון המקצועי שיש או אין לרופא בהתמודדות עם לידות מסובכות וכלה בתרבות הארגונית המקובלת בבית החולים שבו מדובר. יש מחקר שהראה שאם מאריכים את פרק הזמן שבו מאפשרים ללידה הנרתיקית להתעכב בשעה שלמה נוספת לפני שרצים לניתוח הקיסרי, שיעור הניתוחים הקיסריים יורד בחצי ללא כל שינוי בשיעורי התמותה של היולדות או העוברים. רן לוי 44:48 יכול להיות שאתם שואלים את עצמכם, 'נו אז מה? מה אכפת לנו אם יותר נשים בוחרות ללדת בניתוח קיסרי גם אם הן לא חייבות?'. אז נכון, יש קצת יותר סיכון לסיבוכים, אבל ההבדל בין הסיכון בלידה רגילה לקיסרית הוא די זניח וחוץ מזה זו באמת זכותה של אישה להחליט על גופה שלה במיוחד אם היא מודעת לכל הסיכונים וקיבלה מהרופאים את כל המידע הנחוץ לה. והאמת זו דעה לגיטימית לחלוטין. אני גם חושד שזו חלק מהסיבה שרופאים רבים לא ממש מתווכחים יותר מדי עם נשים שמבקשות ללדת בניתוח קיסרי אלקטיבי. אבל זה לא סוף הסיפור, מכיוון שבוויכוח סביב הניתוחים הקיסריים האלקטיביים מעורבים עוד שני צדדים שבדרך כלל קולם לא ממש נשמע בוויכוח הזה. הראשון הם התינוקות עצמם. רן לוי 45:49 נכון להיום לא ברור לגמרי אם לניתוח הקיסרי יש השפעה שלילית כלשהי על התינוק ביחס ללידה נרתיקית. ישנן עדויות מסוימות לכך שתינוקות שנולדו בניתוח קיסרי עלולים לפתח בבגרותם בעיות במערכת העיכול או בעיות במערכת החיסון. אם כי דוקטור קידר מאמין שניסיון מצטבר של עשרות שנים מוכיח שהניתוח הזה בטוח לגמרי עבור הילודים. ד"ר ראובן קידר 46:16 בעיקרון לא צריכה להיות השפעה על ההתפתחות בהמשך. יש המון תיאוריות ומחקרים שאמרו שילדים שנולדו בניתוחים קיסריים חשופים יותר למחלות כאלו ואחרות בגיל ילדות. כשאתה רואה סדרות גדולות יותר כנראה שזה לא מדויק. אחת התיאוריות הייתה שהמעבר בתעלת הלידה חושף את היילוד לאורגניזמים שיש בתוך תעלת הלידה וזה בונה לו מערכת חיסונית טובה יותר. היו ניסיונות בעולם לקחת קצת, נקרא לזה הפרשות נרתיקיות ולמרוח בהם ילודים שנולדו בלידה קיסרית כדי לדמות כאילו שהם עברו בתעלת הלידה אבל זה לא שינה שום דבר בתוצאות קצרות הטווח וארוכות הטווח. כך שלטווח ה... יש קצת יותר סיבוכים נשימתיים לילודים שנולדים בקיסריים אפילו במועד, והמעבר בתעלת הלידה כן מוריד סיבוכים נשימתיים, כנראה הסחיטה הזו של הריאות עושה משהו טוב לילודים. פרט לזה לא צריך להיות... יש לנו כבר דורות של ילדים, אני חושב מיליונים, עשרות מיליונים שנולדו בקיסרי ותוחלת החיים שלהם לא שונה מאלו שנולדו בלידות רגילות, אין להם יותר תחלואה ארוכת טווח, לכן אני לא חושב שצריך להיות הבדל. רן לוי 47:28 אין ספק שדוקטור קידר יודע על מה הוא מדבר, אבל חשוב גם לזכור שאנחנו עדיין רחוקים מלהבין את גוף האדם בצורה מושלמת. למשל רק ב-20 השנים האחרונות פחות או יותר גילינו שהתפתחות הגוף מושפעת לא רק מהגנים שקיבלנו מההורים שלנו אלא גם מהאפיגנטיקה, סדרה של הוראות נוספות 'במרכאות' שאנחנו מקבלים מהאם בזמן ההיריון ואולי גם בזמן הלידה שלעיתים יש להן השפעה מהותית עלינו. האם העובדה שהתינוק נולד בניתוח קיסרי מונעת ממנו להיחשף לשינויים אפיגנטיים מהותיים? או ההפך, אולי הלידה הקיסרית גורמת לשינויים אפיגנטיים שאנחנו לא ממש מבינים? המחקר בתחום הזה נמצא ממש בראשיתו. רן לוי 48:19 הצד הנוסף השני בוויכוח הזה הוא אני, אתם, כולנו, האנושות. למה אני מתכוון? ובכן בואו ניקח צעד אחד אחורה ונדבר על אבולוציה וברירה טבעית. לכל אורך ההיסטוריה האנושית בני האדם היו נתונים בצבת של שני גורמים שמשפיעים על תהליך הלידה אבל כל אחד בכיוון אחר. הגורם הראשון הוא העובדה שלבני האדם יש מוח גדול מאוד וכתוצאה מכך לתינוקות אנושיים יש ראש גדול יותר ביחס לקופי אדם אחרים למשל. ככל שהראש של העובר גדול יותר כך המוח שלו יכול להיות גדול יותר וככל שהמוח גדול יותר כך גדל גם הסיכוי שהתינוק ישרוד ויוכל להעמיד צאצאים חדשים. במילים אחרות, ראש גדול לתינוק הוא יתרון מבחינה אבולוציונית. רן לוי 49:14 אבל מצד שני לבני האדם יש עוד תכונה חשובה שמבדילה אותנו משאר בעלי החיים, היכולת שלנו ללכת על שתי רגליים. גם הליכה זקופה היא יתרון אבולוציוני אדיר, היא משחררת את הידיים שלנו לעשות דברים אחרים כמו למשל להחזיק כלים. כדי ללכת ולרוץ על שתי רגליים האגן צריך להיות צר יחסית, או במילים אחרות לאישה עם אגן צר יש גם כן יתרון מבחינה אבולוציונית. אז הנה לפניכם הבעיה. יש לנו כוח אבולוציוני שדוחף לכיוון של תינוקות בעלי ראש גדול ומצד שני כוח אבולוציוני מנוגד שדוחף את הנשים להיות בעלות אגן צר. רן לוי 50:00 במרוצת האבולוציה האנושית אם כן נוצר שיווי משקל עדין מאוד בין שני הכוחות האלה. אם לתינוק יש ראש קצת גדול מדי או שלאישה יש אגן קצת צר מדי התינוק לא יעבור בתעלת הלידה, הלידה תסתבך ושניהם, גם התינוק וגם האישה ימותו. שיווי המשקל העדין הזה, מסביר דוקטור קידר, הוא הגורם העיקרי לכך שלידה אצל בני האדם היא עניין מסובך ומסוכן הרבה יותר מאשר אצל רוב בעלי החיים האחרים. ד"ר ראובן קידר 50:35 לידות שלא מתקדמות זה דבר מאוד ייחודי לבני אדם ולחיות בית מסוימות. בטבע למשל כמעט ולא נראה חיות שלא מצליחות ללדת, שהלידה נתקעת. בבני אדם זה קורה כי יחסית הגודל של העובר, של ראש העובר והאגן הנשי מאוד מאוד דומים והעובר צריך לעבור תהליך של התברגות מאוד מאוד נקרא לזה מתוזמן ומדויק כדי לעבור. ולפעמים גם עובר במשקל תקין לא מצליח לעבור בתעלת הלידה. אם נסתכל על המקבילה לנו הכי קרובה, קופי האדם, גודל של העובר ביחס לאגן של קוף האדם הוא מאוד מאוד קטן והעובר בעצם נופל לתוך תעלת הלידה. אצלנו הוא צריך להידחף פנימה ולעבור ולעשות סיבוב מיוחד עם מנורות מיוחדות כדי לעבור. לפעמים זה לא קורה. ובאמת הקיסריים אפשרו לנו להתגבר על המכשול הזה. כלומר אם בעבר נשים שהלידה שלהם לא התקדמה היו מתות, הם והילדים היו מתים בלידה, גם זה היה קורה גם בלי קשר לקיסריים, היום בעצם אנחנו מצליחים לייצר מצב שגם האימהות וגם הילדים נשארים בחיים. רן לוי 51:42 והמשפט האחרון של דוקטור קידר מביא אותנו אל נקודה מעניינת מאוד. נשים בעלות אגן צר ותינוקות בעלי ראש גדול מדי שעד לפני לא הרבה שנים היו מתים בלידה ולכן לא מעבירים את הגנים שלהם אל הדור הבא, מצליחים בזכות הניתוחים הקיסריים לשרוד. במילים אחרות סכין המנתחים לא רק חותכת את הרחם אלא היא גם מבטלת במחי יד את השפעתם של שני כוחות מהותיים שעיצבו במשך מיליוני שנים את האבולוציה האנושית ומשחררת את האנושות מהריצותה של הברירה הטבעית העיוורת. היום אנחנו הם אלה שמעצבים ושולטים באבולוציה האנושית, לפחות בהקשר המצומצם של גודל הראש ורוחב האגן. רן לוי 52:31 וכבר היום בסך הכל 100 שנה לאחר שניתוחים קיסריים הפכו לבטוחים ושגרתיים, אפשר לראות את ניצני השינוי הזה. במחקר שנערך לפני מספר שנים החוקרים בחנו כמה עשרות אלפי לידות והגיעו למסקנה ששיעור המקרים שבהם התינוק לא היה מסוגל לעבור בתעלת הלידה עלה בעשורים האחרונים ב-10 עד 20 אחוזים ביחס לתקופות קדומות יותר. נכון יש עוד גורמים שיכולים להביא לגידול כזה, למשל עלייה בשיעורי ההשמנה אצל נשים שהיא גורם מוכח לסיבוכים בלידה או תזונה טובה יותר שגורמת לכך שתינוקות בימינו נולדים גדולים יותר מאי פעם. אבל החוקרים שהתחשבו בגורמים האלה באנליזות שלהם טוענים שהגורמים האלה לא יכולים להסביר את הקפיצה הגדולה בשיעור הלידות שמסתבכות. וזה אומר שיכול מאוד להיות שיותר ויותר גנים שגורמים לראשים גדולים ואגן צר מסתננים 'במרכאות' למאגר הרחב שנקרא הגנום האנושי. רן לוי 53:45 שוב צריך לשים את המחקר הזה בפרופורציה. התוצאות המדוברות הן לא מוחלטות ויש מי שטוענים שהמחקר הזה לא הצליח להוכיח קשר מספיק חזק בין ניתוחים קיסריים והכיוון החדש לכאורה של התפתחות אבולוציונית אצל בני האדם. אבל אם תוצאות המחקר הזה אכן תקפות, מה עשויות להיות ההשלכות של התפתחות אבולוציונית חדשה שכזו? ובכן אף אחד לא יודע וזו בדיוק הבעיה. רן לוי 54:18 מצד אחד לא סביר להניח שבשלב כלשהו בעתיד הרחוק נגיע למצב שבו בני אדם כבר לא יכולים בכלל להיוולד בלידה טבעית. יש עוד גורמים שמגבילים את גודל המוח שלנו כמו למשל דרישות האנרגיה העצומות של האיבר המיוחד הזה. אבל מצד שני זו בהחלט לא תהיה הפעם הראשונה שבה היכולת שלנו להשתמש בטכנולוגיה משנה את מי שאנחנו. למשל בישול הוא משהו שבני אדם עושים לפחות 250 אלף שנה ויש חוקרים שטוענים שאפילו יותר ממיליון וחצי שנה. עובדה ידועה היא שבישול מאפשר לנו לנצל את האנרגיה האגורה במזון בצורה הרבה יותר יעילה. עד כמה יעילה? ובכן מחקר שבחן כמה אלפי נשים גרמניות שבחרו לאכול אך ורק מזון לא מבושל העלה שמאזן האנרגיה בגופן התדרדר במידה כזו עד שלפחות מחצית מהן הפסיקו לקבל מחזור. או במילים אחרות די ברור שאנחנו בני האדם כבר לא יכולים לשרוד בלי לבשל את האוכל שלנו. רן לוי 55:30 למעשה אין אף תרבות אנושית מוכרת עתיקה או מודרנית שאין בה בישול של מזון. בנוסף עדויות ארכיאולוגיות מראות בבירור שלכל אורך ההיסטוריה האנושית השיניים שלנו הלכו ונעשו קטנות יותר בעוד שהמוח שלנו הלך ונעשה גדול יותר. שינויים שככל הנראה קשורים ליתרונות שבאכילת בשר מבושל. אנחנו לא יכולים לצפות אילו השפעות תהיינה לניתוח הקיסרי על האנטומיה האנושית בעוד אלפי דורות, אבל הדוגמה של הבישול מלמדת אותנו שההשפעות האלה עלולות להיות משמעותיות מאוד. רן לוי 56:09 ההבדל העקרוני היחיד בין ההשפעה של הבישול על האבולוציה שלנו וההשפעה של הניתוח הקיסרי הוא שהפעם אנחנו מודעים להשפעה הזו ולפחות באופן תיאורטי יש לנו עדיין את האפשרות להחליט אם אנחנו מעוניינים בשינוי הזה או לא. אין כמעט ספק שהדורות הבאים יעמדו בפני דילמה לא קלה. האם להגביל את שיעור הלידות בניתוחים קיסריים באופן דרמטי? דבר שללא ספק יחייב גם הפקעה מסוימת של זכותה של האישה להחליט על גופה, או לתת לקדמה האנושית לעשות את שלה גם אם אנחנו לא ממש בטוחים איזה השפעה תהיה לעלייה בשכיחות של הניתוחים הקיסריים על עתידה של האנושות. פרופ' האנה גרייס דאלן 56:56 התערבות באופן שבו בני האדם מביאים ילדים לעולם היא כמו לזרוק אבן לאגם. הגלים שנוצרים מהפגיעה הזו הולכים ומתפשטים ברחבי האגם ואין לך מושג להיכן הם יגיעו אבל אתה יכול להיות בטוח שתהיה לזה איזושהי השפעה באיזשהו חוף מרוחק. רק בשנים האחרונות התחלנו להביט מעבר לאבן הנזרקת אל אותם חופים רחוקים ומה שאנחנו רואים שם הוא מאוד מאוד מפחיד. רן לוי 57:43 אבל בינתיים עם כל הכבוד לדורות הבאים, כאן בחדר יש רק נציגה אחת של הדור הבא שמעניינת את כולם. דוקטור מורן פז מבצע את החתך האופקי בחלקו התחתון של הרחם ומייד נגלה לעינינו ראש קטן וחמוד. ד"ר מורן פז 58:02 חזק חזק חזק. תדחפי לי בבקשה. קצת לחץ. אין בלונד. לא נורא. קצת לוחצים על הבטן. שלום! בוקר טוב! שלום! אוי איזה מאמי! מזל טוב! עם שפתון. נראה לי שצדקו, זה ממש ילדה. אה, זה כן בלונד? כן, קצת בהיר. היי, בוא נמריץ אותה קצת. שלום! שלום לך! בוא נראה אותה. נוריד קצת את הווילון. תראו מי נולדה. הנה מי נולדה. מחור, טלפון, אלירן אלירן. אפשר אפשר, פיתום בבקשה, הרבה יותר טוב, מעולה. היא ממש טובה. אוי איזה בובה. נכון, חמודה חמודה חמודה. תשמעו, אם אתם לא רוצים אני לוקח, היא חמודה לאללה. רן לוי 59:02 האחות לוקחת את התינוקת בזרועותיה, מבצעת בה מספר בדיקות ראשוניות ואז ממהרת להניח אותה בחיקה של אילנית. מילא ההורים הנרגשים, מילא שאני מתרגש כאילו לא נכחתי כבר בשלוש לידות קודמות, אפילו הצוות הרפואי נרגש בבירור למרות שאני בטוח שכל אחד מהם ראה את הרגע הזה חוזר על עצמו לפחות כמה אלפי פעמים בעבר. כנראה שיש דברים שפשוט אי אפשר להתרגל אליהם. אלירן 59:33 איזה תות, איזה לשון קטנה, היא נראית כמו תוכי. אילנית 59:36 באמת? מה אתה אומר רונה? אלירן 59:38 כן, רונה, יש מצב רונה. אילנית 59:41 שלום רונה. אלירן 59:43 אויש חיים שלי מאמא. אוי איזה מאמא, איזה פרצוף מקווצ'ץ'. תצלם אותנו. ד"ר מורן פז 59:52 טוב, אני ואתה נציל את העולם, זה מה שיוצא מהשיר הזה, כן. נשאיר אתכם לבד? אילנית 59:58 תודה. דליה (אחות) 60:12 עוד מעט אנחנו נצא ביחד ממש לכאן לחדר התאוששות, נשקול אותה, תוכלי לעשות סקין-טו-סקין עד שאת... נסיים איתך, נעביר אותך למיטה להתאוששות וזהו, תוכלו להיות ביחד. בסדר? אילנית 60:25 תודה רבה. אלירן 60:27 מתוקה, איזה מאמי, איזה חיים. רן לוי 60:31 המונח שבו השתמשה האחות דלית, 'סקין-טו-סקין' (Skin to skin), עור לעור, הוא עוד שכלול שנוסף לניתוחים הקיסריים בשנים האחרונות. הניסיון לימד את הרופאים שמגע ישיר בין האם ותינוקה מייד בדקות הראשונות שלאחר הלידה תורם מאוד להפרשה של האוקסיטוצין, הורמון האהבה, שתורם ליצירת קשר עמוק בין האם והילד, מסייע להנקה, מוריד את הסיכון לדיכאון שלאחר לידה וגורם לתינוקות להיות רגועים יותר. ד"ר מורן פז 61:02 בעבר, שנים אחורה, אישה הייתה עוברת ניתוח קיסרי, הייתה רואה את התינוק עובר לפעמים שמונה שעות, לפעמים 12 שעות, לפעמים יום לאחר מכן יש גיחוך לתינוקות תקופה שהיא יחסית מאוד ממושכת וזה דבר שהוא מקשה. זאת אומרת אתה עובר ניתוח, כאילו אתה עובר ניתוח, את אמא וזהו וכאילו אוקיי אבל איפה התינוק שלי? זאת אומרת זה... אז בקטע הזה חל שיפור מהותי. רן לוי 61:26 בינתיים בעוד אילנית ואלירן מלטפים ומחבקים את רונה הקטנה, אני רואה מעבר לווילון את דוקטור פז שולף משהו די גדול מתוך בטנה של אילנית. זה הרחם? ד"ר מורן פז 61:38 כן. אנחנו מוודאים שאין שאריות שליה בפנים, מנקים... יש לך רחם מאוד מעניין. כן? הוא נראה קצת מהווריאנט של דו-קרני. לא ממש בצורה של לב קשה. ד"ר ראובן קידר 61:54 יש לו צורה של לב קשה. דוקטור פז ראה את זה בהתחלה, הוא צדק. רן לוי 61:58 דוקטור פז מניח את הרחם על הבטן ובסבלנות ובמיומנות תופר את החתך הרחב. כשהוא מסיים הוא מחזיר את הרחם אל תוך חלל הבטן וניגש למלאכת הסגירה של כל החתכים שעשה. אבל עכשיו בסדר הפוך. מיכל (אחות) 62:14 טוב, בוא נתפוס את הסקאר הזה, דליה ספירה אחרונה. דייקנים אוהבים את זה. תסתכלי. מאה אחוז. בסדר. מחטים 1, 2, 3, 4, 5 מחטים, שני להבים. ספירה שלישית תקינה. ד"ר מורן פז 62:29 תודה רבה. אילנית הכל טוב. הספירות זה חלק פורמלי בתהליך, לוודא שלא השארנו שום ציוד בתוך המקומות הלא נכונים. רן לוי 62:42 סופרים כמה פעמים אני מבין. ד"ר מורן פז 62:43 סופרים כמה פעמים. בכל סגירה של שכבה סופרים עוד פעם כדי לוודא שלא השארנו בשום שכבה לא כלים ולא מרפדים ולא מחטים. אפשר את המיטה למעלה להעלות? קצת, קצת... בסדר. תחזיר אותה אחורה, נכון? יש. עכשיו אנחנו בשכבה האחרונה. רן לוי 63:02 החיוך על פניה של אילנית מעיד יותר מאלף מילים על המתח שבו הייתה שרויה קודם לכן וכמה הוקלה כעת. אילנית 63:12 תראה יש מתח מאוד גדול לפני כי זה ניתוח, לא עשיתי אף פעם ואני לא יודעת איך זה. אבל הצוות היה פה מדהים. מדהים מדהים מדהים מדהים ומקצועי ואנושי ואין מילים להגיד. ואחרי, אתה יודע זה כבר כאילו אתה רוצה להיות אחרי, אתה לא יודע איך זה, אתה לא יודע איך זה ו... רן לוי 63:37 ראיתי שירדו לך דמעות כשראית את רונה פעם ראשונה. אילנית 63:41 מאוד. מה זה מרגש תשמע, אתה מחכה לה. אני גם סתם ברמה של הסיפור האישי, אני גרושה, אלירן הוא הבן זוג השני שלי ולקח הרבה זמן לבטוח ולקח הרבה זמן להיות בזוגיות וזה ניצחון קטן להצליח. רן לוי 64:06 הניתוח הקיסרי הגיע לסיומו. הצוות הרפואי לא עוצר לנוח והם כבר מסדרים את חדר הניתוח ומכינים אותו לניתוח הבא. אילנית נלקחת לחדר התאוששות ואלירן מקבל את רונה הקטנה לידיו. אני עוקב אחריהם לחדר צדדי ומוצא את אלירן יושב בכורסה נוחה, מערסל בזרועותיו את רונה שעתופה בבדים חמים מכף רגל ועד ראש. אני נזרק בבת אחת 16 וחצי שנים לאחור, אל הרגע שבו ישבתי אני, אולי על אותה כורסה בדיוק והחזקתי בדיוק באותו האופן את נוגה בתי הבכורה שנולדה דקות ספורות קודם לכן. אני יודע בדיוק אילו רגשות עוברים לאלירן בראש ברגע זה. ההתרגשות, ההבנה שמהרגע הזה החיים שלך לעולם לא יהיו אותו הדבר, ואהבה. אהבה כמו שלא האמנתי שאפשר לאהוב. רן לוי 65:16 הנה אבא מאושר. הכי מאושר בעולם. איזה תינוקת מהממת. איך התחושה הזו של להסתכל עליה ככה להחזיק אותה? אלירן 65:26 מדהים, מדהים, מדהים. משהו שלא חושב שהרגשתי בחיים שלי. אין הרבה רגעים כאלה. חבל על הזמן, חבל על הזמן. רן לוי 66:07 זהו, עד כאן. יש לי לא מעט אנשים להודות להם על החוויה המיוחדת הזאת. לאלי דדון דובר בית החולים כרמל, וללימור רייך שעזרה לי ליצור את הקשר הראשוני עם בית החולים. לדוקטור ראובן קידר מנהל מחלקת היולדות ולדוקטור מורן פז שענו בסבלנות ראויה לציון על כל השאלות המציקות שלי. למיכל ודליה האחיות ולסאשה הרופאה המרדימה. תודה גם לדוקטור אריאל זילברליכט שהציע לי את הרעיון לפרק הזה לפני כמעט 10 שנים, הוכחה שגם אם לוקח לי המון זמן אני באמת לוקח את ההצעות שלכם ברצינות. וכמובן תודה ענקית לאילנית ואלירן שהסכימו לשתף אותי ואתכם באחד הרגעים החשובים והמיוחדים ביותר בחייהם. אני מקווה שהפרק הזה יהיה עבורכם מזכרת נפלאה מהרגע הזה. ואחרונה חביבה לרונה הקטנה שזכתה בשני הורים מקסימים ואוהבים. שיהיו לך חיים נפלאים, מלאי אהבה ואושר. מיד נמשיך לעדכונים מה נעשה ברשת שלנו ועוד, אבל ראשית כתמיד חסות קצרה. רן לוי 67:23 מה חדש ברשת עושים היסטוריה? בעושים פסיכולוגיה דוקטור מעיין בוימן משיטה לוקחת אותנו אל העולם המשונה של ההיפנוזה בצמד פרקים שבוחנים מהי היפנוזה, מי ניתן להפנוט בקלות ומי לא, ומה עלה בגורלה של נערה ישראלית צעירה שבשנות ה-70 עברה היפנוזה ולא הצליחה להתעורר ממנה. בעושים טכנולוגיה דוקטור יובל דרור עונה על שאלה ששאלו אותו לא מעט מאזינים לאורך השנים: תגיד מה הבעיה שלך עם אפל? במוצרי של אפל משתמשים מיליארדי בני אדם בכל רחבי העולם, אבל יובל לא מוכן לקנות אף אחד מהמוצרים האלה. אבל למה יובל? מה הבעיה שלך עם אפל? ביוצאים בשאלה, הפודקאסט של עמותת הלל, העיתונאי אטילה שומפלבי מארח את יוכבד אוחיון בת להורים חרשים על האכזבה שלה מהחברה החרדית בה גדלה וכיצד הפכה שפת הסימנים לגשר שלה בין העולם החרדי והחילוני. בעושים חשבון עדיין אני על כישלון המיקרו אשראי. רעיון המיקרו אשראי זיכה את הוגיו בפרס נובל אבל בשטח הוא לא עזר לעניים להקים עסקים ולהיחלץ מהעוני. פרופסור עומר מואב ושירה הדס נקר עוסקים בתקווה לצמצום העוני העולמי. הפרק הזה אני חייב לציין מעניין אותי במיוחד מכיוון שעסקתי ברעיון של מיקרו אשראי באחד הפרקים הקודמים של עושים היסטוריה לפני 6 או 7 שנים. ואחרונה חביבה עושים תוכנה עם בועז לביא, הכל על Onboarding. מזל טוב, עברתם את הראיונות והתרגילים והתקבלתם לעבודה. איך יראה היום הראשון שלכם במשרד? מה חשוב שיהיה בו? רינה ארכשטיין מנהלת ו-Tech Lead ב-Google Cloud מכירה את התהליך הרגיש הזה של Onboarding משני צדדיו. כל הפודקאסטים שלנו זמינים באתר שלנו osimhistoria.com, באפליקציית עושים היסטוריה באנדרואיד ובכל אפליקציות הפודקאסטים באשר הן. אם אתם אוהבים את עושים היסטוריה ומעוניינים לתמוך בה אנא עזרו לנו להביא מפרסמים ונותני חסות. ואם הארגון שלכם שוקל להשיק פודקאסט משל עצמו, ספרו למנהלים שלכם עלינו ועל שירותי הפקת הפודקאסטים שאנחנו מספקים. נכון להיום יצרנו לפחות 40 או 50 פודקאסטים בעברית ובאנגלית עבור מיטב החברות והארגונים במשק. Wix, CheckPoint, יד ושם, Salesforce, חברת חשמל, אוניברסיטת חיפה, מכבי אש והרשימה עוד ארוכה. לא פחות חשוב יש לנו קבלות על ההצלחה. הפודקאסט שאנחנו מפיקים עבור חברת אבטחת המידע Cybereason למשל נמצא באופן כמעט קבוע ברשימת 20 הפודקאסטים הטכנולוגיים המצליחים ביותר בארצות הברית ב-iTunes. יש הרבה אנשים שיודעים לעשות פודקאסטים אתם יודעים, אבל לא הרבה יודעים לעשות פודקאסטים מצליחים. דברו איתי ran@ranlevi.com. כמו כן שלושת ספריי זמינים לרכישה באתר ואתם יכולים להזמין אותי גם להרצאות אצלכם בארגון ובחוג בית. עושים היסטוריה הם דור שפיר, הדס דרוקר ושלי נוי בעריכה ובהפקה, ואיתם גם יותם להב שבשבוע שעבר נישא לבחירת ליבו. מזל טוב ענקי ליותם ממני ומכל הצוות ואנחנו מחכים לראות איזה תינוק קטן באולפן, אבל בלי לחץ כן? מיכל איברטובסקי מנהלת את סיפור משפחתי, אפי פריגר במכירות, אביב שם טוב מנהל ההפקה, דני טימור המנהל העסקי ואני רן לוי כותב ומגיש. ד"ש חם לישראל העוזרי. נשתמע בפרק הבא. להתראות.
        ]]></content:encoded>
    </item>
    
    <item>
        <title>[עושים היסטוריה] 378: זיגמונד פרויד והפסיכואנליזה (ש.ח.)</title>
        <link>https://mat-mo.github.io/podtext/episodes/vshym-hystvryh/vshym-hystvryh-378-zygmvnd-prvyd-vhpsykvnlyzh-sh-kh.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-378-zygmvnd-prvyd-vhpsykvnlyzh-sh-kh.html</guid>
        <pubDate>17 ביולי 2022</pubDate>
        <description>Transcript for [עושים היסטוריה] 378: זיגמונד פרויד והפסיכואנליזה (ש.ח.) from עושים היסטוריה</description>
        <content:encoded><![CDATA[
            רן 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה, תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן 01:12 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן 02:30 שלום וברוכים הבאים לעושים היסטוריה. פרק 378: זיגמונד פרויד והפסיכואנליזה. שידור חוזר. עושים היסטוריה עם רן לוי. אנטון סוורוולד היה קצין בצבא גרמניה במלחמת העולם השנייה וחבר במפלגה הנאצית. הוא לא היה חייל קרבי, אבל התפקיד שמילא היה חשיבות רבה עבור הרייך השלישי. כחלק מהרדיפות האנטישמיות בימים שלפני הפתרון הסופי, טענו הנאצים שכל היהודים בעלי הממון צברו את הונם על גב העם הגרמני, ועל כן לגרמנים הזכות ואפילו החובה להקל את כספי היהודים לטובת המולדת ומאמץ המלחמה. קצינים ופקידים מונו לחקור משפחות יהודיות עשירות ולחשוף חשבונות בנק סודיים, ניירות ערך ואוצרות דומים. כשסיפחה גרמניה את אוסטריה בשנת 1938, החלו הנאצים להקל את נכסי היהודים גם שם, ואנטון סוורוולד הוצב בווינה. המשפחה שאת סודותיה הכלכליים היה אמור לחשוף הייתה משפחת פרויד. בתחילה היה סוורוולד כל מה שניתן לצפות מקצין נאצי. הוא נהג בבני המשפחה המפוחדים בקשיחות בלתי מתפשרת, שלפעמים גבלה בהתעמרות של ממש. לא נדרש לו זמן רב כדי לגלות שזיגמונד פרויד מחזיק מיליוני פרנקים בחשבונות בנק בשווייץ. לסוורוולד היה שוט משמעותי שאותו הוא יכול היה לנופף מעל הפסיכולוג. פרויד רצה להבריח משפחתו מאוסטריה לבריטניה, אבל הוא לא היה יכול לעזוב את המדינה ללא אישורו של הקצין הבודק. אבל אז התחולל דבר משונה. סוורוולד החל לשנות את גישתו כלפי פרויד ומשפחתו. הוא הפסיק להתעמר בהם ולאורך זמן אפילו החל לנהוג בהם בכבוד ובהתחשבות. השינוי המפתיע בהתנהגותו של הקצין הנאצי הגיע לשיאו כשחתם סוורוולד על אישור היציאה מאוסטריה, ופרויד ובני משפחתו עזבו לבריטניה מבלי שהכסף בחשבונות השווייצריים הוקל. כשנסתיימה המלחמה נעצר אנטון סוורוולד על ידי בעלות הברית והוא עמד למשפט בחשד לפשעי מלחמה. אבל עדים ממשפחת פרויד סיפרו על העזרה המפתיעה שהוא הגיש להם. בעדותו הסביר אנטון את הסיבה לשינוי שחל בו. כחלק מהמחקר שהוא ערך כדי לחשוף את חשבונות הבנק הסודיים, קרא הקצין הנאצי את ספריו של זיגמונד פרויד, ספרים שעסקו בפסיכואנליזה וחקרו את צפונותיה הכמוסים ביותר של הנפש האנושית. סוורוולד הנפעם החליט שיהיה זה פשע בלתי נתפס להזיק לגאון שכתב אותם. זאת ועוד, לפני המלחמה למד סוורוולד כימיה באוניברסיטת וינה תחת פרופסור יהודי בשם יוסף הרציג, שסוורוולד העריך מאוד. כשגילה שפרויד והרציג ידידים קרובים, גמלה בלב הקצין הנאצי ההחלטה. הוא אסף את כל המסמכים המעידים על קיומם של חשבונות הבנק והחביא אותם בכספת שבדירתו. הוא דיווח לממונים עליו שלפרויד אין ממון שאפשר להקל וחתם על אישור ההגירה. אנטון זוכּה במשפט ויצא לחופשי. סוורוולד לקח על עצמו סיכון לא מבוטל. אם היו הנאצים מגלים שהוא עזר ליהודי לגנוב, במירכאות, כסף שהיה שייך למולדת, קרוב לוודאי שהוא היה מואשם בבגידה. העובדה שהוא עשה זאת מתוך שכנוע עצמי בלבד, ולא כדי לקחת את הכסף לעצמו, מלמדת על עוצמתם האדירה של רעיונותיו של זיגמונד פרויד. גם כיום, למעלה מ-100 שנים לאחר שהגה אותם, הרעיונות האלה ממשיכים להדהד בשיח העכשווי. רן 07:31 זיגיסמונד פרויד נולד בשנת 1856 למשפחה יהודית באזור שהיה אז חלק מהאימפריה האוסטרו-הונגרית וכיום שייך לצ'כיה. אביו יעקב פרויד היה סוחר. אמו אמליה הייתה אשתו השלישית של יעקב וצעירה ממנו בכ-20 שנה. לזיגיסמונד, שמאוחר יותר שינה את שמו לזיגמונד, היו תשעה אחים ואחיות והמשפחה הייתה נתונה במאבק כלכלי מתמיד. אף על פי כן הוריו של זיגמונד זיהו את הפוטנציאל האינטלקטואלי הטמון בבנם ולא חסכו ממנו את החינוך הטוב ביותר שיכלו להרשות לעצמם. כשהיה פרויד כבן 4 עברה המשפחה לגור בווינה, העיר שבה הוא היה עתיד לבלות את מרבית חייו. בצעירותו הושפע פרויד מרעיונותיו של צ'ארלס דרווין ומספרו מוצא המינים שיצא לאור בערך 20 שנה קודם לכן. תיאוריית האבולוציה של דרווין הייתה מושתתת על הנחת יסוד שלפיה האדם אינו שונה באופן מהותי משאר היצורים בטבע. הוא אמנם מורכב ומתוחכם יותר, אבל הוא לא אלוהי או בלתי ניתן להבנה. פרויד דגל בגישה הזו וביקש לחקור את טבע האדם. במיוחד הוא היה סקרן בעניין המוח האנושי והמנגנונים הביולוגיים השולטים בו. בשנת 1873 החל פרויד ללמוד רפואה באוניברסיטת וינה והתמחה בנוירולוגיה. במסגרת לימודיו הכיר חוקר מבריק בשם ג'וזף ברוייר. ההיכרות הזו הייתה עתידה מאוחר יותר לשנות את חייו של פרויד מהקצה אל הקצה. כשהסיים את לימודיו קיווה פרויד למצוא עבודה כחוקר בתחום הנוירולוגיה, אבל מוצאו היהודי והעובדה שבלאו הכי לא היו הרבה משרות פנויות בתחום הזה הכריחו אותו להתפשר ולהצטרף לבית חולים מקומי כרופא מן המניין. פרויד לא אהב את התפקיד. למרות שהוא היה רופא בהכשרתו, פרויד ראה את עצמו יותר כמדען מאשר כרופא מטפל. התפנית בחיי פרויד התחוללה בשנת 1885 כשנסע לפריז להשתלם אצל נוירולוג בשם ז'אן שארקו. שארקו היה מפורסם ברחבי אירופה בזכות תגליות פורצות דרך בחקר המוח ובמערכת העצבים, וכן בשל היותו חלוץ בחקר ההיפנוזה. פרויד נכח בכמה הדגמות מרשימות של טכניקות היפנוטיות שערך שארקו, ואלו שכנעו אותו שלהיפנוזה יש פוטנציאל לאפשר הצצה אל המסתורין של המוח האנושי, הצצה שהייתה בלתי אפשרית בכל דרך אחרת שעמדה לרשות הנוירולוגים באותם הימים. כשחזר פרויד לווינה בשנת 1886 הוא החליט לעזוב את בית החולים. הוא הקים קליניקה פרטית לטיפול בבעיות מוח ועצבים והתמקד בטיפולי היפנוזה. רן 10:33 כזכור בזמן לימודיו באוניברסיטה הכיר פרויד את ג'וזף ברוייר, נוירולוג שעסק בין היתר בחקר מחלת נפש מסתורית אבל נפוצה מאוד בשם היסטריה. תסמיניה של ההיסטריה היו מגוונים בצורה יוצאת דופן. חלקם היו התנהגותיים, כמו עצבנות, רגזנות והתנהגות פרועה, וחלקם היו גופניים, החל מהעדר תיאבון ובעיות שינה ועד להתעלפויות ולהפרעות שרירים. המחלה תקפה בעיקר נשים ולכן כונתה לעתים היסטריה נשית. הנשים שסבלו ממנה היו ברוב המקרים בריאות בגופן והרופאים שיערו שהסיבה למחלה עשויה להיות בעיה נפשית כלשהי. בשנת 1880 פנתה אל ברוייר ברתה פפנהיים, בחורה בת 21 שסבלה ממקרה חמור במיוחד של היסטריה. תסמיניה של ברתה, או בשם הבדוי שנתן לה ברוייר אנה או, כללו בין היתר הזיות, שינויי מצב רוח פתאומיים, שיתוק חלקי בגפיים, שכחה זמנית, פזילה, שיעול וכאבי ראש איומים. מדי פעם הייתה אנה שוכחת כיצד לדבר בגרמנית, שפת אמה, ועוברת לדבר באנגלית או בצרפתית. ברוייר ואנה או נפגשו באופן כמעט יומיומי והיא סיפרה לו אודות משבר נפשי קשה שחוותה לא מזמן. אביה, שהיה דמות דומיננטית בחייה, חלה וגסס לאורך תקופה ארוכה, ואנה סעדה אותו. באחד המפגשים הבחין ברוייר בתופעה מעניינת. אחד התסמינים של אנה היה סירובה לשתות מים מכוס. את הנוזלים שהייתה צריכה יכלה לקבל רק מאכילת פירות עשירים במים, כמו מלון. במהלך השיחה ביניהם אנה סיפרה לו על אירוע טראומטי שגרם לה להתרחק מכוסות מים. זו הייתה שיחה רגשית וחשפנית, אך בסיומה היא הושיטה את ידה ולגמה מכוס שהייתה על השולחן. ברוייר הבין שייתכן והדיבור על הטראומה שחוותה שחרר אצל אנה מעצור נפשי כלשהו. הוא עודד אותה לשתף אותו במחשבותיה הפרטיות וברגשותיה הכמוסים ביותר, ולאט לאט ובהדרגה החלו שאר התסמינים המעיקים להיחלש ולהיעלם. תהליך ההחלמה של אנה או לא היה מושלם והיא אושפזה בבתי חולים פסיכיאטריים גם בימים שלאחר הטיפול, אבל מצבה השתפר באופן מובהק והיא המשיכה לנהל חיים נורמטיביים ואפילו הפכה ללוחמת למען זכויות הנשים בגרמניה. שניהם, החולה והרופא כאחד, היו נפעמים מהאפקטיביות של מה שאנה כינתה תרופת הדיבור. אבל מסיבה לא ידועה ברוייר החליט שלא לפרסם את פרטי המקרה במאמר רפואי רשמי. רן 13:34 כשחזר זיגמונד פרויד מפריז והקים את הקליניקה הפרטית שלו, הוא חידש את הקשר עם ג'וזף ברוייר וזה שיתף אותו בסיפורה של אנה או. פרויד זיהה את החדשנות שהייתה טמונה בהצלחתו של ברוייר. אמנם רופאים משוחחים עם המטופלים שלהם כל הזמן, אבל מטרתן של השיחות האלו היא לאפשר לרופא לברר מהו הטיפול הטוב ביותר לחולה. ברוייר לעומת זאת הדגים שלפחות במקרים מסוימים השיחה עצמה עשויה להיות טיפול יעיל. פרויד החליט לרדת לשורש העניין ולבחון עד כמה יעילה יכולה להיות תרופת הדיבור ובאילו מקרים. הוא וברוייר שיתפו פעולה במשך מספר שנים ומשיתוף פעולה זה צמחה הפסיכואנליזה. רן 14:29 כשאנחנו מדברים על פסיכואנליזה, התמונה שעולה לרובנו בראש היא זו של מטופל ששוכב על ספה ומאחוריו יושב פסיכולוג, מחזיק בידיו מחברת ועיפרון ומבקש בחיקוי גרוע של מבטא ייקי, ספר לי על אמא שלך. במילים אחרות פסיכואנליזה כשיטת טיפול, טכניקה פסיכולוגית. הפסיכואנליזה היא אכן שיטת טיפול, אבל גם ולא פחות חשוב תיאוריה שמנסה להסביר באופן רציונלי את פעולתו של המוח והאופן שבו אירועים שונים במהלך חייו של המטופל משפיעים על התנהגותו. רן 15:11 הנחת היסוד של הפסיכואנליזה היא שמוחנו או תודעתנו אינה מערכת אחת שלמה ומאוחדת, אלא מחולקת למה שניתן לדמות כשכבות של מודעות. השכבה העליונה היא המודע. אלו הן המחשבות, הרגשות והרעיונות שאנחנו מודעים אליהם, כמו שמחה, עצבות, אהבה וכדומה. השכבה השנייה היא התת מודע או הלא מודע. בשכבה הזו מסתתרים דחפים ורגשות בעלי עוצמה והשפעה לא פחותה מאלו שאנחנו מודעים אליהם, אבל הם חבויים מתחת לפני השטח וסמויים מהעין. לפני שאני ארחיב על מודל השכבות, חשוב להבהיר שתי נקודות מהותיות. הראשונה היא שמדובר במודל מופשט בלבד. המוח לא מחולק לשכבות של תודעה במובן הפיזיולוגי. אמנם אפשר לזהות בו חלקים שאחראים על פעילויות מוגדרות, כמו ראייה, שמיעה או זיכרון, אבל המוח מורכב מכדי שניתן יהיה להפריד אותו לחלוקות גסות כמו אלו. מצד שני החלוקה הגסה למודע ולא מודע מסייעת לנו לפשט את המורכבות הזו כדי שניתן יהיה להגיע למסקנות בעלות משמעות מעשית. הנקודה השנייה היא שפרויד לא חשש לשנות את דעותיו לאורך השנים. הוא תיקן, שינה ועדכן את הרעיונות האלה לא אחת. חלק מרעיונותיו הם תוצאה של תהליך מתמשך של תיקונים ורוויזיות ולא הברקות שצצו כתיאורים מושלמים של נפש האדם. מקובל לדמות את סידור השכבות של המודע והלא מודע לקרחון שרובו מסתתר מתחת למים. אבל בואו נודה על האמת. כמה מאיתנו בישראל ראו קרחון במו עיניהם? צימרים לעומת זאת יש לנו והרבה. מוחנו אם כן הוא כמו ג'קוזי. המודע הוא כמו שכבה דקה של קצף על פני השטח שמסתירה מתחתיה שכבה עבה ועמוקה יותר של מים. ההקבלה שעשיתי בין הנפש לג'קוזי הולמת במיוחד, מכיוון שעל פי המודל הפסיכואנליטי שכבת הלא מודע אינה סטטית ובלתי משתנית, כי אם דינמית, סוערת, היא עשירה בזרמים ובכוחות נפשיים כמו סילוני המים שמתחת לקצף. מקור הזרמים הוא בדחפים אנושיים אינסטינקטיביים שאין לנו שליטה עליהם, למשל הרצון לאכול או התשוקה המינית. הדחפים האלה והצורך המתמיד למצוא להם סיפוק הם חלק בלתי נפרד מהקיום האנושי ומשפיעים על כל פעולה ומחשבה שלנו, גם אם אנחנו איננו מודעים להם, כמו אדוות זעירות בשכבת הקצף של הג'קוזי שמסגירות את המערבולות שמתחתן. מבחינתו של פרויד לכל פעולה, מחשבה ורגש אנושי ולא השוליים ביותר יש סיבה, בין אם היא מודעת ובין אם לאו. פליטות פה, טעויות קריאה, שכחה זמנית של שמות ואפילו זמזום סתמי של מנגינה קשורים לטענתו לתהליכים נפשיים לא מודעים. באותו האופן גם לתוכן החלומות שאנחנו חולמים יש קשר ישיר ללא מודע שלנו. חלומות טען פרויד הם דרך המלך אל הלא מודע. הרצון החופשי הוא במקרה הטוב מושפע מאוד מתהליכים שאנחנו איננו מודעים אליהם כלל ובמקרה הגרוע אשליה גמורה. רן 18:52 הנדבך השלישי בתיאוריה של פרויד הוא זה שמוביל אל התופעות הנפשיות והגופניות שבאות לידי ביטוי בהיסטריה הנשית ובמחלות נפש אחרות. הנדבך הזה מכונה המודל הטופוגרפי והוא מפריד את האישיות לשלושה חלקים מוגדרים. ה-סתמי, Id בלעז, ה-אני, Ego, וה-אני העליון, Super-ego. הסתמי הוא החלק שממנו מגיעים כל אותם דחפים אינסטינקטיביים כמו רעב, מין ואלימות. האני העליון הוא המצפון שלנו. החלק באישיות שלנו שדורש מאיתנו לעמוד בסטנדרטים אידיאליים כלשהם שהושתו עלינו בגיל צעיר על ידי הורינו, מחנכינו ואנחנו מפנימים אותם כחלק מתהליך ההתבגרות. אם לא נעמוד בסטנדרטים האלה אנחנו נחוש רגשות אשם או נחיתות. הסתמי והאני העליון נמצאים בקונפליקט תמידי. הסתמי מנסה לגרום לנו להתנהג באופן שיביא סיפוק מיידי לדחפים החייתיים, והאני העליון מתנגד לו. אם להמשיך את האנלוגיה לג'קוזי, אז הסתמי הוא המתרחץ שכל הזמן מנסה לערבב ולערבל את המים, והאני העליון הוא המתרחץ שמנסה למנוע ממנו להשפריץ החוצה וללכלך את כל הצימר. להתנגדות הזו חלק חיוני ביכולתנו לחיות בחברה מתורבתת, שהרי אם לא נשלוט בדחפים שלנו לא נצליח להסתדר עם בני אדם אחרים בסביבתנו. החלק השלישי בפאזל הוא האני, המנגנון ששואף לפשר בין שני הניצים. האני הוא החלק באישיות שמודע למציאות שסביבו ומנסה למצוא לקונפליקט הפנימי פתרון שיאפשר סיפוק הולם לדחפים הפנימיים מחד ויעמוד בדרישות החברה והאידיאלים האישיים מאידך. יש מגוון גדול של פתרונות אפשריים שעומדים בפני האני בבואו לפתור את הקונפליקט הפנימי שבתוכנו. הוא יכול למשל להחליט לתת דרור ליצרים ולדחפים הפנימיים ולהסתכן בתגובה לא נעימה מצד החברה. או שהוא יכול למשל לתעל את הדחפים לאפיקים שנחשבים מועילים, לדוגמה יצירת אמנות, עבודה קשה או השקעה בתחביבים. פתרון אפשרי נוסף הוא זה שמכונה הדחקה. האני דוחף במירכאות את הסתמי משכבת המודעות ולא נותן לדחפים ולמחשבות הפרועות להגיע אל פני השטח. באופן זה אנחנו כלל איננו מודעים לכך שהם קיימים בתוכנו. ההדחקה היא באופן עקרוני מנגנון חיובי ומועיל. עצם העובדה שאנחנו לא מודעים לדחפים ולקונפליקט הפנימי שנוצר בעקבותיהם נמנע מאיתנו הסבל הנפשי שהיה נובע מהמאבק התמידי בהם, מאבק שבוודאי מוכר היטב לכל מי שעושה דיאטה למשל. רן 21:59 אבל הדחקה היא לא פתרון קסם. פרויד היה מעורה מאוד במדע של תקופתו והושפע מרעיונותיו של הפיזיקאי הרמן פון הלמהולץ בעניין מה שקרוי כיום חוק שימור האנרגיה. אנרגיה גרס הלמהולץ אינה נוצרת או נעלמת, אלא רק משנה את צורתה. למשל האנרגיה הכימית שבעץ מומרת לאנרגיית חום במדורה בוערת. הלמהולץ שהיה בעצמו רופא האמין שגם גוף האדם הוא מערכת פיזיקאלית שמצייתת לעיקרון שימור האנרגיה. פרויד לקח את הרעיון הזה צעד אחד קדימה ויישם אותו גם על מה שהוא כינה אנרגיה נפשית. האנרגיה שבבסיס הדחפים והמאווים שלנו אינה נעלמת כשמדחיקים אותם. היא ממשיכה לרחוש ולבעבע מתחת לפני השטח ולנסות ללא הרף לפרוץ אל התודעה בצורות ובדרכים אחרות. רובנו חווים את הפריצות הזעירות האלה באקראי בחיי היום יום, כמו למשל במקרים של פליטת פה פרוידיאנית. משפט או מילה שנאמרים בלי כוונה ומעידים על מחשבות סוטות, זאת אומרת סמויות. הבעיה נוצרת כשהלחץ הנפשי כתוצאה מהקונפליקט בין הסתמי והאני העליון הוא כה גדול, עד שהוא פורץ אל התודעה בדרכים הרבה פחות נעימות. פרויד שיער שהתסמינים הנפשיים והגופניים של ההיסטריה הנשית, מפוביות ודיכאון ועד שיתוק שרירים וקשיי נשימה, הם תוצאה של לחצים נפשיים לא מודעים שעוברים המרה ובאים לידי ביטוי בדרכים עקיפות. רן 23:47 קל למצוא את ההיגיון שבשאירותיו של פרויד כשבוחנים את מצבם של הנשים האירופיות בימיו. הנשים היו נתונות תחת לחץ חברתי כבד מאוד. אסור היה להן ללמוד, לפתח קריירה או להגשים את עצמן בכל דרך שאינה קשורה למשפחה ולגידול ילדים. לחצים גדולים במיוחד הופעלו עליהן בכל מה שקשור למין. באירופה של העידן הוויקטוריאני השמרני נשים היו אמורות להיות צנועות וחסודות. מין היה כלי לצורך רבייה ולא פעילות שנעשית לשם הנאה. הרופאים ידעו שאחת הדרכים הבדוקות לשפר את מצבן של החולות בהיסטריה נשית היא להביא אותן לאורגזמה. למעשה הוויברטור הומצא בשלהי המאה ה-19 כמכשיר רפואי לכל דבר שבא לסייע לרופאים להביא את המטופלות שלהם להרפיה במהירות וביעילות. לאור השמרנות שהייתה מקובלת באירופה באותם הימים דיבורים על דחפים מיניים נחשבו לשערורייתיים ובלתי מקובלים ורעיונותיו של פרויד לא התקבלו על ידי הממסד המדעי. אם מישהו מעמיתיו של פרויד הזכיר אותם זה היה רק כדי לבקר אותם ולהראות עד כמה הם הזויים ומטופשים. אבל פרויד לא עצר כאן. הוא לקח את התיאוריה הפסיכואנליטית של הנפש צעד אחד נוסף קדימה והגה את מה שנחשב אולי לרעיון השנוי ביותר במחלוקת שלו: המודל הפסיכוסקסואלי של התפתחות הילד. רן 25:34 פרויד טען שדחפים מיניים אינם מוגבלים לבוגרים בלבד, אלא קיימים גם אצל ילדים ואפילו תינוקות שאך נולדו. ההבדל בין ילד ומבוגר במישור הזה הוא באיבר הגוף שבו ממוקדת ההנאה המינית ושם היא באה על סיפוקה. תינוקות לא מוצצים רק כדי לאכול. הם שואבים סיפוק גם מיניקה של מוצץ רגיל. פרויד הסיק מכך שבשנת החיים הראשונה הדחפים הגופניים מתרכזים סביב הפה והוא כינה את השלב הזה בשם השלב האוראלי. בשנה השנייה עיקר ההתעסוקה וההנאה מתרכזות סביב פעולות שקשורות בצרכים, וזהו השלב האנאלי. הילד מטפס בסולם השלבים עד גיל ההתבגרות שבו מתבצעת הקשירה הסופית בין הדחפים המיניים והתשוקה המינית הגופנית. פרויד טען שבעיות נפשיות בגיל מבוגר קשורות לחוויות שאנחנו עוברים בכל אחד מהשלבים האלה, ובפרט חוסר בסיפוק או סיפוק יתר של הדחפים המיניים הילדותיים. למשל אם ההורים היו מחמירים וקפדניים מדי בחינוך שלהם לעשיית צרכים, הילד יגדל להיות טיפוס עקשן, קפדן ובלתי מתפשר, במילים אחרות טיפוס אנאלי. פרויד קבע שכל הילדים חווים כחלק מתהליך ההתפתחות הטבעי שלהם משיכה חזקה אל ההורה בין המין השני. זהו תסביך אדיפוס המפורסם אצל בנים ותסביך אלקטרה אצל בנות. פרויד גרס שהבן לדוגמה מרגיש שהוא מתחרה מול אביו על אהבתה של אמו ולכן הוא רואה בו אויב. הדחפים האלה מתאזנים על ידי הפחד שחש הילד מאביו החזק, פחד מסירוס, והאהבה שהוא רוחש לו מעצם היותו אביו. הקונפליקט הזה נפתר כמעט תמיד באופן תקין על ידי כך שהילד מפתח הזדהות עמוקה עם אביו ורוצה להיות כמוהו. רק במקרים שבהם הקונפליקט אינו פתור באופן מושלם עלולה להיווצר בעיה נפשית. בנקודה הזו ראוי לציין שלפרויד ולאשתו מרתה היו שישה ילדים, אבל רעיונותיו של פרויד לא התפתחו בעקבות תצפיות שהוא ערך עליהם. מרתה אמנם כיבדה את בעלה ועבודתו, אבל לא נתנה לו להתקרב אל הילדים יותר מדי. אף על פי כן ואולי בזכות זאת, אנה פרויד, בתו של זיגמונד, גדלה להיות בעצמה פסיכולוגית מפורסמת ורבת השפעה. רן 28:12 אפילו במונחים של פרויד המודל הפסיכוסקסואלי של התפתחות הילד היה מרחיק לכת ושערורייתי במיוחד, ועל כן הוא עמד בשורש מחלוקת שהתפתחה בין פרויד וג'וזף ברוייר. ברוייר לא קיבל את התיאוריה הפסיכוסקסואלית וכעבור מספר שנים נפרדו דרכיהם ופרויד המשיך לפתח את תורת הפסיכואנליזה בכוחות עצמו. המקרה של אנה או לימד את פרויד שחשיפת הקונפליקטים והרגשות הכמוסים של המטופל יכולים לסייע לו להתמודד עם דחפים מודחקים. הדיבור מאפשר למטופל לתעל את האנרגיה הנפשית שלו לכיוונים חיוביים יותר כמו קיטור שנפלט מסיר לחץ. מטרת הטיפול באמצעות הדיבור אם כן היא להביא לקטארזיס, פורקן נפשי שלאחריו המטופל חש בהקלה אדירה והסימפטומים הנפשיים והגופניים של הקונפליקט הפנימי נעלמים. רן 29:13 בתחילה ניסה פרויד להיעזר בהיפנוזה כדי לאפשר למטופליו להגיע לפורקן נפשי בקלות רבה יותר. מהי היפנוזה? אז היפנוזה היא מצב שבו אדם מתמקד בדבר אחד בלבד וחוסם גירויים חיצוניים אחרים. רובנו חווינו את ההיפנוזה בשלב זה או אחר של חיינו. תזכרו בסרט מותח במיוחד שראיתם או ספר שעלילתו הייתה כה מוצלחת עד שמצאתם את עצמכם נשאבים ממש אל תוך העולם הסיפורי ושוכחים לגמרי מהעולם שבחוץ. זהו המצב ההיפנוטי שבו המיקוד והקשב שלנו מרוכזים כל כולם בנקודת מוקד אחת. תחת ההיפנוזה ההגנות הפנימיות שלנו, אותן הגנות שמסייעות לנו להדחיק זיכרונות טראומטיים מהילדות למשל, עוברות למצב נינוח יותר. כשהיפנט פרויד את מטופליו האני העליון שלהם היה משוחרר מספיק כדי לאפשר להם להיזכר בזיכרונות המודחקים ולשוחח על רגשות סמויים ובכך נוגזה האנרגיה הנפשית המעיקה. אבל עד מהרה גילה פרויד שהיפנוזה היא לא התשובה שהוא חיפש. תוצאות הטיפולים לא היו החלטיות וחולים רבים חזרו לסבול מבעיות נפשיות במועד מאוחר יותר. פרויד הבין שלמעשה ההיפנוזה חותרת תחת הצלחתו של הטיפול במקום לסייע לו. רן 30:47 שורש הבעיה אצל המטופלים, הסיבה שבגללה הם סובלים מלכתחילה, היא קונפליקט שנוצר בנקודת המפגש שבין הדחפים הפנימיים וההגנות הנפשיות. לא כל מה שמתרחש בתת מודע הוא בעייתי או מזיק לנו. לכולנו יש דחפים וכולנו נאבקים בהם בכל שעה ובכל דקה. מטרת המטפל היא לאתר את הקונפליקטים המזיקים, אלה שמחביאים מאחוריהם את הטראומות שמהן נובעות כל צרות המטופל. במילים אחרות הפסיכואנליטיקן אינו שואף לעקוף את ההגנות אלא להיפך, לאתר דווקא את ההגנות הגבוהות ביותר, את החומות הבצורות ביותר שמקים המטופל בתוך נפשו שמאחוריהן יימצאו הטראומות, הזיכרונות, הרגשות המודחקים שמהם הוא סובל. אבל הניחוחות הרגועה של המצב ההיפנוטי היא כמו ערפל סמיך שעוטף מבצר עתיק. היא מטשטשת את ההגנות הנפשיות ומחלישה אותן ובכך היא הפריעה לפרויד לשים את האצבע על הקונפליקטים הבעייתיים שאותם הוא חיפש. רן 32:52 אבל הוויתור על ההיפנוזה טמן בחובו פרדוקס לא פשוט. ההגנות הנפשיות מעצם טבען מונעות מהפסיכואנליטיקן להגיע אל מה שמאחוריהן. פרויד גילה שמוחו של המטופל מסוגל להפעיל אינספור מניפולציות וטקטיקות התחמקות, כולן לא מודעות מצדו של החולה כמובן, כדי למנוע מהמטפל לחדור דרך ההגנות. המטופלים היו מתעקשים לשוחח על נושאים אחרים, חשובים יותר במירכאות, שוכחים אירועים מהותיים או פשוט מסרבים לשוחח על העניין הרגיש, כמו משחק חתול ועכבר שבו העכבר מסרב להודות בעצם היותו עכבר. פרויד הבין שהוא חייב למצוא דרך חדשה כדי להתגבר על ההגנות הנפשיות מחד ומבלי לאבד את היכולת לזהות אותן מאידך. הפתרון של פרויד היה שימוש באסוציאציות חופשיות. הוא הנחה את מטופליו לדבר על כל מה שעלה במוחם ללא סדר, היגיון או שיפוט כלשהו. רעיון סתמי, מילה שנזרקה לאוויר זיכרון חסר חשיבות, כולם היו נקודות התחלה טובות לשיחה. פרויד האמין שאם מטופל ירגיש חופשי לומר כל מה שעולה בדעתו וללא חשש מביקורת חיצונית, ההגנות הנפשיות יונמכו והשיחה תנווט את עצמה באופן טבעי אל הדברים שבאמת מטרידים את המטופל, גם אם הוא אינו מודע להם. המטפל יוכל לשים את האצבע על הבעיות והקונפליקטים ולדרבן את המטופל לדבר עליהם במצב נפשי רגיל ולא היפנוטי. אגב הגישה הזו אחראית גם לאחד מסימני ההיכר המזוהים ביותר עם הפסיכואנליזה, הספה שעליה שוכב המטופל. פרויד השכיב את מטופליו על הספה כדי שיהיו נינוחים ורגועים ככל שניתן להגיע ללא היפנוזה של ממש, וישב מאחורי ראשיהם כדי שהבעות פניו לא יעוררו חשש משיפוטיות וביקורת מצדו, וכך יפריעו לשטף הרצוי של אסוציאציות חופשיות. כאמור בהתחלה נחשבו רעיונותיו של פרויד לקיצוניים מדי בעיני הממסד הרפואי ולא התקבלו בזרועות פתוחות. פרויד לא ויתר. הוא כתב ספרים רבים, רובם בשפה קלה וברורה, ובהם הוא שטח את המודלים והתיאוריות הפסיכואנליטיות שהגה. רן 35:06 פרט לטיפול בחוליו עסק פרויד במקביל גם במחקר עצמי נוקב, ניתוח פסיכואנליטי שלו ושל רגשותיו. תוצאות מחקריו על עצמו שימשו אותו בחלק מהתיאוריות שלו והוא לא התבייש לחשוף אותן במאמריו. למשל הוא סיפר על המשבר הנפשי שחווה כשאביו הלך לעולמו וכיצד האנליזה העצמית שלו הובילה אותו לגלות שאהבתו לאביו הייתה מהולה בקנאה כחלק מהמשיכה האדיפלית שחש כלפי אמו. לאט לאט החלו ספריו ורעיונותיו של פרויד לחלחל אל הממסד המדעי. בשנת 1902 הוא מונה לפרופסור באוניברסיטת וינה והחל לגבש סביבו קבוצה של פסיכולוגים שכולם היו מאמינים נלהבים בתורתו. חברי הקבוצה וביניהם קארל יונג ואלפרד אדלר שברבות הימים יהפכו לפסיכולוגים מפורסמים בפני עצמם, נפגשו מדי שבוע ושוחחו על הפסיכואנליזה ועל דרכי הטיפול שהיא מציעה. לכל אורך העשור הראשון של המאה ה-20 הלכה תהילתו של פרויד והתעצמה ורופאים בכל רחבי העולם נשבו בקסמיה של הפסיכואנליזה ויישמו אותה כדי להילחם לא רק בהיסטריה הנשית אלא גם בשורה ארוכה של הפרעות נפשיות: מאובססיות ומחשבות טורדניות ועד לפוביות. וינה הפכה למרכז העולמי של הפסיכואנליזה ופרויד זכה למוניטין של גאון, הוגה דעות שבודדים כמוהו קמים למין האנושי בכל מאה שנה. רן 36:13 כשהשתלטה התנועה הנאצית על גרמניה, ספריו של פרויד היהודי היו מבין הראשונים לעלות באש. פרויד העיר על כך בציניות: ראו עד כמה התקדמנו. בימי הביניים היו מעלים אותי על המוקד. היום הם מסתפקים בלשרוף את ספריי. אבל כשכבשו הנאצים את וינה פרויד לא לקח את הסיכון ועזב עם משפחתו לבריטניה. בשלב זה כבר הייתה בריאותו של פרויד בן ה-82 רעועה מאוד. 16 שנים קודם לכן אובחן אצלו סרטן הלסת והוא עבר כ-30 ניתוחים לא קלים כדי להסיר אותו. למרות הכאבים המייסרים פרויד לא היה מוכן לוותר על האהבה הגדולה וסמל ההיכר המפורסם ביותר שלו: הסיגרים. כולם מסביבו האיצו בו להיגמל מעישון, אבל פרויד טען בעקשנות שציטוט: אני מאמין שאני חייב לסיגר את יכולתי לעבוד כל כך קשה ואת המשמעת העצמית שלי. המודל שלי הוא אבי שהיה מעשן כבד לכל אורך ימי חייו. סוף ציטוט. בזמן גלותו באנגליה הפכו כאביו של פרויד לקשים מנשוא. הוא ידע שהמאבק כנגד הסרטן הוא קרב אבוד ושהוא סובל לחינם. הוא פנה לחבר שהיה גם רופא וביקש ממנו שישים קץ לחייו. החבר הסכים וב-23 בספטמבר 1939 הלך זיגמונד פרויד לעולמו כתוצאה ממנת יתר של מורפיום. רן 37:53 במשך 30 השנים הבאות נותר פרויד האורים והתומים של עולם הפסיכולוגיה. אבל בשנות השבעים החל מעמדה של הפסיכואנליזה להישחק בהתמדה ורעיונותיו של פרויד ספגו ביקורות קטלניות. במיוחד התיאוריה על שלבי ההתפתחות בילדות. מתנגדיו של פרויד טענו שהוא לקח את התחושות האישיות שלו לגבי חשיבותם של דחפים מיניים בשלב הילדות רחוק מדי, ושאין די ראיות אמפיריות שמוכיחות שלחוויות בגיל הינקות יש השלכה ממשית על ההתנהגות בגיל מבוגר. גם שיטת הטיפול הפסיכואנליטית כבר לא נחשבת לתרופת פלא. מבדקים מבוקרים הראו שאחוז המטופלים שהבריאו בעקבות טיפול פסיכואנליטי לא שונה באופן מהותי מאחוז המטופלים שהבריאו בעקבות טיפולים בשיטות אחרות. יש חוקרים שטוענים שפרויד פשוט טעה בפרשנות שלו לגבי מטופליו, כמו למשל במקרים של היסטריה נשית. במבט לאחור בעזרת הידע הרפואי המודרני אפשר לנחש שלפחות חלק מהנשים שאובחנו כסובלות מהיסטריה נשית על רקע לחץ נפשי היו למעשה חולות אפילפסיה, סכיזופרניה או מחלות דומות שהרקע שלהן ביולוגי. רן 39:30 ההתקפות על תורתו של פרויד גלשו אפילו אל המישור האישי, והיו מי שטענו שפרויד הגה את רעיונותיו מרחיקי הלכת תחת השפעת סמים. כמו בכל מיתוס גם לסיפור הזה יש גרעין של אמת. הקוקאין נחשב כיום לסם קשה ומסוכן, אבל בימיו של פרויד הוא היה עדיין חומר חדש ובלתי מוכר. פרויד נחשף לקוקאין ולהשפעותיו הממריצות כשהיה סטודנט לרפואה והתלהב מאוד מהפוטנציאל שהיה טמון בו. הוא שיער שהקוקאין יוכל לשמש כתרופה כנגד דיכאון ואולי אפילו לטיפול בבעיות בדרכי העיכול ומחלות אחרות. הנחת היסוד של פרויד הייתה שבניגוד למורפיום שגם לו השפעות מרחיקות לכת על הגוף, הקוקאין אינו ממכר. על כן הוא לא הסתפק בפרסום מאמרים שבהם הילל ושיבח את יתרונות הקוקאין, אלא גם השתמש בו בעצמו ואפילו חילק מנות ממנו למקורביו וחבריו. אבל בתוך מספר שנים טפחה המציאות על פניו והתחוור לו שהקוקאין דווקא כן ממכר ויש לו השפעות שליליות מאוד על הגוף. הוא הפחית את השימוש בקוקאין באופן משמעותי וב-1896 הפסיק לצרוך אותו לגמרי. האם הייתה לקוקאין השפעה על רעיונותיו של פרויד? פרויד כתב שהקוקאין סייע לו להשתחרר ולדבר על מחשבותיו ורגשותיו באופן שוטף יותר וסייע לו גם לזכור ולפענח את חלומותיו טוב יותר. בפועל עם זאת מרבית ספריו נכתבו מ-1896 ואילך כשכבר לא היה תחת השפעת הסם. קשה לדעת בוודאות עד כמה הושפעו רעיונותיו המוקדמים מההתמכרות שלו לקוקאין, אבל אם הייתה השפעה כזו כנראה שהיה משוחרר ממנה במשך רובה המוחלט של הקריירה שלו. רן 41:19 ביקורת נוספת וחריפה במיוחד על הפסיכואנליזה מגיעה מהכיוון הבלתי צפוי של הפילוסופיה של המדע. הפילוסוף קארל פופר שנחשב כאחד ההוגים הגדולים במאה העשרים בתחום המחשבה המדעית, טען שתיאוריה יכולה להיחשב כמדעית רק אם אפשר להפריך אותה, ולאו באופן עקרוני. לדוגמה תורת היחסות גורסת שלא ניתן לנוע במהירות גבוהה יותר ממהירות האור. אם נצליח לגרום לעצם מסוים לנוע במהירות העולה על מהירות האור הרי שזו תהיה סתירה ישירה לתורת היחסות שתוכיח שהיא אינה נכונה. אמונה דתית להבדיל אינה ניתנת להפרכה. כל תופעה וכל אירוע מהקטן ועד הגדול אפשר להסביר באמצעות התערבות אלוהית כלשהי. מעצם העובדה שאפשר לנסות ולהפריך את תורת היחסות נגזר שהיא תיאוריה מדעית תקפה ואינה דת. הפסיכואנליזה טוענים מתנגדיו של פרויד אינה עומדת בקריטריון הזה. אי אפשר למדוד דחפים ואי אפשר להצביע על חלק מסוים במוח ולומר זה קונפליקט. כל מה שאנחנו מסוגלים למדוד ולראות הוא את התוצאות של אותם דחפים וקונפליקטים פנימיים. מכיוון שכך אפשר למצוא הסבר פסיכואנליטי לכל תופעה נפשית: מפליטות פה פרוידיאניות ועד שיתוק שרירים חמור. במילים אחרות אי אפשר להגדיר תופעה או מחלה שאם אנחנו נתקלים בה הרי שהיא מפריכה את הפסיכואנליזה כיוון שאין תופעה שאי אפשר להסביר אותה כצירוף כלשהו של דחפים, קונפליקטים או חוויות ילדות מודחקות. במובן הזה הפסיכואנליזה קרובה יותר לדת מאשר לתיאוריה מדעית. רן 43:02 מכל המתקפות כנגד הפסיכואנליזה זו אולי הביקורת שהייתה המכאיבה ביותר לפרויד לו היה בחיים. פרויד כזכור ראה את עצמו כמדען. המטרה שהציב לעצמו בפיתוח רעיונות הפסיכואנליזה לא הייתה לטפל פרטנית בהיסטריה הנשית או בכל מחלה אחרת אלא לחשוף את המנגנונים החבויים בנפש האדם. הוא קיווה שהתיאוריה שלו תוכל לסייע לחוקרים אחרים למצוא חוקיות וסדר בכאוס השורר מתחת לעצם הגולגולת שלנו, באותו האופן שבו תורת הכבידה של ניוטון סייעה לאסטרונומים להבין את מסלול תנועתם של גרמי השמיים. ההשוואה בין הפסיכואנליזה לדת היא לא השוואה מחמיאה כלל וכלל והיא גם יכולה להסביר מדוע כבר בימיה הראשונים של הפסיכואנליזה בשנות העשרים של המאה העשרים היו פסיכולוגים שהעניקו לאותן תצפיות וסיפורי מקרים פרשנויות שונות מאוד מאלו שהציע פרויד. רן 44:03 קארל יונג למשל שהיה אחד מתלמידיו הנלהבים ביותר של פרויד הסתכסך עימו כשעמד על כך שההתנהגות שלנו כבוגרים מושפעת לא רק מחוויות אישיות שלנו כילדים אלא גם מחוויות קולקטיביות של המין האנושי כולו שעוברות מדור לדור לאורך ההיסטוריה. רעיונות מעין אלה פיצלו את הפסיכואנליזה לזרמים ותתי-זרמים כמו כתות שונות של אותה הדת. רן 44:34 הפסיכואנליזה אם כן אינה נחשבת יותר לאמת מדעית שאין לערער עליה. הטכנולוגיה המודרנית נותנת לחוקרי המוח כלים טובים בהרבה מכל מה שפרויד היה יכול אפילו לחלום עליהם, והיום אנחנו מבינים שלתופעות כמו דיכאון או סכיזופרניה ישנם לעיתים מקורות ביולוגיים ואפילו גנטיים ולא תמיד הן תוצאה של חוויות ילדות טראומטיות. אבל בין אם פרויד טעה מעט או טעה הרבה בפרשנות שלו לגבי המתרחש בנפש האדם, אין ספק שלרעיונותיו הייתה השפעה עצומה על הפסיכולוגיה המודרנית. שיחה גלויה היא כיום הבסיס לכמעט כל אחת מעשרות הטכניקות המקובלות של טיפול נפשי, מטיפול נפשי קלאסי ועד דמיון מודרך. לא פחות חשוב, פרויד גרם לנו לשנות את האופן שבו אנחנו תופסים את חולשותינו. אם פעם היו רבים שחשבו שבעיות נפשיות הן לא יותר מאשר חולשות אופי שאפשר להתגבר עליהן באמצעות כוח הרצון או חינוך נוקשה או התעמקות בכתבי הקודש, היום אנחנו יודעים שלא תמיד יש בנו את היכולת להתגבר עליהן ללא עזרה. כתוצאה מכך אינספור אנשים שפעם היו נידונים לחיות חיי בושה, סבל וייסורים עצמיים על חולשות אופי דמיוניות מרגישים היום בטוחים בעצמם מספיק כדי לפנות לטיפול פסיכולוגי ולבקש עזרה. בזכות פרויד רבים יותר מאי פעם מקבלים הזדמנות להיות מאושרים.
        ]]></content:encoded>
    </item>
    
    <item>
        <title>[עושים היסטוריה] 379: איך הרגו השמרים את הצ'י - על תסיסה ואנזימים</title>
        <link>https://mat-mo.github.io/podtext/episodes/vshym-hystvryh/vshym-hystvryh-379-yk-hrgv-hshmrym-t-hts-y-l-tsysh-vnzymym.html</link>
        <guid>https://mat-mo.github.io/podtext/episodes/vshym-hystvryh/vshym-hystvryh-379-yk-hrgv-hshmrym-t-hts-y-l-tsysh-vnzymym.html</guid>
        <pubDate>31 ביולי 2022</pubDate>
        <description>Transcript for [עושים היסטוריה] 379: איך הרגו השמרים את הצ'י - על תסיסה ואנזימים from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>380: ובינתיים, במוסקבה הכלבים נוסעים במטרו - על ההיסטוריה של הרכבת התחתית [עושים היסטוריה]</title>
        <link>https://mat-mo.github.io/podtext/episodes/vshym-hystvryh/380-vbyntyym-bmvsqbh-hklbym-nvs-ym-bmtrv-l-hhystvryh-shl-hrkbt-htkhtyt-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/380-vbyntyym-bmvsqbh-hklbym-nvs-ym-bmtrv-l-hhystvryh-shl-hrkbt-htkhtyt-vshym-hystvryh.html</guid>
        <pubDate>14 באוגוסט 2022</pubDate>
        <description>Transcript for 380: ובינתיים, במוסקבה הכלבים נוסעים במטרו - על ההיסטוריה של הרכבת התחתית [עושים היסטוריה] from עושים היסטוריה</description>
        <content:encoded><![CDATA[
            קריין 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 01:14 שלום וברוכים הבאים לעושים היסטוריה, פרק 380. ובינתיים במוסקבה, הכלבים נוסעים במטרו. על ההיסטוריה של הרכבת התחתית. שידור חוזר. רשת עושים היסטוריה. כפי שחלק מהמאזינים ודאי יודעים, אני חיפאי ואפילו חיפאי גאה. חיפה היא עיר יפהפייה ואין מתחרים לאוויר הצלול של הכרמל. ואף על פי כן, יש רגעים שבהם אני שואל את עצמי אם לא כדאי בכל זאת לעבור למרכז. ביום כיפור האחרון למשל, לקחתי את הילדים לרכוב על אופניים בכבישים הריקים. אני זוכר רגע מסוים אחד כשקפצתי אחרי בני בן הארבע שישב על התלת-אופן שלו ודהר עליו במורד אחד המדרונות היותר תלולים של הכרמל. הילד בדיוק שבר את מחסום הקול והדופק שלי בדיוק חצה את קו 200 הפעימות לדקה. באותו רגע, מבעד לערפילי התשישות, שאלתי את עצמי: למה לא תל אביב בעצם? מה רע שם, בעיר השטוחה הזאת? אבל כשהתעוררתי והחובשים של מד"א הוציאו את האינפוזיה, נזכרתי שיש דבר אחד שיש לנו החיפאים שלתל אביבים כנראה לעולם לא יהיה: רכבת תחתית. כן, החיים בפריפריה לא קלים לפעמים, אבל לפחות יש לנו מטרו אמיתי, כמו בלונדון, בפריז, בניו יורק. רן לוי 04:34 הרכבת התחתית היא אחד המאפיינים הבולטים של מטרופולין מודרני מערבי. הבריטים גאים מאוד בטיוב (Tube) שלהם, והצרפתים מקשטים את המטרו של פריז ביצירות אמנות שלא היו מביישות את הלובר. מה כל כך מיוחד ברכבת התחתית שהופך אותה למקור גאווה עירוני ולאומי? מדוע קשה כל כך להקים רכבת תחתית בתל אביב? כדי לענות על השאלות האלו, בואו נחזור כמעט 200 שנים אחורנית אל לונדון הוויקטוריאנית ואל הרכבת התחתית הראשונה בהיסטוריה. בתחילת המאה ה-19 לונדון הייתה בתנופת צמיחה אדירה. בירתה של בריטניה ביססה את מעמדה בתור הלב הכלכלי והמוניציפלי של המדינה, ועשרות אלפי מהגרים ומחפשי עבודה נהרו אליה בכל שנה. האוכלוסייה צמחה בקצב מסחרר. המהגרים החדשים חיפשו מקומות עבודה וגם כמובן מקום לגור בו. מרבית המפעלים ובתי העסק נמצאו במרכז העיר, אבל הדירות במרכז לונדון היו קטנות, צפופות ויקרות. הדירות בפרברים היו זולות ומרווחות יותר, אבל הפרברים שכנו במרחק של 10 קילומטרים ויותר מהמרכז. התחבורה הציבורית היחידה הייתה כרכרות שנמשכו על ידי סוסים, אבל הנסיעה בהן הייתה יקרה מאוד ורק בני המעמד הגבוה היו יכולים להרשות לעצמם לנסוע בהן. המוני הפועלים הפשוטים ניצבו בפני ברירה אכזרית: להצטופף עם כל משפחתם בדירה זעירה במרכז העיר, או ללכת ברגל כל יום עשרות קילומטרים אל מקום העבודה וחזרה. רן לוי 06:33 צ'ארלס פירסון היה עורך דין וחבר מועצת העיר של לונדון. פירסון היה בן למשפחה מכובדת ועשירה, אבל למרות הייחוס המעמדי הגבוה הוא היה מה שאנחנו היינו מכנים היום ליברל רדיקלי. הוא ביקש לצמצם את הפרשי המעמדות בבריטניה ולהאפשר לפשוטי העם איכות חיים טובה יותר. ב-1845 פרסם פירסון עלון ובו הציע להקים בלונדון מערך תחבורה תת-קרקעי שיחבר את פרברי לונדון עם מרכז העסקים. רכבת תחתית שככזו, טען פירסון, תאפשר לפועלים קשי היום לחיות בפרברים המרווחים ולעבוד במרכז העסקי השוקק, ובכך לשפר את איכות חייהם במידה ניכרת. עמיתיו של פירסון כבר היו מורגלים ביוזמות הכלכליות והחברתיות הרבות שקידם עורך הדין הנמרץ לאורך השנים, אבל זו הייתה הצעה מרחיקת לכת ויומרנית מאוד. הרכבת הרגילה, זו שנוסעת על פסים מעל האדמה, הייתה המצאה חדשה מאוד באותם הימים, והאתגר הטכנולוגי של רכבת תת-קרקעית נדמה ככמעט בלתי אפשרי. פירסון דחף את רעיונו וקידם אותו ללא לאות, אבל נתקל בהתנגדות רבה מכל הכיוונים. רעיון הנסיעה מתחת לאדמה נראה לרבים מגוחך ומטורף. הנה למשל פרשנות שהופיעה בעיתון ה'טיימס' באותה התקופה: 'רכבת מתחת ללונדון מזכירה לרבים מנהרות חשוכות וצפופות, קבורות עמוק באדמה, הרחק מהאור ומהחיים, במעברים שחיים בהם רק עכברושים, ספוגים בטפטופי ביוב ומורעלים בגזים שנפלטים מצינורות תשתית הגז. זה עלבון לשכל הישר להניח שאנשים שיכולים לנסוע בכרכרות מעל פני השטח יעדיפו לנסוע בחשיכה האיומה של הרכבת התחתית רק בגלל שהנסיעה שם מהירה יותר'. מטיף נוצרי בשם דוקטור קמינג תקף את פירסון בחריפות על כך שהוא מביא את קץ העולם. החפירה בקרקע, טען הכומר, עשויה להפריע את מנוחתו של השטן בגיהינום, ומי יודע מה יקרה אז. רן לוי 08:42 אבל צ'ארלס פירסון היה פוליטיקאי מוכשר. הוא גבר על כל ההתנגדויות והצליח לשכנע את רשויות העיר לממן הקמת רכבת תחתית ניסיונית. הבנייה החלה בשנת 1858 והמנהרה נחפרה בשיטה המכונה 'חפור וכסה' (Cut and Cover). בשיטה כזו חופרים שוקה עמוקה בקרקע, מדפנים אותה בלבנים, מניחים בתוכה את פסי הרכבת ואז סוגרים אותה בגג לבנים או בעץ. את הגג מכסים שוב בקרקע ומעליו סוללים כביש או מדרכה. לשיטת חפור וכסה חסרונות חמורים מאוד, ובמיוחד בעיר צפופה כמו לונדון. כיוון שאי אפשר לחפור שוחות מתחת לבתים, נאלצו השלטונות לפנות אלפי תושבים מבתיהם ולפצות אותם על הנזק שנגרם להם. החפירות גרמו לחסימת דרכים ומדרכות במשך שנים והפריעו לחיי היומיום ולעסקים בשכונות שלמות. המנהרות שנחפרו היו רדודות מאוד, בעומק של 5 מטרים בדרך כלל, ולא ניתן היה לבנות מעליהן בניינים גדולים שדרשו יסודות עמוקים. חסרונות אלה הביאו לכך שעלות הקמת קו רכבת תחתית באורך של קילומטר אחד בלבד הייתה למעלה ממיליון פאונד, סכום אדיר במונחים של אותם הימים. רן לוי 10:02 נדרשו חמש שנים ארוכות לחפור את המנהרה כולה, אבל ב-1863 הושלם הפרויקט והרכבת התחתית הראשונה בעולם הייתה מוכנה לצאת מהתחנה. הבריטים היו גאים מאוד וחגגו את סיום הבנייה במשתה מפואר ורב משתתפים. ראש הממשלה הבריטי, לורד פלמרסטון, הוזמן לאירוע אבל סירב להגיע. הוא היה בן 80 והעדיף לדבריו לבלות כמה זמן שרק אפשר מעל האדמה. רכבת המטרופוליטן, או 'מט' בקיצור, כפי שנקראה הרכבת התחתית, הייתה הצלחה אדירה. 30,000 איש נסעו בה ביום הראשון להפעלתה ולמעלה מ-10 מיליון ב-10 השבועות הראשונים בלבד. צ'ארלס פירסון הלך לעולמו שנה אחת קודם לכן ולכן לא זכה לחזות בהתגשמשות חלומו, אבל הרכבת התחתית שהגה אכן שיפרה את מצב פועלי קשי היום של לונדון ללא היכר. רבים מהם עברו להתגורר בפרברים המרוחקות בדירות גדולות ומרווחות ובאיכות חיים גבוהה. רן לוי 11:01 התחבורה הציבורית החדשה גם תרמה רבות לכלכלתה של לונדון ומרכזי עסקים נוספים הוקמו מחוץ למרכז ההיסטורי והעתיק של הבירה. לשיטת החפור וכסה שבה נחפרו הקווים הראשונים של רכבת המטרופוליטן היה חיסרון נוסף והוא העובדה שלא ניתן היה להעביר כך מנהרות דרך נהר התמזה, הנהר הגדול שחוצה את לונדון במרכזה. כל עוד הרכבת התחתית הייתה מוגבלת לצד אחד בלבד של העיר, נגזר עליה להיות אמצעי תחבורה משני ומוגבל. ניסיונות לחפור מנהרות מתחת לתמזה נעשו עוד בתחילת המאה ה-19, אבל כולם כשלון. האדמה הרכה ולחץ המים מלמעלה גרמו למנהרות להתמוטט כמעט מיד, וחפירת מנהרה שכזו נראתה לרבים כמו משימת התאבדות. מארק איסמבארד ברונל היה מהנדס צרפתי שהיגר לאנגליה. ברונל שירת בתור קצין בצי הצרפתי וכאיש ים הוא הכיר היטב את אחד המזיקים הגדולים לספינות עץ באשר הן: תולעת קטנה בשם שיפוורם (Shipworm). השיפוורם הייתה קודחת חורים זעירים בעץ הספינה והורסת אותו מבפנים. כששמע ברונל על הניסיונות לחפור תעלה מתחת לתמזה, נזכר בתולעת הקטנה. הוא ידע שלשיפוורם יש שריון קשקשים קטן שמגן על ראשה בזמן שקדחה בעץ, ובאותה עת איפשר לה לסלק את הנסורת שנוצרת בזמן הקידוח אחורנית כדי שלא תפריע. בהשראת השיפוורם פיתח ברונל שיטה חדשה לחפירת מנהרות, אותה הוא כינה 'חפירה באמצעות מגן' (Shield Tunneling). רן לוי 12:41 המגן שהמציא ברונל היה פיגום עשוי ברזל בן שלוש קומות. בחלקו הקדמי של הפיגום היו פתחים רחבים שאיפשרו לפועלים לחפור בקרקע בנוחות יחסית, ובצדדיו היו לוחות מתכת גדולים שתמכו בקירות ומנעו מהם להתמוטט. בזמן שהפועלים על המגן חפרו קדימה, פועלים מאחוריהם דיפנו את הקירות בלבנים וחיזקו אותם, וברגע שהרווח מספיק לפני המגן, המתקן כולו היה נדחף כמה סנטימטרים קדימה. ברונל החל לחפור את המנהרה שלו ב-1825 יחד עם בנו, איסמבארד קינגדום ברונל. קינגדום הצעיר היה רק בן 18 אבל מוכשר לא פחות מאביו, ובשנים שלאחר מכן עשה לעצמו שם כאחד המהנדסים הגדולים ביותר בהיסטוריה. הוא תכנן גשרים, מסילות רכבת וספינות חדשניות ופורצות דרך. הקריירה המבטיחה הזו הייתה עלולה להגיע לקיצה עוד לפני שהחלה, שכן למרות המצאת המגן, חפירת מנהרת התמזה הייתה עניין מסוכן מאוד. המנהרה קרסה פעמיים בשעת הבנייה. בפעם השנייה נהרגו שישה מהפועלים. קינגדום ניצל בעור שיניו כשפועל שעמד בחוץ שמע אותו דופק על מכסה יציאת החירום שהיה נעול. הוא הצליח לפתוח את המכסה ברגע האחרון ממש ומשה את קינגדום כשזה כבר היה חסר הכרה. רן לוי 14:02 כשנפתחה לבסוף מנהרת התמזה בשנת 1842, היא הפכה לגאוות תושבי לונדון. מיליון הולכי רגל חלפו דרכה בחודשים הראשונים לאחר שנחנכה, והבריטים ראו בה את הפלא השמיני של העולם. מאוחר יותר הוסבה המנהרה לתנועת רכבת תחתית והיא חלק ממערך התחבורתי הזה גם בימינו. אך למרות הישגו המרשים של ברונל, מנהרת התמזה הוכיחה שטכנולוגיית כרית המנהרות עדיין אינה בשלה דייה. נדרשו לברונל ובנו 20 שנה כדי לחפור אותה, והפרויקט חרג מאוד מהתקציב המתוכנן. פריצת הדרך המשמעותית בתחום הזה נרשמה לזכותו של מהנדס בריטי נוסף בשם ג'יימס הנרי גרייטהד. גרייטהד ועמית נוסף, פיטר בארלו, שכללו את המגן שהמציא ברונל. במקום פיגום בגובה שלוש קומות ובמשקל של 120 טון, הם פיתחו מגן בצורת צינור שקוטרו 2.5 מטרים בלבד ומשקלו כשתי טונות. המגן הקטן היה נוח בהרבה, וגרייטהד הצליח ב-1869 לכרות מנהרה חדשה מתחת לתמזה בשנה אחת בלבד ובתקציב נמוך באופן יחסי. המנהרה החדשה שקונתה 'Tower Subway' הייתה כישלון פיננסי. היא יועדה בתחילה לרכבת תחתית, אבל הוסבה בתוך חודשים ספורים לתנועת הולכי רגל. גם השינוי הזה לא עזר והמנהרה נסגרה בתוך שנים ספורות בלבד. רן לוי 15:30 אפשר להבין מדוע. ההליכה בתוך הצינור החשוך, הקלסטרופובי והמחניק לא הייתה חוויה מרנינה, וכמעט כולם העדיפו לחצות את התמזה על גבי הגשרים שמעליה. כיום משמשת ה-Tower Subway כתשתית לכבלים אופטיים. למרות הכישלון הפיננסי, המגן שפיתחו גרייטהד ובארלו היה נקודת מפנה בהיסטוריה של כרית המנהרות ובתולדותיה של הרכבת התחתית הלונדונית בפרט. מגן גרייטהד איפשר לכרות מנהרות עמוקות, עד 20 מטרים מתחת לקרקע, ללא כל הפרעה לתנועה או לבניינים שמעליהם. העובדה הזו איפשרה להרחיב את הרכבת התחתית בקצב גבוה הרבה יותר ממה שאיפשרה שיטת חפור וכסה. עד סוף המאה ה-19 כבר היו עשרות תחנות רכבת תחתית חדשות בכל רחבי העיר. המנהרה העגולה, סימן ההיכר של חפירה באמצעות מגן גרייטהד, זכתה לכינוי החיבה 'Tube', שפופרת, ושם זה דבק ברכבת התחתית הלונדונית כולה עד היום. חיסרון משמעותי נוסף של הרכבת התחתית הלונדונית הצעירה היה שימוש בקטרים מונעים בקיטור. תנורי ההסקה של מנוע הקיטור פלטו עשן כבד ואדי גופרית צורבים שמילאו את המנהרות התת-קרקעיות והחניקו את הנוסעים. כיוון שבאותה התקופה, המחצית השנייה של המאה ה-19, לא הייתה אלטרנטיבה מעשית למנוע הקיטור, החברה שהפעילה את הרכבת התחתית ניסתה להתמודד עם הבעיה באמצעות פתחי אוורור גדולים לאורך מסלול הנסיעה. אנשי החברה חששו שמראה פלומת עשן גדולה שמתרוממת בפתאומיות מחור באדמה עלול להפחיד את הולכי הרגל ברחוב, ולכן הם עשו הכל כדי להסתיר את פתחי האוורור האלה. רן לוי 17:21 אם תבקרו כיום ברחוב 'Leinster Gardens' שבלונדון למשל, הציצו בבתים מספר 23 ו-24. למראית עין אלו בתי מגורים רגילים לחלוטין, חלונות עם וילונות, דלתות, מרפסות, אפילו עציצים מטופחים בכניסה. בפועל עם זאת אלו בתי דמה, קירות חיצוניים בלבד שמסתירים מאחוריהם את פתחי האוורור הישנים. הרמז היחיד לכך שאיש אינו גר בבתים האלה הוא היעדרן של תיבות הדואר. אחת המתיחות האהובות על הלונדונרים היא להזמין פיצה לרחוב 'Leinster Gardens' מספר 24 ולצפות בשליח הטרוד דופק על הדלת במירכאות במשך דקות ארוכות. הומור בריטי. כל עוד לא הייתה מערכת תחבורה ציבורית שהתחרתה ברכבת התחתית, הסכימו תושבי לונדון לסבול את המחנק, אבל בסוף המאה ה-19 החלו להופיע רכבות רחוב קטנות, טראם בלעז, שהיו מונעות בחשמל, טכנולוגיה חדשה באותו הזמן. הנסיעה בטראם המאוורר הייתה נעימה בהרבה מהקרונות המחניקים של ה-Tube, והנוסעים החלו נוטשים את הרכבת התחתית בהמוניהם. למנהלי הרכבת לא הייתה ברירה וב-1903 עברה המערכת כולה שיפוץ מסיבי וכל הקטרים הוסבו למנועים חשמליים. רן לוי 18:40 כיום רובן המוחלט של הרכבות התחתיות בעולם מבוססות על הנעה חשמלית. לצד מסילות הברזל שעליהן נעים הגלגלים, ישנה בדרך כלל מסילה שלישית ובה מתח גבוה של מאות עד אלפי וולטים. קורה מיוחדת שבוקעת מהרכבת נוגעת במסילה השלישית במהלך הנסיעה והזרם מועבר למנועים החשמליים שבקרונות. המסילה המחושמלת מהווה סיכון בטיחותי מובהק, וכבר היו לא מעט מקרים שבהם נוסעים שיכורים השתינו על המסילה וקיבלו את השוק של החיים שלהם. עם זאת, מבחינה כלכלית משתלם מאוד לייצר את החשמל בתחנה מרכזית אחת ולהעבירו לרכבות הרחוקות, מאשר שכל רכבת תסחוב עליה מנועי דיזל כבדים ואספקת דלק מתאימה. מעניין לציין גם שלאורך השנים הלך והתמעט מספר אנשי הצוות ברכבת התחתית, וכיום אפשר למצוא רכבות אוטומטיות לחלוטין שנכנסות ועוזבות את התחנה כמו מעליות. אחד המאפיינים המרתקים של רכבות תחתיות בכל העולם הוא הקשר ההדוק שלהן עם האמנות. הדוגמה הטובה ביותר לקשר הזה היא כנראה הרכבת התחתית של מוסקבה. תחנות המטרו המוסקבאיות הן כמעט מוזיאונים בפני עצמם. הן מקושטות במוזאיקות נפלאות, עמודי גרניט, שיש, פסלי ברונזה נהדרים ונברשות עוצרות נשימה. תייר שלא ביקר ברכבת התחתית של מוסקבה, כאילו לא ביקר בעיר בכלל. האמנות תופסת מקום של כבוד בכמעט כל רכבת תחתית בעולם, החל משטוקהולם השוודית, שכל אחת מ-100 התחנות של המטרו של פה מעוצבת ומוארת באופן ייחודי, דרך פריז וליסבון, ואפילו הכרמלית החיפאית שמקושטת בפוחלצים של בעלי חיים מגן החיות הסמוך, שזה גם אמנות וגם מיחזור. רן לוי 20:50 לא קל להסביר את הקשר בין אמנות ורכבות תחתיות. פה ושם אפשר למצוא גם תחנות רכבת רגילה, קרקעיות, שמצויות בבניינים עתיקים או מרשימים מאוד, אבל ככלל רוב תחנות הרכבת והאוטובוס נוטות להיות פונקציונליות וספרטניות יחסית לתחנות הרכבת התחתית. יכול להיות שהסיבה להשקעה באמנות טמונה במאמץ האדיר שנדרש כדי להקים את הרכבת התחתית. המטרו של מוסקבה למשל הוקם בשנות ה-30 של המאה ה-20 והוא נחשב לפרויקט הגדול והמורכב ביותר של ברית המועצות עד אז. עשרות אלפי פועלים ואנשי מקצוע מכל רחבי המדינה עמלו על חפירת המנהרות במקושים, בגרזנים ובעגלות שנדחפו ביד. הנהרות התת-קרקעיים שזורמים מתחת לעיר הקשו מאוד על העבודה. יכול להיות שהמיזם כולו היה נכשל אלמלא כוחה הריכוזי של המפלגה הקומוניסטית ויד הברזל של סטלין, שחברו כדי להתגבר על כל מכשול ובכל מחיר. כשנפתחה לבסוף הרכבת התחתית במאי 1935, חגגה ברית המועצות בתהלוכות רחוב בנות עשרות אלפי משתתפים, פוסטרים חגיגיים ואפילו הופעה מיוחדת של תיאטרון הבולשוי. עבור הקומוניסטים, המאמץ שהושקע בהקמת הרכבת התחתית היה הוכחה לעוצמת הסוציאליזם ועליונותו על פני הקפיטליזם. וכיוון שהיה מדובר ביהלום שבכתר הסובייטי, זה היה רק טבעי שהתחנות יקושטו בכל ההדר והתפארת האפשריים. יכול להיות שאותו הרציונל - אמנות כסממן פטריוטי של גאווה והתגברות על קשיים - תקף גם במקומות אחרים בעולם במידה כזו או אחרת. רן לוי 22:38 סיבה אפשרית נוספת לקשר שבין הרכבת התחתית לאמנות היא החיבור שבין תחנת הרכבת התחתית והשכונה או הרחוב שבו היא נמצאת. כל תחנה היא חלק בולט ובלתי נפרד מהנוף העירוני שסביבה. כל התושבים בשכונה מכירים אותה ומשתמשים בה, וכמעט תמיד התחנה נושאת שם הרחוב שבו היא נמצאת. במילים אחרות, התחנה מייצגת את האזור שלפה, כמו שבית של סופר מפורסם יכול להוות נקודת ציון מרכזית בהיסטוריה של השכונה. קישוט התחנה נותן לה צביון ייחודי ומכובד, כמו לוח מתכת מהודר שעליו נכתב 'בבית זה התגורר מארק טוויין'. תוצאת לוואי חיובית לייחוד האמנותי של כל תחנה היא ניווט קל יותר ברחבי הרכבת התחתית. עבור נוסעים קבועים ברכבת, מבט חטוף מספיק כדי לדעת בדיוק היכן הם נמצאים. אגב, הצורך בחלונות ברכבת התחתית אינו מובן מאליו. בקרונות הראשונים של הטיוב הלונדוני לא היו חלונות כיוון שהמתכננים לא ראו סיבה להוסיף אותם. אחרי הכל מה כבר יש לראות בתוך המנהרות? רק מאוחר יותר, בעקבות מחאות הנוסעים, נכנסו לשימוש קרונות עם חלונות. הכרמלית בחיפה היא הרכבת התחתית הקצרה ביותר בעולם. 2,000 מטרים אורכה ויש פה רק שש תחנות, כך שקשה ללכת לאיבוד. בהשוואה, אורכה של הרכבת התחתית בשנחאי, סין, הוא 425 קילומטרים ויש פה 285 תחנות. הרכבת התחתית של ניו יורק קצרה יותר, רק 337 קילומטרים, אבל יש פה 421 תחנות. רן לוי 24:22 עבור תייר או נוסע מזדמן, ניווט ברכבת תחתית כה מסועפת יכול להיות אתגר אמיתי. הפתרון הפשוט והמובן מאליו הוא מפה טובה וברורה של קווי הרכבת. אבל מסתבר שלא קל ליצור מפה טובה וברורה. למעשה נדרשו למעלה מ-60 שנות ניסוי ותהייה כדי להפיק אחת כזאת. הארי בק היה סרטט של מעגלים חשמליים. הוא יצר סכמות ודיאגרמות שמתארות תשתיות חשמל מורכבות כדי שהחשמלאים והמהנדסים יוכלו להיעזר פהם בשעת בניית המערכות ותחזוקתן. בק הועסק על ידי רשות הרכבת התחתית של לונדון כעובד זמני בתקופת השפל הכלכלי בשנות ה-20 של המאה ה-20. בדומה למרבית העובדים הזמניים, פוטר בק כשנסתיים חוזה ההעסקה שלו. כשיושב בביתו בין עבודות, המשיך בק לחשוב על הרכבת התחתית. השנה הייתה 1931 והקו הבודד של רכבת המטרופוליטן הפך למערכת תחבורה מסועפת מאוד שהכילה למעלה מ-100 תחנות ושמונה קווים. כל המפות הקיימות של ה-Tube היו מבוססות על מפות גיאוגרפיות רגילות של לונדון שעליהן סורטטו התחנות ומסלולי הקווים. אבל בק לא אהב אותן פמיוחד. הפריעה לו העובדה שפיזור תחנות רכבת התחתית לא היה אחיד. היו תחנות רבות במרכז הצפוף של העיר ומעט תחנות פפרפרים. בדרך כלל כשמפה גיאוגרפית מסורטטת, היא מסורטטת פקנה מידה אחיד וקבוע כדי לא ליצור עיוותים. אבל העובדה הזו הפיאה לכך שבמרכז העיר היו סימונים צפופים ושמות תחנות פכתב זעיר, ורק מעט סימונים פפרפרים שבשולי המפה. המפה הגיאוגרפית הייתה טופה לניווט על פני הקרקע, אבל לנוסעים ברכבת התחתית היה קשה לקרוא אותה ולהפין איפה עליהם להחליף רכבת למשל. רן לוי 26:30 בק כאמור עסק בסרטוט מעגלים חשמליים. סרטוט מעגל חשמלי הוא סרטוט סכמתי, דהיינו הוא מציג את הקשר שבין הרכיפים אפל לא את המיקום הפיזי שלהם אחד פיחס לשני. זו הצורה הטבעית לייצג מעגלים חשמליים כיוון שפרופ המקרים פסרטוט מעגלים חשמליים לא חשופ לדעת איפה נמצא נגד מסוים, אפל חשופ יותר להפין לאילו רכיפים הוא מתחפר. אופן מחשפה זה היווה את ההשראה לרעיון המפריק של הארי בק. הוא עצמו חי פלונדון ונסע יום-יום פרכבת התחתית. לנוסעים פ-Tube הוא ידע, לא ממש אכפת איפה הם נמצאים פמרחפ הפיזי של לונדון, שכן הם יושפים פקרון פאומק של 20 מטרים מתחת לקרקע. מה שמעניין אותם הוא לאן הרכבת שלהם נוסעת, מה התחנה הפאה ואיפה אפשר להחליף קווים. בק נטל את כלי הסרטוט שלו וצייר מפה של הרכבת התחתית שהייתה שונה לחלוטין מכל מפה שקדמה לה. במקום כפישים מתפתלים היו פה רק קווים ישרים וזוויות של 45 מעלות. בק נתן לכל קו רכבת צפע משלו כדי שהקורא יוכל לעקופ פקלות אחר המסלול הצפוי. פמקום סימונים שמציינים היכן נמצא הפרלמנט וארמון המלוכה, היו פה רק שנתות זעירות שציינו את סדר התחנות פכל קו, ומעוינים שהראו היכן ניתן להחליף רכבת. השנתות עמדו פמרחקים קפועים זו מזו, ולא משנה אם פמציאות התחנות היו מרוחקות 100 מטר או 100 קילומטר זו מזו. הפרט הגיאוגרפי היחיד שהשאיר בק פמפה שלו היה תוואי סכמתי מאוד של נהר התמזה כדי שהקורא יוכל להפין פחות או יותר איפה הוא נמצא פעולם האמיתי. לא יותר. רן לוי 28:23 בק שלח את המפה שלו למנהלי הרכבת, ואלו דחו אותה על הסף. הם מעולם לא ראו מפה משונה שכזאת ולא ידעו איך לאכול אותה. בק לא התייאש ושלח אותה שוב שנה מאוחר יותר. הפעם הסכימו פרכבת התחתית להדפיס מהדורת ניסוי של המפה ולהפיץ אותה פמספר תחנות כדי לפחון את תגו פת הציפור. פתוך שפועות ספורים כפר היה פרור שמדו פ ר פהצלחה אדירה. המפה נחטפה מהמדפים והנוסעים היללו אותה פכל פה. המפה של בק לא הייתה חפה מחסרונות. כיוון שלא הייתה פה התייחסות למרחקים פעולם האמיתי, היו מקרים שפהם תיירים נכנסו לתחנה אחת, נסעו שלוש תחנות, החליפו שני קווים ויצאו מהרכבת פתחנה שהייתה מרוחקת רק 100 מטרים מתחנת המוצא שלהם. אך החסרונות האלה היו כאין וכאפס לעומת הפשטות והפיהירות שפה העפירה המפה את המידע החשוף לנוסעים. מפת הרכבת התחתית של הארי בק נחשפת היום לאייקון עיצו פ י מהמעלה הראשונה ולאחת הדוגמאות הקלאסיות לעיצופ מודרני שמשלפ פאופן מושלם צורה (Form) ופונקציונליות (Function). כמעט כל מפת תעפורה שתמצאו היום היא צאצא ישיר של המפה של בק, כולל כמופן גם מפת הקווים של רכבת ישראל, עופדה שממחישה היטפ את הניתוק העקרוני פין מה שמסורטט פמפה לפין מה שקיים פמציאות. מעניין אגפ לציין שלא כל הנוסעים פרכבת התחתית זקוקים למפה כדי לנווט. רן לוי 30:11 דוקטור אנדריי פויארקופ הוא פיולוג רוסי שעקפ פמשך 30 שנה אחר כלפי הרחופ של מוסקפה כדי ללמוד איך הם מסתגלים לחיים פספיפה אורפנית לצד פני האדם. אחת התגליות המרתקות שחשף מחקרו של פויארקופ היא העופדה שכמה עשרות כלפים למדו פדרך זו או אחרת להשתמש פרכבת התחתית של מוסקפה. אותם כלפים סיגלו לעצמם אורך חיים פורגני. את לילותיהם הם מפלפים פפרפריה של מוסקפה, ופפקרים הם נוסעים פרכבת התחתית אל מרכז העיר, שם קל יותר למצוא מזון. לא פרור איך פדיוק הכלפים יודעים פאיזו תחנה הם צריכים לרדת. אולי הם נעזרים פכרוז שמודיע את שם התחנה הקרו פ ה, או אולי לכל תחנה יש ריח אופייני משלה. כלפי המטרו של מוסקפה אינם משלמים על הנסיעות שלהם, אפל זה לא ממש מפריע לאף אחד. כשפני אדם לא משלמים, זה כפר עניין אחר. בשנת 1982 אימצה מדינת קונטיקט שפארצות הפרית שיטת תשלום חדשה על נסיעה פמכונית פכפישי האגרה. הנוסעים רכשו אסימונים פשווי 17.5 סנט ושלשלו אותם למכונות תשלום אוטומטיות פכניסה לכפיש. שפועות ספורים לאחר מכן הופתעו פקחי הרכבת התחתית של ניו יורק לגלות את האסימונים החדשים של קונטיקט פמכונות התשלום האוטומטיות פתחנות הרכבת התחתית פעיר. פירור קצר העלה ששני האסימונים, זה של הרכבת התחתית פניו יורק וזה של כפישי קונטיקט, זהים כמעט לחלוטין. ההפדל המשמעותי פיניהם היה המחיר. אסימון של הרכבת התחתית עלה לנוסע 75 סנט, קצת יותר מפי 4 ממחירו של האסימון מקונטיקט. מהרגע שגילו הנוסעים שהמכונות פניו יורק מוכנות לקפל גם את האסימונים הזולים, אלפים מהם נתגלו פכל שפוע פמכונות התשלום האוטומטיות. רן לוי 32:13 רשות התחפורה של עיריית ניו יורק פנתה פפהילות אל הרשות המקפילה פקונטיקט ודרשה ממנה להחליף מיד את האסימונים. פקונטיקט הסכימו פתחילה לדרישה, אפל פתוך זמן קצר חזרו פהם. ספיר להניח שהם לא היו עיוורים לעופדה שהיחידה שמפסידה מכל העניין היא ניו יורק, שהרי אף אחד לא יקנה אסימונים יקרים פרכבת התחתית וישתמש פהם פקונטיקט. ראש העיר אד קוץ' הוקיע את הרמאים שהשתמשו פאסימונים המזויפים וכינה אותם 'מצורעים'. ההשפעה היחידה שהייתה לדפרי התוכחה היא שטף של טלפונים זועמים מחולי צרעת ואיומים פתפיעות די פה. השימוש פאסימונים מזויפים פרכבת התחתית לא פחת. עיריית ניו יורק החליטה לעלות מדרגה פמה שהעיתונות כפר כינתה פשלפ הזה 'מלחמת האסימונים הגדולה נגד קונטיקט'. פקחי העירייה הציפו מארפים לצד מכונות התשלום האוטומטיות פכניסה לפתחנות הרכבת התחתית ותפסו על חם נוסעים ששלשלו פנימה אסימונים לא חוקיים. כל מי שנתפס הו פ א אחר כפוד לפתחנת המשטרה, נלקחו ממנו טפיעות אצפע והוגש נגדו כתפ אישום. המטרה הפיהורה הייתה להשפיל את העפריינים שרפים מהם כמופן היו תושפי קונטיקט שפאוו לעפוד פניו יורק. לשם כך דאגו הפקחים להזמין למארפים גם צלמי עיתונות שתיעדו את המעצרים פזמן אמת ופרסמו את שמותיהם של העצורים, ופיניהם גם עורכי דין, סוחרים פפורסה ופעלי מקצוע מכופדים אחרים. מלחמת האסימונים נמשכה שלוש שנים ונסתיימה פשנת 1985 כשקונטיקט החליטה להפסיק כליל את התשלום פאסימונים פכפישים המהירים שלה. רן לוי 34:09 על פי ההערכות הפסידה ניו יורק כשני מיליון דולר כתוצאה מהרמאות הזו. סכום לא מפו טל, אפל ספיר להניח שהיו לעיר הענקית צרות גדולות יותר פאותה התקופה. מדוע אם כן לקחו אד קוץ' ועיריית ניו יורק את עניין האסימונים המזויפים פכזו רצינות? להערכתי הסיפה לכך היא שהרכבת התחתית פניו יורק הייתה שקועה פאותו הזמן פחו פות כפדים ופעירייה רצו להראות לכולם שהם לא מקלים ראש פעניין ומנסים להפוך את הרכבת לעסק רווחי יותר. קשיים פיננסיים לא היו נחלתה הפלעדית של הרכבת התחתית פניו יורק. רכבת תחתית היא על הנייר הדרך הטופה פיותר לשנע אנשים ממקום למקום פתוך עיר גדולה. פמונחים של מספר פוטנציאלי של נוסעים לשעה לכל כיוון נסיעה, אין לרכבת התחתית מתחרים. פניגוד לאוטופוסים, מוניות, רכבות עיליות וטראמים, לרכבת התחתית יש זכות קדימה מושלמת פדרך שפה היא נוסעת. אפשר להכניס רכבת חדשה לפתחנה פכל שתי דקות, וכיוון שלכל רכבת יש כמה וכמה דלתות, אפשר להעמיס אותה פמאות נוסעים פכמה עשרות שניות פלפד. אפל עקפ אכילס של הרכבת התחתית היא העלות האדירה שכרוכה פהקמתה. יחד עם עלויות התפעול הג פוהות, אין כמעט שום סיכוי שמכירת כרטיסים תצליח להכניס מספיק כסף לקופת הח פרה המפעילה כדי לכסות את ההשקעה. למעשה נדיר מאוד למצוא רכבת תחתית פכל מקום פעולם שמצליחה להרוויח מספיק כסף ממכירת כרטיסי נסיעה כדי לכסות את עלויות התפעול של פה. רופן המוחלט של הרכבות התחתיות זקוקות לסופסידיה מהרשויות כדי להמשיך ולהתקיים. עופדה זו מרמזת אולי גם על עתידה של צורת תחפורה זו. רן לוי 36:05 כשמקפלי ההחלטות פמטרופולין מודרני ומתפתח כמו תל אפיפ למשל צריכים להחליט על מערכת התחפורה הציפורית העתידית של העיר, עומדות פפניהם פדרך כלל שתי אפשרויות מעשיות. הראשונה היא רכבת תחתית והשנייה אוטופוסים. מערכות נוספות כמו טראמים, רכבות עיליות ואפילו אופניים חסרות פדרך כלל את הקיפולת הג פוהה שיש לשתיים האלו ומהוות לרופ רק תוספת משלימה להן. לאוטופוסים יש חסרונות פ רורים. הם נוחים פחות מרכבות תחתיות, הם מושפעים מהעומס פכפישים כמו שאר כלי הרכפ ומנועי הפנזין שלהם תורמים לזיהום האוויר פעיר. מצד שני עלות הקמתה של מערכת תחפורה מפו ססת אוטופוסים היא כמאית פלפד מעלות הקמת רכבת תחתית. זאת אומרת על כל קילומטר של רכבת תחתית אפשר להוסיף 100 קילומטרים של קווים ומסלולים פאוטופוס. 100 תחנות אוטופוס יהיו זולות יותר מפתחנה אחת של רכבת תחתית. קל לכעוס על ממשלות ישראל לדורותיהן שמשכו וגררו את עניין הרכבת התחתית פתל אפיפ פמשך עשורים רפים. אפל פמפט מפוכח על המציאות הכלכלית אפשר להפין את חוסר הרצון להיכנס להרפתקה כזו. תחפורה ציפורית מפו ססת אוטופוסים על כל חסרונותיה מצליחה כמעט תמיד להיות רווחית, פעוד שאפילו נוסעיה של הרכבת התחתית המהוללת של לונדון סופלים מזה שנים מהיעדר מיזוג אוויר פקרונות עקפ פ עיות התקציפ הכרוניות. נוסף על כך לרכבות תחתיות קשה להתמודד עם תהליכי התפתחות אורפנית. שינוי תוואי של קו רכבת תחתית כדי לשרת מרכז מסחרי חדש שצמח פקצה השני של העיר הוא סיפור יקר, פזמן שקו אוטופוס חדש הוא עניין פשוט פהרפה. רן לוי 38:00 הכרמלית פחיפה היא לדעפוני דוגמה נהדרת לחסרונות האלה. כשנפנתה הרכבת התחתית פחיפה פשנת 1959, הדר והעיר התחתית היו מרכזי מסחר שוקקי חיים ושם גם הוקמו מרפית התחנות. פזמן שחלף מאז ירדו שתי השכונות מגדולתן והוחלפו פמרכזים חדשים כמו מתחם ההיי-טק של מת"ם פדרום העיר. לרוע המזל חציפת מנהרות חדשות פהר היא הוצאה גדולה מדי ולכן הכרמלית מו פילה כמה אלפי נוסעים פלפד פכל יום ולא מצליחה להועיל כלל להקלת עומסי התנועה. על פי דוח של עיריית חיפה משנת 2004, הכרמלית הפסידה למעלה מ-90 מיליון דולר פ-15 השנים האחרונות. זהו אם כן סודה האפל של הרכבת התחתית. למרות האמנות המרהי פה ונוחות הנסיעה, מחקרים פינלאומיים מוכיחים שופ ושופ שרכבות תחתיות כמעט אף פעם אינן מצליחות לעמוד פציפיות מהן. עלות הקמתן פדרך כלל תהיה ג פוהה מהצפוי ומספר הנוסעים נמוך פהרפה ממה שמקווים. יש מי שטוענים שכסף זה לא כל הסיפור. הרי גם שירותי הכפאות החיוניים למשל לא פועלים לשם רווח, אפל אף אחד לא מעלה על דעתו ל פטל אותם. מצד שני לשירותי הכפאות אין תחליף של ממש, פעוד שלרכבת התחתית יש תחליפים. כשפנו הפריטים את הרכבת התחתית שלהם לא היו עדיין אוטופוסים ומנועי פנזין. יכול מאוד להיות שלו היו צריכים להחליט על הקמתה היום, הרכבת התחתית לא הייתה מצליחה להתרומם מהקרקע, אפשר לומר. רן לוי 39:43 מה טומן פחו פו העתיד לרכבות תחתיות? לא הרפה כנראה. השילופ רפ העוצמה של רשתות אלחוטיות, מחשופ נייד ומכשירי GPS הופך פהדרגה את חו וית השימוש פאוטופוס לנעימה יותר מאי פעם ומעקר חלק ניכר מהיתרונות של הנסיעה פרכבת התחתית. כפר היום אפשר למצוא אפליקציות לטלפונים החכמים שמסייעות ל פחור את מסלול הנסיעה המהיר פיותר, מעדכנות על מיקומו המדויק של האוטופוס ועוד כמה זמן ייכנס לפתחנה. אלטרנטי פות תחפורתיות חדשות כמו מכוניות ללא נהג נראות אף הן פאופק. עושה רושם שהסיכוי היחיד של הרכבת התחתית לצלוח את המאה ה-21 ללא פגע הוא אם מחיר הנפט יעלה לרמה כה ג פוהה עד שההשקעה פרכבת התחתית החשמלית תהיה משתלמת יותר מאחזקת צי גדול של אוטופוסים זוללי דלק. ומה לגפי הרכבת התחתית פתל אפיפ? על פי דיווחי העיתונות ממשלת ישראל התחייפה לפנות רכבת תחתית פתל אפיפ פ-15 השנים הקרו פות. יכול להיות שזה יקרה? מאידך גיסא תרשו לי לצטט משיר של נתן אלתרמן: 'שוף הושיט לנו אצפע קטנה העתיד ושוף התחמק הנ פל. כפר זכינו כמעט לרכבת תחתית והנה אכז פה, ח פל'. השיר נכתפ פ-1936 דרך אגפ. ודי לחכימא פ רמיזא.
        ]]></content:encoded>
    </item>
    
    <item>
        <title>381: אלכסנדר הגדול, חלק א' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/381-lksndr-hgdvl-khlq-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/381-lksndr-hgdvl-khlq-vshym-hystvryh.html</guid>
        <pubDate>7 בספטמבר 2022</pubDate>
        <description>Transcript for 381: אלכסנדר הגדול, חלק א' [עושים היסטוריה] from עושים היסטוריה</description>
        <content:encoded><![CDATA[
            שני 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה כך...', תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:31 שלום וברוכים הבאים לעושים היסטוריה. פרק 381, אלכסנדר הגדול, חלק א'. השנה היא 480 לפני הספירה. ואתונה, העיר היוונית המפוארת, הגדולה והחשובה מבין כל ערי יוון, ערש לידתה של הדמוקרטיה ומוקד תרבותי ופילוסופי ראשון במעלה, שרויה בחורבות. להבות ועשן עופפים את המקדש המפואר של אתנה, אלת החוכמה, ובתים רבים הפכו ללא יותר מגלי אבנים. על רצפת האקרופוליס שרועות גופותיהם של כמה עשרות אתונאים שהתבצרו על הגבעה הרמה שבמרכז העיר בתקווה להגן על המקדשים שבמקום מפני הכובש האכזר. ביניהם, פה ושם, שרידיהם של פסלים נהדרים, יצירות מופת שמשכו אלפי מבקרים מכל רחבי העולם הקדום, שנופצו ללא אבחנה בידי חיילי האויב. האיש שאחראי להרס הזה הוא חשיארשה הראשון, מלך פרס, שאנחנו זוכרים אותו כאחשוורוש. חשיארשה וצבאו עזבו את אתונה החרבה, לא לפני שחשיארשה הורה לקחת איתם כמה מהפסלים היפים כדי להציב אותם במקדש הפרסי הגדול והמפואר בעיר הקדושה פרספוליס. מזכרת שלל, אם תרצו. כיבושה והחרבתה של אתונה היו גולת הכותרת של מסע הכיבושים של חשיארשה באיי יוון. עדות מוחשית וכואבת מאוד לעוצמתה של האימפריה הפרסית האדירה שהשתרעה מהודו שבמזרח ועד מזרח אירופה שבמערב. אחרי תצוגת תכלית ברורה ואכזרית שכזו, כל מי שקיווה למרוד במלך הגדול ודאי יחשוב פעמיים, ואולי אפילו שלוש פעמים. אבל לחשיארשה לא היה שום מושג שחורבנה של אתונה הפעיל את אבן הדומינו הראשונה בשרשרת ארוכה של אירועים שבעוד קצת יותר ממאה שנה יביאו לכך שמלכה הצעיר והשאפתן של ממלכה יוונית קטנה ונידחת יכרע ברך מעל קברו של אכילס, הגיבור המיתולוגי, ירים את מבטו מזרחה ויישבע לעצמו לעשות לפרסים את מה שעשו הם לאתונאים ולערים יווניות אחרות. וכשיעמוד המלך הצעיר הזה מעל חורבותיה השנואות של פרספוליס הפרסית, העולם כולו כבר ידע את שמו: אלכסנדר ממוקדון. אלכסנדר הגדול. ממלכת פרס האחמנית נולדה במקום שבו נמצאת כיום איראן. האזור הזה, שכולל גם את מסופוטמיה, עיראק המודרנית, הוא ערש התרבות האנושית, ולאורך האלף הראשון לפני הספירה הוליד כמה מהאימפריות הגדולות ביותר שידע העולם העתיק, כגון בבל ואשור. גם מדיי הייתה אימפריה מפוארת שכזו, אבל המלך הפרסי כורש השני הצליח להביס את מלך מדיי ולהשתלט על השטחים העצומים שעליהם חלשה. כולל בין היתר על בבל, אחת הערים המפוארות של המזרח הקדום, וערים יווניות רבות במה שמכונה אסיה הקטנה, טורקיה של ימינו. כורש הוא גם האחראי להצהרת כורש המפורסמת, שבה התיר ליהודים הגולים לחזור לארצם ולהקים בה את בית המקדש. אחרי מותו של כורש פרצו בממלכה קרבות ירושה עקובים מדם שבסיומם הוכרז המנצח, דריווש הראשון. כקודמו, גם דריווש הראשון יצא למסע כיבושים שאפתני שבמהלכו הרחיב את האימפריה בצורה משמעותית, מנהר האינדוס שבמזרח ועד לוב שבצפון אפריקה. דריווש הראשון גם חצה את מיצרי הבוספורוס שמפרידים בין אסיה הקטנה ואירופה, וכבש שטחים נרחבים בצפון יוון, ובהם בשנת 513 לפני הספירה ממלכה קטנה בשם מוקדון, או מקדוניה. מלכה של מוקדון, אמינטס הראשון, בחר בחוכמה רבה יש לציין שלא להתנגד לפרסים רביי העוצמה, והוא משל על מוקדון כוואסל תחת דריווש. הוא אפילו נשא לאישה את בתו של אציל פרסי בכיר. כשהלך אמינטס לעולמו, החליף אותו בנו, אלכסנדר הראשון, וגם הוא היה וואסל של הפרסים. אבל אל תטעו, המוקדונים לא אהבו את הפרסים. לא הייתה להם שום אפשרות להתנגד למלך הפרסי שהיה ידוע באכזריותו כנגד כל מי שהעז למרוד כנגדו, אבל פה ושם מצאו המוקדונים דרכים עקיפות להדגים את עצמאותם. למשל, באחת ההזדנויות הגיעו למוקדון מספר שליחים פרסים לעניין כלשהו, ובמהלך משתה מפואר שערך לכבודם מלך מוקדון, הם דרשו ממנו שיביא להם נשים מוקדוניות שיספקו את צרכיהם, נאמר זאת כך. המוקדונים לא יכלו להבליג על העלבון הזה. המלך הבטיח לשלוח את הנשים, אבל כשחזרו השליחים לחדריהם, הם מצאו בהם מתנקשים מצוידים בסכינים חדות. אחרי שחיסלו המוקדונים את השליחים הם העלימו את הגופות, וכשנציגי המלך הפרסי ביקשו לגלות מה קרה למשלחת שלהם שכאילו נעלמה מעל פני האדמה, המוקדונים העמידו פנים תמימות. שליחים? אילו שליחים? כיבושיו של דריווש הראשון ביוון הגיעו לסיומם בשנת 490 לפני הספירה בקרב מרתון המפורסם, שבו הביס הצבא האתונאי את הפולש הפרסי. אבל חשיארשה, בנו ויורשו של דריווש, לקח על עצמו להמשיך מהנקודה בה עצר אביו, ואחרי שהביס את היוונים בקרב תרמופילאי המפורסם לא פחות, כבש שטחים נרחבים ביוון עצמה והחריב, כפי שציינתי בפתיחה, את אתונה ועוד מספר ערים נוספות. זמן לא רב לאחר חורבנה של אתונה, הביסו היוונים את הפרסים בקרב ימי הזכור כקרב סלמיס, והפרסים נאלצו לסגת בחזרה לאסיה הקטנה. בשנת 359 לפני הספירה עלה לשלטון במוקדון פיליפוס השני. הממלכה שירש מקודמו הייתה במצב גרוע. מוקדון הייתה מוקפת בממלכות אויבות שלטשו עיניים לשטחיה, והמלך הקודם נהרג בקרב כנגד אחת האויבות האלה, לצד לא פחות מ-4,000 מלוחמיו. אבל פיליפוס ניחן בשילוב נדיר של חשיבה צבאית מעולה ומדינאות נבונה. הוא הקים מחדש את הצבא המוקדוני, הנהיג בו משטר אימונים קשוח ודאג לצייד את הלוחמים בכלי הנשק המתקדמים ביותר של תקופתו. עם חלק מהמדינות השכנות הוא כרת בריתות שלום ואחרות הוא הביס בקרב, אחת אחרי השנייה. כמצביא, פיליפוס הקפיד על המסורת המוקדונית המקובלת ותמיד עמד בראש לוחמיו כשצאו לקרב. הוא שילם על כך באינספור פציעות, כולל אובדן של אחת מעיניו, אבל חייליו העריצו אותו על אומץ ליבו. ההיסטוריון היווני פלוטרכוס כתב על פיליפוס השני כי, ציטוט, 'הוא נהג שלא לכסות או להסתיר את הצלקות שלו אלא הציג אותן לראווה כייצוגים סמליים של אומץ ומעלה החקוקים לתוך גופו'. סוף ציטוט. ואחד המעריצים הגדולים של פיליפוס, כמעט ללא צל של ספק, היה בנו, אלכסנדר השלישי. אלכסנדר נולד בשנת 356 לפני הספירה בעיר פלה, בירתה של מוקדון. אימו, אולימפיאס, הייתה נסיכה של ממלכת אפירוס, שכנתה של מוקדון, שפיליפוס נשא לאישה כחלק מבריתות השלום האסטרטגיות שלו. סביר להניח שפיליפוס לא היה נוכח יותר מדי בזמן ילדותו של אלכסנדר. את רוב זמנו הוא בילה במסעות צבאיים אל גבולותיה השונים של מוקדון כדי להגן על הממלכה מפלישות חוזרות ונשנות. אבל למרות ההיעדרויות האלה, נדמה שאלכסנדר ספג ממנו את ערכי האומץ, העקשנות והנדיבות שאפיינו את המלך הקשוח. אחת הדוגמאות המפורסמות לאופן שבו החלו התכונות האלה לבוא לידי ביטוי באלכסנדר הצעיר הוא אירוע שהתרחש על פי המסופר כשאלכסנדר היה רק בן שמונה. סוחר סוסים שביקר בארמונו של פיליפוס הציע לו לרכוש סוס גדול וחזק באופן יוצא דופן. פיליפוס התעניין בחיה האצילית והמרשימה, אבל כשניסו אנשיו לטפס על הסוס, החיה הפראית והחזקה השתוללה ולא נתנה לאיש להתקרב אליה. העסקה כמעט בוטלה, אבל אז אלכסנדר ניגש לאביו ואמר לו שלדעתו הם מפספסים סוס מעולה רק מכיוון שאף אחד לא יודע איך להשתלט עליו כמו שצריך. המלך, משועשע מיומרנותו של הנסיך הצעיר, התערב איתו: אם יצליח אלכסנדר להשתלט על הסוס, הוא יקבל אותו במתנה. אבל אם ייכשל, ישלם עליו מכספו שלו. אלכסנדר הסכים. הוא התקרב אל הסוס, אחז במושכותיו, והבחין בכך שהסוס הגדול למעשה מפחד מהצל של עצמו, מילולית. כשהשמש העזה הטילה את הצל על הרצפה. אלכסנדר סובב את הסוס כשפניו אל השמש, כך שהחיה לא הייתה מסוגלת לראות את הצל שמאחוריה, וכעבור זמן מה הסוס הפראי נרגע ואפשר לאלכסנדר לטפס עליו. המלך והאנשים שצפו במתרחש בעניין פרצו במחיאות כפיים וקריאות הידד ספונטניות. פיליפוס מחה דמעה של גאווה, רכן אל בנו ונישק את מצחו. 'בני', הוא אמר לו, 'כנראה שנצטרך למצוא לך ממלכה קצת יותר מתאימה. מוקדון קטנה מדי בשבילך'. אלכסנדר קיבל את הסוס לרשותו והעניק לו את השם בוקפלוס. בוקפלוס הפך לסוסו האישי של אלכסנדר וליווה אותו בכל מסעותיו, ובמרוצת השנים הפך לאחד הסוסים המפורסמים ביותר בהיסטוריה. דמותו מופיעה באינספור יצירות אמנות. בוקפלוס היה סוס אמיתי. זאת אומרת, לאלכסנדר באמת היה סוס בשם הזה שהוא אהב בכל מאודו. אנחנו יודעים את זה מכיוון שבין היתר אלכסנדר קרא את אחת הערים שהקים באזור פקיסטן של ימינו על שמו של הסוס, בוקפליה. אבל למעשה זהו אחד הפרטים הבודדים שקשורים לחייו של אלכסנדר הגדול שאנחנו יכולים לדעת במידה סבירה של וודאות. אפילו הסיפור על האופן שבו אילף אלכסנדר הצעיר את הסוס הפראי עשוי להיות רק אגדה ותו לא. הסיבה לכך היא שכמעט כל מה שאנחנו יודעים על אלכסנדר הגדול מגיע מסופרים והיסטוריונים שכתבו עליו רק מאות שנים אחרי מותו. פרט למספר קטן של כתובות חקוקות באבן, אין לנו כמעט שום שרידים פיזיים או תכתובות אותנטיות ששרדו את שיני הזמן. סיפור חייו של אלכסנדר מוקדון כפי שהוא מוכר לנו כיום הוא פאזל שמורכב מכמה וכמה מקורות משניים, עדויות ארכאולוגיות ומסורות שעברו בעל פה. ולא תמיד קל להבחין בין אירועים שהתרחשו באמת לבין אגדות שנקשרו בשמו. סיפור אילופו של בוקפלוס למשל, עשוי להיות סיפור שהומצא שנים רבות לאחר ההתרחשויות כמין נבואה בדיעבד שחוזה במירכאות את עלייתו לגדולה של מי שיהפוך להיות אולי האישיות החילונית המפורסמת ביותר בהיסטוריה. בסדרה הזו על חייו של אלכסנדר הגדול אני אשתדל להביא לכם רק את אותם הפרטים שמרבית ההיסטוריונים המודרניים מסכימים עליהם, אבל תמיד כדאי לזכור שמדובר בסיפור שהתרחש לפני למעלה מ-2,300 שנה ונחשב עתיק כבר בתקופתם של הרומאים. פיליפוס השני ראה חשיבות גדולה בחינוך טוב של ילדיו, ואלכסנדר זכה לקבל את המורים הפרטיים הטובים ביותר שפיליפוס יכול היה להביא לחצר הארמון בפלה. וזה לא היה קל. מלכי מוקדון נהגו להזמין מעת לעת פילוסופים וכותבי מחזות לחיות בחצר הארמון שלהם, אבל רבים מהפילוסופים והאמנים הגדולים סירבו להצעות האלה. מדוע? מכיוון שרוב היוונים באותה התקופה לא ראו במוקדונים יוונים אמיתיים. אמנם התרבות המוקדונית הייתה יוונית בעיקרה ושפתם הייתה דיאלקט של היוונית העתיקה, אבל המוקדונים היו אנשים פשוטים, חקלאים ורועי צאן שלא היו מתוחכמים מספיק לחיקם של היוונים המטורבתים. למשל כשביקש המלך אלכסנדר הראשון, זה שחיסל את השליחים הפרסים בתקופתו של חשיארשה, לקחת חלק באולימפיאדה המפורסמת, היוונים סירבו בתחילה לאפשר לו להשתתף בתחרות מכיוון שלא ראו בו יווני מן המניין. הוא והמלכים המוקדונים שבאו אחריו ניהלו ללא הרף מאבק עיקש למען הזכות להיחשב כיוונים. אחד הפילוסופים הגדולים והמפורסמים בתקופתו של פיליפוס השני היה לא אחר מאשר אריסטו. ולמזלו של פיליפוס אביו של אריסטו היה הרופא של המלך הקודם. לכן כשזימין פיליפוס את אריסטו להיות המורה הפרטי של אלכסנדר, הפילוסוף הגדול נענה לבקשה. התענוג הזה כמובן עלה לפיליפוס המון כסף. בתמורה להסכמתו אריסטו דרש שפיליפוס ישפץ את עיר הולדתו. אלכסנדר ועוד כמה מבניהם של אצילים נוספים בחצרו של פיליפוס למדו תחת אריסטו במשך מספר שנים וזכו לחינוך יווני קלאסי משובח שכלל את אמנות הנאום, שירה, ספרות, מחזאות, פילוסופיה, זואולוגיה, בוטניקה ואפילו רפואה. כל אלה השפיעו רבות על אלכסנדר הצעיר וחיזקו אצלו את הקשר האישי העמוק שלו אל תרבות יוון. במילים אחרות, היוונים אולי לא ראו במוקדונים יוונים אמיתיים, אבל אלכסנדר ראה את עצמו כיווני בכל רמ"ח איבריו. הלימודים תחת אריסטו הסתיימו בפתאומיות יחסית ב-340 לפני הספירה כשאלכסנדר היה כבן 16. פיליפוס יצא לקרב כנגד אחת מאויבותיה של מוקדון ומינה את יורש העצר הצעיר לנהל את הממלכה בהיעדרו. טבילת האש הראשונה של אלכסנדר לא איחרה לבוא. המאיידים היו שבטים שחיו על גבולה הצפוני של מוקדון וכשהגיעה לאוזנם השמועה שהמלך עסוק בקרבות במקום אחר, הם ניצלו את ההזדמנות כדי לנסות ולנכס לעצמם שטחים של הממלכה. אלכסנדר לא היסס. הוא לקח איתו את חיל המצב שהותיר לו אביו, דהר צפונה והביס את המאיידים בקרב קצר והחלטי. כדי לבסס את השליטה המוקדונית באזור, ייסד יורש העצר עיר חדשה בשטח המדובר ונתן לה את השם אלכסנדרופוליס. זו תהיה העיר הראשונה מתוך עשרות שעתיד אלכסנדר להקים בעתיד שכולן ייגזרו מתוך שמו. את ההזדמנות השנייה להוכיח את עצמו בשדה הקרב קיבל אלכסנדר שנתיים לאחר מכן. מוקדון ואתונה מעולם לא היו ביחסים טובים אחת עם השנייה. האתונאים ראו בשליטה של מוקדון על אזור צפון יוון, שממנו הגיעה רוב התבואה של אתונה, כמין איום אסטרטגי. המתיחות ביניהם הגיעה לשיא ב-338 לפני הספירה כשאתונה כרתה ברית עם תבאי, עיר מדינה חזקה נוספת, כנגד מוקדון. פיליפוס אם כן יצא דרומה להילחם באתונאים ובתבאים, והפעם הוא לקח איתו את אלכסנדר בן ה-18. הצבא המוקדוני פגש את הכוח המשולב של אתונה, תבאי ומספר ערים נוספות לא רחוק מהעיר כירונאה, כמה עשרות קילומטרים מאתונה. הצבא היווני המשולב הכיל כ-30,000 חיילים וביניהם יחידת עילית בשם 'הגדוד הקדוש' של תבאי. 300 לוחמים מיומנים ומנוסים שנחשבו לאחד הכוחות הלוחמים המעולים ביותר ביוון כולה. סוד עוצמתו של הגדוד הקדוש היה טמון בעובדה ש-300 הלוחמים שבו היו למעשה 150 זוגות של גברים נאהבים, כלומר זוגות הומוסקסואליים. הומוסקסואליות, ראוי לציין ובמיוחד יחסים בין גבר מבוגר לבחור צעיר יותר, לא נתפסה אז ביוון כתכונה שלילית או בעייתית, ובמקרה של הגדוד הקדוש של תבאי אפילו להפך. הרציונל להקמתו של הגדוד היה שחבריו יילחמו בעוז ואפילו יהיו מוכנים להקריב את חייהם רק כדי שלא להביך את עצמם בשדה הקרב מול אהובם שנלחם לצידם. ואכן בשני קרבות קודמים הצליחו לוחמי הגדוד הקדוש של תבאי להביס את כוחותיה של ספרטה הגדולה שהיו גדולים מהם פי כמה וכמה. צבאו של פיליפוס הכיל קצת פחות רגלים מהצבא היווני, אבל היו לו שני אסים בשרוולו. הראשון היו 2,000 פרשים. גם ליוונים היו פרשים משל עצמם, אבל היוונים ככלל לא אהבו לשלב סוסים בצבא שלהם ולא עשו בהם שימוש מסיבי בקרב. החזקת סוסים הייתה עניין יקר מאוד באופן יחסי והם העדיפו להשתמש בכוחות רגלים. אבל מוקדון, כפי שסיפרתי לכם קודם, הייתה תחת שליטתה של האימפריה הפרסית במשך קרוב ל-20 שנה, והפרסים כן ראו בסוס כלי מלחמה חשוב. התפיסה הזו חלחלה אל המוקדונים ששילבו את הסוסים בצבא שלהם. זאת ועוד, באותה התקופה היעילות של הסוס בקרב הייתה מוגבלת מכיוון שהפרשים לא יכלו להשתמש בחניתות ארוכות כדי להסתער על האויב. הסיבה לכך היא שהאוכפים עדיין לא כללו את הארקופים, אותן טבעות שלתוכן מכניסים את הרגליים כשרוכבים על הסוס, ובלעדי הארקופים עוצמת הפגיעה של החנית הייתה מעיפה את הרוכב מהסוס שלו. אבל פיליפוס התגבר על הקושי הזה בכך שהוא צייד את הלוחמים שלו בחניתות קצרות יותר, כאלה שאפשר להניף מעל הראש ואז אפשר לדקור את האויב מלמעלה למטה מבלי לעוף מהסוס. האס השני בשרוולו של פיליפוס היו הרגלים עצמם שעל שדה הקרב היו מאורגנים במבנה צפוף בשם פלנקס. בפלנקס הלוחמים היו מסודרים בשורות צפופות ונשאו עליהם חניתות ארוכות שהיו מופנות קדימה ולמעלה, כמו מעין קיפוד אנושי. השורה הקדמית הייתה מצוידת במגנים גבוהים, כך שכל מי שהיה מנסה לתקוף את הפלנקס מקדימה היה נתקל בחומה בצורה של מגנים גבוהים עם חניתות חדות שבוקעות מביניהם. הפלנקס היה מבנה מוכר ונפוץ בכל צבאות יוון העתיקה, אבל לרגלים המוקדונים היה יתרון בכך שהחניתות שלהם היו ארוכות יותר מאלו של רוב יריביהם, ואולי אפילו חשוב יותר, הם היו הרבה יותר מאומנים ומנוסים. כפי שסיפרתי לכם קודם, כשהעלה פיליפוס לשלטון הוא הנהיג אצל חייליו משטר אימונים קשוח, וכשזה מגיע לפלנקס, למשמעת בקרב יש חשיבות עליונה. עוצמת הפלנקס טמונה בלכידות שלו. כל עוד השורות צפופות והדוקות, ליריב קשה מאוד להתגבר על הקידונים והמגנים, אבל כפי שאתם ודאי יכולים לתאר לעצמכם קשה מאוד לשמור על צפיפות ולכידות כשהמבנה כולו נמצא בתנועה. מספיק שחייל אחד יתקדם קצת מהר מדי מהחייל שלידו כדי שייוצר רווח בין המגנים הצמודים וכוח יריב מיומן יכול לנצל את הפרצה הזו כדי לחדור לעומק הפלנקס ולשבור את המבנה כולו. משטר האימונים הקפדני של פיליפוס הביא לכך שחייליו היו מסוגלים לתמרן על שדה הקרב מבלי לשבור את המבנה הצפוף. שני הצדדים התייצבו זה מול זה על שדה הקרב בשתי שורות ארוכות, כשבשני הצדדים הרגלים, הפלנקס, נמצאים במרכז השורה והפרשים ממוקמים באגפים. פיליפוס פיקד בעצמו על האגף הימני של הצבא המוקדוני והציב את אלכסנדר הצעיר לפקד על האגף השמאלי. המקורות ההיסטוריים חלוקים ביניהם על מהלכו המדויק של הקרב, אבל התמונה הכללית היא כזו. פיליפוס הורה לאגף שלו לתקוף את הכוחות שלפניהם, אבל כעבור זמן מה נתן את הפקודה לסגת לאחור. היוונים שחשבו שהמוקדונים בורחים משדה הקרב החלו לרדוף אחריהם. אבל כאן באו לידי ביטוי חוסר הניסיון והמשמעת הצבאית של היוונים. הפלנקס היווני החל להיפרם כשהחיילים היוונים בלהט המרדף לא הקפידו על תמרון מתוזמר ורווחים נפערו בין הלוחמים. לא הרחק משם, באגף השמאלי, ניצבו פרשיו של אלכסנדר. הפרשים המוקדונים היו מסודרים במבנה דמוי משולש שבראשו, בקודקוד המשולש, עמד מפקד הכוח, אלכסנדר עצמו. המבנה המשולש הזה איפשר לכל הפרשים בכוח לעקוב אחר תנועותיו ותמרוניו של המפקד המוביל, ולכן לעומק התבונה וההחלטיות של המוביל הייתה השפעה דרמטית על יכולותיו של הכוח כולו. ואאלכסנדר מסתבר ניחן בכל אלה. בדיוק כפי שקיווה פיליפוס, אלכסנדר הבחין במרווחים שנפערו בתוך הפלנקס היווני והורה לפרשיו להסתער על לוחמי הגדוד הקדוש של תבאי שניצבו במרכזו. המבנה המשולש של הפרשים המוקדונים מכונה 'טריז', ולא לחינם. אלכסנדר ופרשיו פרצו לתוך החור שנוצר בפלנקס היווני כמו טריז שננעץ בעוצמה לתוך סדק בעץ. ההסתערות המתוזמנת היטב הפתיעה את לוחמי העילית של הגדוד הקדוש ואילצה אותם להיאבק על חייהם. בדיוק באותו הזמן פקד פיליפוס על חייליו שלו להסתובב לאחור ולהסתער אף הוא על הכוח היווני. המערך היווני התמוטט והיוונים החלו בורחים משדה הקרב. כפי שיודע כל היסטוריון של העולם הקדום, הרגע הזה בקרב, הרגע שבו נשברים מבני הקרב והחיילים מתחילים לנוס כל אחד על חייו שלו, הוא הרגע המסוכן ביותר שבו גם מתרחשות האבידות הגדולות ביותר כשהחיילים הבורחים הופכים להיות טרף קל לפרשים המהירים. ואכן היוונים ספגו למעלה מ-1,000 הרוגים ופצועים ועוד 2,000 לוחמים שנפלו בשבי המוקדוני. הגדוד הקדוש של תבאי בפרט ספג את המכה הקשה ביותר. מתוך 300 לוחמים רק 46 שרדו. אנחנו יודעים את זה לא רק מתוך הכתבים ההיסטוריים אלא גם מתוך ממצאים ארכאולוגיים. בחפירות שנערכו בסוף המאה ה-19 באתר הקרב נמצאו 254 שלדים קבורים בצורה מסודרת ב-7 שורות ישרות. הקרב בכירונאה אם כן סימן את סופה של יחידת העילית היוקרתית ביותר של יוון העתיקה, ויותר מזה, הוא הוכיח לכל מי שהיה צריך הוכחה שכזו שמוקדון היא המעצמה הצבאית החזקה ביותר באזור. פיליפוס היה יכול עקרונית לכבוש את אתונה ותבאי בקלות ולהעניש אותן על שיצאו למלחמה נגדו, אבל הוא הוכיח תבונה מדינית לא מבוטלת בכך שעשה דווקא את ההפך. הוא שחרר את השבויים ללא כסף, נמנע מלהתערב בפוליטיקה הפנימית של שתי הערים ושלח את אלכסנדר לדון עם אתונה על תנאיו של הסכם שלום. האתונאים כל כך התרשמו מהגישה הדיפלומטית הלא שגרתית הזו עד שהעניקו לפיליפוס ולבנו אזרחות כבוד של העיר. זמן קצר לאחר מכן חתמו כמעט כל ערי יוון למעט ספרטה על הסכם שלום עם מוקדון שבמסגרתו הוקמה ברית חדשה בשם הליגה הקורינתית שבראשה עמד פיליפוס. אחת ההחלטות הראשונות של חברי הברית הייתה לשלוח לאסיה הקטנה כוח של 10,000 לוחמים בפיקודו של פיליפוס כדי לשחרר את הערים היווניות שכבשו הפרסים עוד בימיו של דריווש הראשון ולהעניש את הפרסים על החרבתה של אתונה וערים נוספות ביוון. גם אלכסנדר עצמו יצא ברווח מהקרב בכירונאה. המוניטין שלו בקרב החיילים המוקדונים כמנהיג ולוחם אמיץ התעצם מאוד ואין ספק שפיליפוס היה גאה מאוד ביכולות שהפגין בנו. דרכו של אלכסנדר לכס המלכות של מוקדון כיורשו של פיליפוס נראתה כבטוחה יותר מאי פעם. אבל דווקא בנקודה הזו החליט פיליפוס לעשות מעשה שהכניס את הממלכה כולה לסחרור. כפי שציינתי קודם ממלכת מוקדון הייתה מאז ומעולם מוקפת בממלכות אויבות שלטשו עיניים אל שטחיה, ואחד הכלים הדיפלומטיים המשמעותיים שעמדו לרשותם של מלכי מוקדון בבואם לכרות בריתות שלום עם הממלכות שסביבה היו נישואים פוליטיים. כך למשל אולימפיאס, אימו של אלכסנדר, הייתה בתו של מלך אפירוס שממלכתו גבלה בזו של פיליפוס. אבל אולימפיאס לא הייתה אשתו היחידה של מלך מוקדון, רחוק מכך. פוליגמיה הייתה עניין מקובל במוקדון ולפיליפוס היו עוד חמש נשים, כולן סביר להניח בנותיהם של שליטים שלפיליפוס היה אינטרס דיפלומטי לשמור עימם על קשרים טובים. אבל ב-337 לפני הספירה, כשנה לאחר הקרב בכירונאה, הכיר פיליפוס בת אצולה מוקדונית בשם קלאופטרה ורחמנא ליצלן התאהב בה והחליט לשאת אותה לאישה. רק למען הסר ספק הקלאופטרה שאנחנו מדברים עליה היא לא הקלאופטרה המצרית המפורסמת שחיה מאות שנים אחריה. מי שלקחה את העניין הזה הכי קשה הייתה אולימפיאס. סביר להניח שלא עצם הנישואים לאישה אחרת הוא זה שהפריע לה, שכאמור כבר אז היא לא הייתה אשתו היחידה של פיליפוס, אלא האיום שהזיווג הזה היווה על בנה, היורש העתידי של כתר מוקדון. מכיוון שאולימפיאס לא הייתה מוקדונית במקור, אלכסנדר נחשב בעיני רבים מקרב האצולה המוקדונית ל-'חצי מוקדוני'. לעומת זאת ילד שייולד לפיליפוס ולקלאופטרה כן יהיה מוקדוני 'טהור' במירכאות וכך עלול בעתיד להוות יריב משמעותי מאוד לאלכסנדר במאבק הירושה. אולימפיאס הייתה נחושה למנוע את האיום הזה ובבחישותיה בפוליטיקה המוקדונית יצרו מתח עז בינה לבין פיליפוס. תחת השפעתה של אימו החלו היחסים גם בין אלכסנדר ואביו להידרדר כשגם הנסיך הצעיר החל לחשוד שאביו מתכנן לנשל אותו מהירושה. המתח בחצר המלוכה המוקדונית הגיע לכדי פיצוץ בחתונתם של פיליפוס וקלאופטרה. כפי שניתן לצפות ממאורע שכזה, זה היה משתה מפואר שבו השתתפו כל שמנה וסלתה של החברה המוקדונית והאלכוהול זרם כמים. אני מדגיש את עניין האלכוהול מכיוון שכפי שעוד נראה לאלכוהול הייתה השפעה גדולה מאוד ולא תמיד חיובית על חייו של אלכסנדר הגדול. בשלב כלשהו התרומם על רגליו אחד מאורחי הכבוד של המשתה, זה היה אטאלוס, גנרל בכיר בצבאו של פיליפוס ודודה של הכלה המיועדת. אטאלוס, שמן הסתם היה שיכור למדי כמו רוב הנוכחים, הרים את כוסו, בירך את פיליפוס וקלאופטרה וביקש מהאורחים להתפלל שהנישואים יובילו ללידתו של יורש לגיטימי. כששמע אלכסנדר את דבריו של אטאלוס הוא קפץ על רגליו, השליך על הגנרל כוס יין וצעק לו 'ומה אני? ממזר?'. פיליפוס, שראה בהתפרצות של אלכסנדר בזמן החתונה שלו עלבון אישי כלפי המלך, התרומם גם הוא על רגליו ושלף את חרבו, נכון להכות באלכסנדר. אבל גם פיליפוס היה בשלב הזה שיכור כלוט וכשניסה להתקרב אל אלכסנדר מעד ונפל. בתגובה הנסיך סינן לו 'הביטו באיש שמתכנן לחצות מאירופה לאסיה ושאינו מסוגל לשמור על שיווי המשקל שלו אפילו כשהוא חוצה את החדר מכורסה אחת לשנייה'. נסיך כתר או לא נסיך כתר, אלכסנדר ידע שעל עלבון כזה ועוד לעיני כל, המלך לא יוכל להבליג. הוא ואימו ברחו מהארמון. אולימפיאס מצאה מקלט אצל אחיה, מלך אפירוס, ואאלכסנדר התארח בחצרו של אחד המלכים השכנים. אחרי גלות של חצי שנה פיליפוס ואלכסנדר התפייסו ביניהם, אבל אולימפיאס לא הורשתה לחזור למוקדון. האישה הזועמת ניסתה לשכנע את אחיה לנקום את כבודה ולתקוף את מוקדון, אבל פיליפוס היה חכם יותר. הוא הציע למלך אפירוס לשאת לאישה את אחת מבנותיו, והמלך הסכים. מלחמה כבר לא תהיה פה. בחלקה הצפוני של יוון, לא הרחק מעיירה יוונית מנומנמת בשם ורגינה, נמצאת חורשה קטנה. בקצה החורשה, כמה עשרות מטרים מהכביש שמוביל לוורגינה, ישנו שריד ארכאולוגי מרתק. האמפיתאטרון רחב הידיים של אייגי. זה כנראה לא האמפיתאטרון הכי מרשים שייצא לכם לראות. רוב האבנים העתיקות מכוסות בצמחייה ומהעמודים המפוארים שפעם עיטרו את המבנה נותרו רק גדמים נמוכים. אבל עדיין אפשר להבחין בקלות בשורות המושבים שב-336 לפני הספירה אירחו את מאות האורחים הנכבדים שהגיעו לרגל אירוע משמח במיוחד: חתונת בתו של פיליפוס השני מלך מוקדון למלך אפירוס. פיליפוס היה ודאי שמח מאוד, לא רק בגלל השידוך הפוליטי המוצלח, אלא גם בגלל ההזדמנות להציג בפני העולם היווני העתיק כולו את עושרה ועוצמתה של ממלכת מוקדון באמצעות משתה גדול, הופעות תיאטרון בהשתתפות מיטב האמנים היוונים וכדומה. הטקס עמד להתחיל ופיליפוס הגאה פסה אל קצה הבמה באמפיתאטרון של אייגי. הוא התכוון להיכנס אל הרחבה ולשאת את נאום הברכה שלו. אבל פיליפוס לא יזכה לשאת את הנאום שלו. כפי שציינתי קודם יחסים הומוסקסואליים לא נתפסו כבעייתיים בתרבות היוונית העתיקה וגם למלך פיליפוס היה מאהב, צעיר בשם פאוסניאס. זמן מה קודם לכן בחר פיליפוס להחליף את פאוסניאס במאהב אחר שגם לו במקרה קראו פאוסניאס. אז כדי שלא נתבלבל בואו נכנה את פאוסניאס השני 'המאהב האחר'. בכל אופן פאוסניאס נעלב עמוקות מדחייתו של פיליפוס, אבל מכיוון שבכל זאת מדובר במלך הוא בחר להוציא את הכעס שלו על אותו מאהב אחר והוא הפיץ עליו שמועה שפיליפוס והמאהב האחר קיימו יחסי מין מלאים. כאמור יחסים הומוסקסואליים ובמיוחד בין גבר מבוגר ונער צעיר יותר היו מקובלים ביוון העתיקה, אבל וזה אבל חשוב, יחסי מין מלאים בין שני גברים לא היו מקובלים. זאת אומרת בני הזוג יכלו לעשות הרבה דברים אבל לא ללכת עד הסוף. המאהב האחר כל כך נעלב מהאשמותיו של פאוסניאס עד שהוא העדיף להתאבד. לרוע מזלו של פאוסניאס אותו מאהב אחר היה במקרה גם חבר קרוב של אטאלוס, הגנרל בצבאו של פיליפוס. אטאלוס החליט לנקום את מותו של חברו. הוא הזמין את פאוסניאס לארוחת ערב, דאג להשקות אותו בכמות גדולה במיוחד של יין ואז הורה למשרתיו ואפילו לנערים האהובה שלו לאנוס את פאוסניאס חסר האונים. כשהתעורר פאוסניאס והבין מה נעשה לו, הוא מיהר להתלונן לפיליפוס ודרש ממנו שיעניש את אטאלוס. פיליפוס אכן כעס על אטאלוס, אבל אטאלוס היה אחד משני המפקדים הבכירים של הכוח בן 10,000 החיילים שאמור היה לצאת בעוד זמן קצר למסע מלחמה באסיה הקטנה נגד הפרסים כחלק מתוכנית השחרור של הערים היווניות שם. פיליפוס לא יכול היה להרשות לעצמו לאבד את אחד הקצינים הבכירים והמוכשרים ביותר שלו רגע לפני מבצע חשוב כזה. לכן הוא לא עשה כלום לאטאלוס וכפיצוי על העוול שנעשה לו הוא מינה את פאוסניאס להיות אחד משומרי ראשו האישיים. אבל פאוסניאס לא שכח את העוול שנעשה לו ולא סלח לפיליפוס על שלא העניש את אטאלוס. החתונה המלכותית עמדה להתחיל ופיליפוס הגאה פסע אל קצה הבמה באמפיתאטרון של אייגי. הוא התכוון להיכנס אל הרחבה ולברך את אורחיו אבל לפתע הגיח מאחוריו פאוסניאס ולפני שמישהו הספיק להגיב דקר את המלך בצלעותיו. פיליפוס התמוטט אל הרצפה מת ופאוסניאס ניצל את המהומה שהתפתחה כדי לחמוק מהמקום לעלות על סוס שחיכה לו בחוץ ולברוח. הוא לא הגיע רחוק. בזמן המנוסה המבוהלת הסתבכה אחת מפרסותיו של הסוס במכשול כלשהו והוא נפל. שלושה משומרי ראשו של פיליפוס שדלקו אחר המתנקש על סוסיהם שלהם השיגו את פאוסניאס והרגו אותו על המקום. כמו בכל התנקשות פוליטית משמעותית לאורך ההיסטוריה, גם במקרה הזה אנחנו לא יכולים שלא לשאול את עצמנו האם פאוסניאס פעל לבדו ומיוזמתו או שאולי יד זדונית נוספת פעלה מאחורי הקלעים. ואכן גם ההיסטוריונים שאלו את עצמם את אותה השאלה במרוצת 2,100 ומשהו השנים האחרונות. אם פאוסניאס רצח את פיליפוס השני בשליחותו של אדם אחר, אזי החשודים המיידיים הם כמובן אלכסנדר ואימו אולימפיאס. אין שום הוכחה מוחשית למעורבות שלהם ברצח אבל שניהם ובמיוחד אלכסנדר יצאו מורווחים מהרצח הזה שכן מיד לאחר הרצח הכריזו בני האצולה המוקדונית על אלכסנדר כיורשו הרשמי של פיליפוס. מי שמחפש עדויות שתומכות בתאוריית הקונספירציה הזו יוכל למצוא אחת כזו בעובדה שפאוסניאס חוסל על המקום על ידי שומרי הראש שלכדו אותו ולא נלקח בחזרה לחקירה או לתשאול. אחרי הכל מתנקש מת לא יכול לספר מי שלח אותו. אבל מצד שני אם אלכסנדר ואולימפיאס זממו להתנקש בחייו של פיליפוס למה לעשות את זה באירוע כל כך פומבי ונוצץ? אמנם אני מודה שלי יש מעט מאוד ניסיון בתור רוצח שכיר, עדיין. אבל ההתנקשות הפומבית כל כך ודאי שידרה מסר ברור לאויבותיה של מוקדון: הממלכה בערבוביה, זה הזמן להתחיל ולעשות צרות. ואכן זה בדיוק מה שקרה. מיד לאחר שנודע דבר ההתנקשות הכריזו אתונה, תבאי וערים נוספות על מרד כנגד מוקדון. אלכסנדר אם כן נאלץ להתמודד עם איום משמעותי מיד כשעלה על כס המלוכה. אבל לפני שנפנה לטפל במשבר הזה הוא דאג לבסס את מעמדו כיורשו היחיד של פיליפוס באמצעים המקובלים באותה התקופה. הוא הוציא להורג שלושה בני אצולה שהייתה להם נגיעה מסוימת לירושה ושלח שליחים להתנקש בחייו של אטאלוס, אותו קצין בכיר שליווה אותו בחתונתם של פיליפוס. אולימפיאס מצידה דאגה לחסל באכזריות יתרה יש לציין את קלאופטרה, אשתו האחרת של פיליפוס ואת התינוקת שנולדה להם. לכשסיים את מסע הטיהורים שלו במוקדון נפנה אלכסנדר לטפל במורדים היוונים. יועציו של אלכסנדר שהיה בן 20 בלבד נזכור, יעצו לו לפתור את המשבר באמצעות דיפלומטיה. אבל לאלכסנדר היו תוכניות אחרות לגמרי. הוא לקח איתו 3,000 פרשים ודהר איתם דרומה. המהירות שבה הופיעו אלכסנדר וצבאו בשטחן של הערים היווניות זמן קצר כל כך אחרי שהכריזו על כוונותיהם למרוד בו הממה את האתונאים שלא היו ערוכים כלל וכלל למלחמה. לא הייתה להם שום ברירה אלא להתקפל ולהיכנע לפני אלכסנדר. הערים החברות בברית הקורינתית התכנסו שוב והכירו באלכסנדר יורשו של פיליפוס כמי שעומד בראש הברית, הגמון ביוונית. לכשסיים אלכסנדר לכבות את המרד בדרום נפנה לטפל באויבותיה של מוקדון מצפון שגם הן הרימו את ראשן בעקבות מותו של פיליפוס. אלכסנדר שוב דהר במהירות, חצה את נהר הדנובה והפתיע את השבטים המורדים שם. בקרבות שהתפתחו הנחיל הצבא המוקדוני שתי תבוסות מוחצות לשבטים המורדים ואאלכסנדר הורה להחריב את אחד היישובים שלהם עד היסוד. בזמן שהיה אלכסנדר בצפון מוקדון וטיפל בשבטים המורדים שם, פשטה שמועה בקרב הערים היווניות בדרום שאלכסנדר נהרג בקרב ושצבאו התפזר לכל הרוחות. היוונים היו אמנם כבולים לברית הקורינתית בשבועה מקודשת אבל השבועה הזו הייתה תקפה רק כל עוד אלכסנדר היה בחיים. מהרגע שנודע שאלכסנדר מת הערים היווניות התנערו ממנה מיד. לאלכסנדר לא הייתה ברירה. הוא עצר את הקמפיין בצפון שוב שם את פעמיו דרומה ושוב הפתיע את היוונים לפני שהספיקו להתארגן למלחמה. שוב נכנעה אתונה ללא קרב והמרד כולו התפזר עוד לפני שהספיק לצבור תאוצה. פרט לעיר אחת שעמדה בסירובה להתכופף לפני מלך מוקדון, תבאי. המהירות שבה חצה אלכסנדר את המרחק מגבולה הצפוני של מוקדון אל תבאי שבדרום כל כך הפתיעה את בני העיר עד שכששמעו התבאים שאלכסנדר נצפה במרחק של פחות מיומיים מהעיר הם סירבו בתחילה להאמין לדיווחים האלה והניחו שמדובר בכלל באיזה אלכסנדר אחר. כצפוי אלכסנדר הטיל מצור על תבאי לפני שזו הספיקה להתכונן לקרב וכבש אותה בתוך זמן קצר. כעת ניצבה בפני אלכסנדר הצעיר השאלה מה עליו לעשות עם תבאי. הנוהג המקובל בעת העתיקה היה לבזוז את העיר שסירבה להיכנע ולהחריב אותה עד היסוד. אבל אלכסנדר לא רצה ליצור את הרושם בקרב היוונים שהוא שליט ברברי, נקמן וצמא דם, ולכן הוא בחר בדרך מתוחכמת יותר. לתבאי היו אויבות מרות בקרב החברות בברית הקורינתית, ערים יווניות אחרות שהיו להן בעבר סכסוכים צבאיים מול תבאי. הוא נתן בידי הערים האלה את ההחלטה מה יהיה גורלה של תבאי וכפי שציפה הן החליטו לבוא איתה חשבון. כל הגברים בגיל הגיוס בתבאי חוסלו, הנשים הילדים והזקנים נמכרו לעבדות והעיר עצמה נהרסה עד היסוד כאילו מעולם לא הייתה. באופן הזה העביר אלכסנדר לשאר היוונים באופן ברור ומוחשי מה יהיה גורלם של מי שמתנגדים לו מבלי שהוא עצמו נאלץ לעשות את העבודה המלוכלכת. כס השלטון במוקדון היה יציב ואיתן וגבולותיה הדרומיים והצפוניים של הממלכה היו עתה בטוחים ושקטים ככל הניתן בכל אופן. כעת יכול היה אלכסנדר להתפנות אל מה שראה כמשימה הראשונה במעלה שלו כיורשו של פיליפוס. לקיים את השבועה שנשבע המלך הקודם לפני חברות הברית הקורינתית ולנקום בפרסים על שני מסעות הכיבוש שלהם ביוון. להחלטה הזו היה גם מניע כלכלי. החזקה של צבא גדול היא עניין יקר ויועציו של אלכסנדר הודיעו לו שבאוצר הממלכה נותר מספיק כסף לחודש אחד בלבד. ביזה של ערים כבושות וגביית מיסים מתושביהן היו דרך טובה למלא מחדש את הקופה הריקה. אבל לאלכסנדר היה עוד מניע לצאת למסע מלחמה באסיה הקטנה. סיבה אישית יותר. המסורת המשפחתית מצידה של אולימפיאס גרסה כי אחד מאבות אבותיה של המשפחה היה לא אחר מאשר הרקלס, או הרקולס בהגייה הלטינית, גיבור יווני מיתולוגי שהיה בנו הממזר של זאוס. על פי המיתולוגיה היוונית הרקלס ניחן בכוח על אנושי ובאומץ לב נדיר ואולימפיאס חינכה את אלכסנדר להאמין עוד מגיל צעיר שגם בדמו שלו זורם דם אלוהי שכזה. זאת ועוד אלכסנדר הכיר היטב את סיפורה של מלחמת טרויה, המלחמה המפורסמת בין היוונים ובני טרויה שקורותיה עברו מדור לדור באמצעות סיפוריו של המשורר המפורסם הומרוס. מבחינתו של אלכסנדר מלחמת טרויה לא הייתה מיתוס, היא הייתה היסטוריה שהתרחשה באמת. אלכסנדר התרשם עמוקות מהסיפורים אודות אודיסאוס, איאקס ושאר הגיבורים היוונים האמיצים. בפרט הוא ראה את עצמו כממשיך דרכו של הגיבור היווני הגדול והמפורסם מכולם, אכילס, שגם הוא היה על פי המסורת המשפחתית אחד מאבות אבותיה של אולימפיאס. על כן כשחצה הצבא המוקדוני את מיצרי הבוספורוס בדרכו אל אסיה הקטנה, אלכסנדר נטל מהכוח העיקרי קבוצה קטנה יחסית של ספינות קרב והפליג בראשן אל המקום שבו עמדו חורבותיה של טרויה העתיקה. כשהגיעו ליבשה עטה על עצמו אלכסנדר שריון מלא וקפץ ראשון אל החוף. הוא נעץ את החנית שלו בחול הרטוב והכריז 'בשם האלים אני מקבל לרשותי את אסיה אותה אקח בחנית הזו'. משם הוא המשיך כמה קילומטרים לתוך היבשה עד שהגיע אל המקום בו עמדה כנראה העיר המיתולוגית ושם הוא העלה קורבן לכבודה של אתנה, אלת החוכמה ופטרוניתם של היוונים במלחמה ההיא. ולאלכסנדר הייתה סיבה טובה לבקש את עזרתם של האלים. הוא עמד להיכנס אל גוב האריות ולהתייצב אל מול האימפריה הפרסית. האימפריה הגדולה והחזקה ביותר בעולם שתושביה מנו כ-50 מיליון איש, מספר עצום ביחס לאותה התקופה וגבולותיה השתרעו על פני כמעט כל העולם המוכר, מאפריקה ועד הודו. אימפריה כל כך כבירה עד שהמלך הפרסי נודע בשם 'המלך הגדול', The Great King, במובן של מלך כל המלכים. ביחס לאימפריה הפרסית מוקדון הייתה בקושי מחוז קטן וצנוע. אבל ליוונים היה משהו שלפרסים לא היה. מלך בן 20 שהאמין בכל ליבו שדם האלים זורם בעורקיו והיה נחוש להוכיח את זה. וכך בשנת 334 לפני הספירה יצא אלכסנדר בראש צבא של 50,000 חיילים למסע המלחמה הגדול ביותר בהיסטוריה. המסע שיהפוך אותו לדמות המיתית המוכרת לנו כיום: אלכסנדר הגדול. זהו עד כאן לחלקה הראשון של הסדרה על אלכסנדר הגדול. בפרק הבא נספר על מסע המלחמה של אלכסנדר באסיה הקטנה שבו גם נלחם בפעם הראשונה בצבא הפרסי. מיד נמשיך אל עדכונים מה נעשה ברשת שלנו אחרי חסות קצרה כתמיד. רן לוי 54:06 מה חדש ברשת עושים היסטוריה? ב-'בריאה ומאושרת', הפודקאסט של פאולה רוזנברג שיעזור לך לשנות הרגלים באופן פשוט ומבוסס מדע כדי לחיות חיים קצת יותר טובים בריאים ומאושרים עלה הפרק 'האם אני יפה או מכוערת'. בפודקאסט 'יחסינו לאן' ליאון, החצי השני של פאולה, משוחח עם דוקטור עשהאל רומנלי, מטפל זוגי ומשפחתי על השאלה 'האם גברים צריכים לדבר על הרגשות שלהם'. מהן ההשלכות ההרסניות של הניתוק מהרגש ומה מרוויחים אם מתחברים לרגשות וגם מספר טיפים לגברים שרוצים לעשות שינוי. ב-'עושים תנ"ך', מיני סדרה על ילדות בתנ"ך. למרות שהטקסט התנ"כי לא מרבה לעסוק בילדים היו כאלה בתקופת המקרא וזו עובדה. מה אנחנו יודעים על חינוך בעולם העתיק? על משחקים בתקופת המקרא ועל ההבדלים בין ילדי עשירים וילדי המעמדות הנמוכים יותר. יותם שטיינמן מארח את דוקטור רונה אבישר לואיס, מחברת הספר 'ילדי קדם', מבט ארכיאולוגי על ילדים וילדות בארץ ישראל בתקופת המקרא. ב-'עושים טכנולוגיה', התסמונת של הגיקים, סינדרום רכישת הציוד. יש אנשים, למשל רוכבי אופניים, אספני תקליטים, צלמים ודומיהם שמרגישים שהם חייבים, פשוט חייבים לרכוש עוד חתיכת ציוד קטנה, לבצע עוד שדרוג אחד קטן ולשפר עוד מרכיב אחד בחומרה שלהם. דוקטור יובל דרור מקדיש את הפרק הזה לאנשים האלה. ב-'עושים זיכרון', הפודקאסט של יד ושם, כיצד הפכו בני אדם לרוצחי המונים. כשעוסקים בשואה יש לפעמים נטייה לתאר את הנאצים ושותפיהם כמפלצות, כמי שביצעו פשעים לא אנושיים שלא מן העולם הזה. אבל חשוב לזכור שהשואה היא אירוע היסטורי שמבצעיה היו בני אדם וקורבנותיה היו גם כן בני אדם. כיצד איבדו אנשים רבים כל כך את היכולת להבחין בין טוב ורע? ולבסוף ב-'עושים פסיכולוגיה', תוכניתה של דוקטור מעין משיטה בוימן, פרק ראשון במיני סדרה שמוקדשת לפוסט טראומה. דוקטור צבי סער חסן שירת במבצע צוק איתן כלוחם חי"ר במילואים. הוא לא נפצע ולא ראה את חבריו נופלים לידו בקרב ובכל זאת הוא פיתח תסמינים פוסט טראומטיים. מהי טראומה? מי יפתח פוסט טראומה בעקבות אירוע טראומטי? מהם הסימפטומים של פוסט טראומה ומדוע ייתכן שגם אתם סובלים מסימפטומים פוסט טראומטיים וכלל לא מודעים לכך. כל הפודקאסטים שלנו זמינים להאזנה באפליקציית עושים היסטוריה באנדרואיד, באתר הבית שלנו osimhistoria.com ובכל אפליקציות הפודקאסטים באשר הן. כתמיד אם אתם אוהבים את הרשת שלנו מעוניינים לתמוך בה אנא שתפו את התוכניות האהובות עליכם עם חבריכם ובני משפחותיכם. ואם הארגון שלכם מחפש אפיק שיווקי חדשני או אפיק גיוס יעיל במיוחד ספרו לבעלי התפקידים הרלוונטיים על האפשרות לפרסם אצלנו ברשת ואולי אפילו פרסום ספציפי בפודקאסט שאתם הכי אוהבים ומעוניינים לתמוך בו. כמו כן הספרים שלי זמינים לרכישה באתר כמו למשל הספר 'קרב מוחות', ההיסטוריה הזדונית של וירוסי המחשב. אבטחת מידע היא לא משחק ילדים היא מלחמה. מלחמה שקטה וחשאית בין האקרים ומגינים ובין צבאות יריבים ורבי עוצמה שמשתמשים בכל הכלים שעומדים לרשותם מווירוסים אולטרה מתוחכמים ועד טריקים פסיכולוגיים כדי להביס את אויביהם. קרב מוחות מספר את סיפורה של המלחמה השקטה הזו משנות השישים ועד ימינו. כמו בכל הספרים שלי גם כאן תוכלו לבקש הקדשה אישית ממני על הספר לכם או לכל מי שתרצו לתת את הספר במתנה. קרב מוחות באתר הבית שלנו osimhistoria.com. רן לוי 58:25 עושים היסטוריה הם @Dastruker ברשתות החברתיות. דור שפיר, יותם הלחמי ושלי נוי בהפקה ובעריכה. אפי פריץ אחראי על השיווק והמכירות. אביב שם טוב מנהל ההפקה. דני טימור המנהל העסקי. ואני רן לוי, כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>382: אלכסנדר הגדול, חלק ב' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/382-lksndr-hgdvl-khlq-b-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/382-lksndr-hgdvl-khlq-b-vshym-hystvryh.html</guid>
        <pubDate>21 בספטמבר 2022</pubDate>
        <description>Transcript for 382: אלכסנדר הגדול, חלק ב' [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>383: יום כיפור, הסיפור האמיתי [עושים היסטוריה]</title>
        <link>https://mat-mo.github.io/podtext/episodes/vshym-hystvryh/383-yvm-kypvr-hsypvr-hmyty-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/383-yvm-kypvr-hsypvr-hmyty-vshym-hystvryh.html</guid>
        <pubDate>26 בספטמבר 2022</pubDate>
        <description>Transcript for 383: יום כיפור, הסיפור האמיתי [עושים היסטוריה] from עושים היסטוריה</description>
        <content:encoded><![CDATA[
            יותם 00:00 אתם אוהבים חידות? לא כאלו של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה... תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריין 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 383, יום כיפור: הסיפור האמיתי. עושים היסטוריה נמצאת בחופשה לרגל ראש השנה, טוב, אני בחופשה תכלס. ובינתיים, שיהיה לכם משהו מעניין להאזין לו בחג, החלטתי להשמיע לכם פרק מרתק במיוחד של עושים תנ"ך, פרק שמתכתב עם תקופת החגים. בבסיס הפרק שתשמעו מיד עומדת השאלה אם יום הכיפורים הוא חג כל כך חשוב ומרכזי ביהדות, למה התורה כמעט ולא מזכירה אותו? קצת משונה, לא? כפי שמיד תוכלו לשמוע, השאלה הזו מעלה המון שאלות מסקרנות אחרות, כמו למשל מה זה או איפה זה או מי הם עזאזל? ולמה ביום הכיפורים צריך לשלוח עז לעזאזל, לעזאזל? בקיצור, תשכחו כל מה שחשבתם שאתם יודעים על יום הכיפורים, כי הסיפור האמיתי מאחורי החג הזה הוא הרבה יותר מעניין. האזנה נעימה. יותם 03:00 שלום לכל המאזינות ולכל המאזינים. על פי התורה, יום כיפור הוא אחד ממועדי ישראל. התורה קוראת לו שבת שבתון, מה שאומר שיש לו דרגת חשיבות גבוהה יותר ממועדים רגילים. הוא חל בי' בתשרי, עשרה ימים אחרי ראש השנה, שביהדות נחשב כיום הדין. נועד לסליחה ולכפרה, ולכן הימים שבין ראש השנה ליום כיפור נקראים עשרת ימי תשובה. ביום כיפור עושים כל מיני פעולות שנועדו לענות את הנפש והגוף גם יחד, עם תפילות רבות ויוצאות דופן, וכל זה כדי להביא לשיא את החזרה בתשובה בשביל שאלוהים יסלח לנו. הפעולה הכי מפורסמת מבין הפעולות הסגפניות הללו היא הצום. אבל בניגוד לצומות אחרים, כאן הצום הוא לא בגלל אבלות או צרה, אלא בגלל שכך אלוהים ציווה בתורה. למעשה, יום כיפור לפי המסורת הוא יום שמח, כי אז ירד משה רבנו מהר סיני עם לוחות הברית השניים ואלוהים סלח לעם ישראל על חטא העגל. אבל מה זה יום כיפור? מאיפה הוא מגיע? מה הבסיס הריאלי, הפוליטי, החברתי ליום הזה, חוץ מהציווי בתנ"ך? כדי לנסות לענות על השאלות הללו, נמצא איתנו באולפן חוקר המקרא שחר ענבר. שלום לך, מה שלומך? הגעת בלבן אני רואה. שחר ענבר 04:19 שלום יותם, כמובן, יום הדין. כן. יש שלוש התייחסויות בתורה להנהגות המיוחדות של יום כיפור. שתיים מהן מאוחרות ומסתמכות על מקור קדום ומרכזי. מהמאוחרות יש אחת בספר ויקרא פרק כ"ג ושם כתוב: 'וידבר אדוני אל משה לאמור: אך בעשור לחודש השביעי הזה יום הכיפורים הוא, מקרא קודש יהיה לכם ועיניתם את נפשותיכם והקרבתם אישה לאדוני. וכל מלאכה לא תעשו בעצם היום הזה כי יום כיפורים הוא לכפר עליכם לפני אדוני אלוהיכם. כי כל הנפש אשר לא תעונה בעצם היום הזה ונכרתה מעמיה. וכל הנפש אשר תעשה כל מלאכה בעצם היום הזה והאבדתי את הנפש ההיא מקרב עמה. כל מלאכה לא תעשו, חוקת עולם לדורותיכם בכל מושבותיכם. שבת שבתון הוא לכם ועיניתם את נפשותיכם בתשעה לחודש בערב, מערב עד ערב תשבתו שבתכם'.
        ]]></content:encoded>
    </item>
    
    <item>
        <title>384: אלכסנדר הגדול, חלק ג' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/384-lksndr-hgdvl-khlq-g-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/384-lksndr-hgdvl-khlq-g-vshym-hystvryh.html</guid>
        <pubDate>16 באוקטובר 2022</pubDate>
        <description>Transcript for 384: אלכסנדר הגדול, חלק ג' [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. רן לוי 01:13 שלום וברוכים הבאים לעושים היסטוריה. פרק 384: אלכסנדר הגדול, פרק ג'. שני נוי 01:30 דריווש השלישי חזר לבבל, מוכה וחבול. לא מבחינה פיזית. המלך הגדול של האימפריה הפרסית הצליח לברוח משדה הקרב באיסוס רגע לפני שפרשיו של אלכסנדר מוקדון הצליחו לפרוץ את חומת שומרי הראש שהגנו עליו. אבל הצבא הפרסי עליו פיקד הוכה מכה ניצחת. כשנחת אלכסנדר הגדול באסיה הקטנה בראש כוח של כ-50,000 לוחמים מוקדונים ויוונים, דריווש לא ראה בו איום מרשים במיוחד. הוא אפילו לא יצא להילחם בו והשאיר את המשימה הזו למושלים הפרסים המקומיים. רק אחרי שהביסו המוקדונים את הכוח הפרסי המקומי בקרב גרניקוס, החליט שליט האימפריה שהגיעה שעה להתערב באופן אישי. הצבא שהביא עמו מבבל לאסיה הקטנה היה צבא עצום, למעלה מ-120,000 חיילים. ודריווש אפילו הצליח להפתיע את אלכסנדר כשהקיף אותו מצפון. אבל לבסוף היו אלה תנאי השטח באיסוס שהכריעו את הכף. שדה הקרב הצר יחסית לא אפשר למלך הפרסי לנצל את מלוא עוצמתו של הצבא הגדול שלו, ואלכסנדר ניצל את החולשה הזו עד תום. שני נוי 04:39 התבוסה באיסוס הייתה רק ההשפלה הראשונה שנחל דריווש מידיו של אלכסנדר. המלך המוקדוני השתלט על אוצר גדול של כסף וזהב שהפקידו הפרסים בדמשק לפני שיצאו לקרב, ואף לקח בשבי את אימו, אשתו ושתי בנותיו של דריווש. כששלח דריווש שליחים אל אלכסנדר והציע לו כופר גדול תמורת משפחתו, דחה המלך המוקדוני את הצעתו בזלזול מופגן. אלכסנדר העריך שהקרב באיסוס לא יהיה המילה האחרונה בקמפיין שלו כנגד האימפריה הפרסית, והוא צדק. כשהגיע דריווש השלישי לבבל הוא לא בזבז אף רגע והחל להקים מחדש צבא אדיר, לא פחות גדול מזה שהוביל לאיסוס. פרשים, רגלים וקשתים מכל רחבי האימפריה הענקית, כולל מאה מרכבות, המקבילה הקדומה לכוחות שריון בצבאות מודרניים, שהביא כל הדרך מהודו. בפעם הבאה שייפגשו דריווש ואלכסנדר על שדה הקרב, המלך הפרסי כבר לא יזלזל בצעיר השאפתן שיעמוד מולו. שני נוי 05:55 הניצחון בקרב איסוס סימן את סופה של השליטה הפרסית באסיה הקטנה. אלכסנדר מוקדון עמד בהבטחתו של אביו, פיליפוס השני, לחברות הברית הקורינתית ושחרר את כל הערים היווניות באסיה הקטנה מעולו של הכיבוש הפרסי. כדי לציין את הניצחון הגדול וגם כדי לבסס את השליטה המוקדונית באזור, הקים אלכסנדר באיסוס עיר חדשה שכמו כל הערים שהקים ועתיד היה להקים נקראה אלכסנדריה. ברבות השנים שונה שמה של העיר לאלכסנדרטה, אלכסנדריה הקטנה, וכשכבשו העות'מאנים את האזור זכתה העיר לשם בו היא מוכרת לנו כיום, איסקנדרון. אבל למרות שהשיג את מטרתו הרשמית של מסע המלחמה, למלך המוקדוני הצעיר לא הייתה כל כוונה לעצור את מסע הכיבושים שלו. שאיפותיו האישיות של אלכסנדר השתרעו הרבה מעבר לאסיה הקטנה. הוא רצה להיות מלך אסיה, וליתר דיוק מכיוון שאסיה היוותה את כמעט כל העולם המוכר ליוונים באותה עת, אלכסנדר רצה להיות מילולית מלך העולם. שני נוי 07:15 פניו של אלכסנדר אם כן היו מועדות מזרחה, אבל לפני שיוכל להתקדם אל עבר ליבה של האימפריה הפרסית, היה עליו ראשית כל לטפל באיום שהיווה הצי הפרסי החזק שעדיין שלט בים התיכון. ספינותיו של דריווש היוו איום ברור על העורף המוקדוני ודרכי האספקה שלו, וכדי להסיר את האיום הזה אלכסנדר היה מוכרח קודם כל להשתלט על כל הנמלים הגדולים של אגן הים התיכון. הצבא היווני אם כן שם את פעמיו דרומה, אל הערים הפיניקיות צור וצידון בלבנון של ימינו, שני בסיסים ימיים ראשוניים במעלה של הצי הפרסי. השמועה על בואו הקרוב של אלכסנדר, האיש שהביס את הצבא הפרסי בשני קרבות שונים, הקדימה את המחנה המוקדוני והצידונים נכנעו לאלכסנדר ללא קרב. אבל צור הייתה סיפור אחר. שני נוי 07:58 העיר הפיניקית ששוכנת בלבנון של ימינו הייתה כבר בימיו של אלכסנדר בת למעלה מ-2500 שנה וקשרי המסחר שלה השתרעו על פני כמעט כל הים התיכון. כשהוקמה צור התרכזו תושביה לחופיו של המפרץ המקומי, אבל עם הזמן התרכזה עיקר הפעילות המסחרית על אי קטן שניצב כחצי קילומטר מול המפרץ. האי הקטן הפך למטרופולין צפוף בו התגוררו כ-40,000 איש והיה מוקף בחומה גבוהה ומרשימה. בינואר של שנת 332 לפני הספירה התייצב הצבא המוקדוני על חופה של צור הישנה, כפי שכונה חלקה היבשתי של צור. אלכסנדר שלח שליחים אל האי וביקש מהשליט המקומי להיכנס לתוך העיר ולבקר באחד ממקדשיה, אבל נענה בשלילה. אנשי צור לא ביקשו להילחם באלכסנדר, הם אפילו סיפקו בעבר אספקה לצבאו. אבל מלך צור העדיף להישאר ניטרלי ולא רצה לעורר את חמתה של האימפריה הפרסית. הוא הודיע לאלכסנדר שאף לוחם יווני או פרסי לא ייכנס לעיר, ושאם מלך מוקדון מעוניין לזבוח לאלים הוא מוזמן לעשות כן באחד המקדשים של צור הישנה. שני נוי 09:23 אבל אלכסנדר לא היה מוכן להסכים לניטרליות שכזו. כל עוד הצי הפרסי מסתובב בחופשיות בים התיכון צור עדיין היוותה איום על העורף המוקדוני. הוא נתן למלך שתי ברירות: או שתיתן לי להיכנס לעיר או שאכבוש אותה. שליטה של צור עמד בסירובו. סביר להניח שמאות המטרים שהפרידו בין האי והחוף והחומות הגבוהות שהקיפו אותו העניקו לאנשיה של צור את התחושה שהם בטוחים מפני חמתו של אלכסנדר. המלך המוקדוני כינס את מהנדסיו. היה ברור שלמוקדונים אין מספיק ספינות כדי לכבוש את האי דרך הים, אבל כוח אדם לעומת זאת לא היה חסר להם. ההחלטה שקיבל אלכסנדר בסופו של דבר ודאי הפתיעה את אנשי צור, אבל אולי לא הייתה כל כך מפתיעה עבור מי שהכירו את שאיפותיו מרחיקות הלכת של המלך הצעיר. אלכסנדר החליט לפרק את בתיה של צור הישנה ולבנות מהם גשר יבשתי באורך של חצי קילומטר וברוחב של 100 מטרים שיחבר את האי אל החוף. שני נוי 10:39 וכך היה. הצבא המוקדוני החל לפרק את צור הישנה בית אחר בית ולהשליך את הסלעים והעפר אל הים. ממרומי החומות על האי שלהם השקיפו אנשי צור על העבודות בדאגה. מטר אחר מטר אחר מטר הלך הגשר היבשתי וגדל. אומנם העבודה התקדמה באיטיות, אבל המרחק אל האי הלך והצטמצם בהדרגה. מגיניה של צור עשו כל מה שיכלו כדי לנסות ולבלום את אלכסנדר. הם ירו חיצים וקליעים על הפועלים כדי להפריע לעבודתם, ושיטו סירות אצבעוניות אל מגדלי המצור שהציב אלכסנדר כדי להגן על אותם הפועלים. כשהצליח אלכסנדר לגייס כמה מאות ספינות מצידון וקפריסין כדי להדק את המצור על האי, פשטו צוללנים מצור על הספינות האלה וחתכו את העוגנים שלהן. אנשי צור אפילו יצאו לפשיטה נועזת על הגשר היבשתי באור יום מלא והרגו רבים מבין הפועלים והמהנדסים של אלכסנדר, אבל ללא הועיל. שני נוי 11:51 בסופו של דבר הצליחו המוקדונים להשלים את הגשר היבשתי בין צור הישנה והאי, ולהבקיע את חומותיה המסיביות של האי. הטבח היה נוראי. 6000 מגינים נהרגו בהסתערות, ואלכסנדר שזעם על העיכוב שגרם המצור הממושך לתוכניות המלחמה שלו הורה לצלוב באכזריות כ-2000 מגינים נוספים. 30,000 אזרחים נוספים נמכרו לעבדות. וכך נפלה גם צור, אחת הערים הגדולות והעשירות ביותר בעולם העתיק לחיקו של אלכסנדר הגדול. הגשר היבשתי שחיבר בין צור הישנה והאי שמולה נותר על כנו מאז במשך למעלה מ-2000 שנה, ועל פי דיווחים היסטוריים אפשר היה עדיין לזהות אותו אפילו במאה ה-19. מאז הורחב הגשר היבשתי והלבנונים בנו עליו בניינים רבים, כך שהיום הוא חלק בלתי נפרד מהמרקם העירוני הצפוף של העיר. שני נוי 12:57 אלכסנדר המשיך דרומה אל עזה שהייתה אז יישוב מבוצר ומוקף חומה שעמד על תל גבוה. למרות מה שאירע לצור רק זמן קצר קודם לכן, גם המושל הפרסי של עזה לא הסכים להיכנע בפני הצבא המוקדוני, ואלכסנדר שוב נאלץ להטיל מצור על העיר. הפעם האתגר שניצב בפניו לא היה הים אלא החול. מגדלי המצור והקטפולטות של אלכסנדר שקעו בחול העזתי הטובעני והמוקדונים לא הצליחו לקרב אותם אל החומות. שלוש פעמים הסתערו המוקדונים על עזה ונהדפו. באחת ההסתערויות האלה ספג אלכסנדר שכמו תמיד הוביל את חייליו על שדה הקרב חץ רב עוצמה שנורה מקטפולטה עזתית. החץ הכבד והמהיר עבר גם דרך המגן של אלכסנדר וגם דרך השריון שלו וחדר עמוק לתוך כתפו של המלך. רופא הוזעק למקום, וכששלף את החץ מכתפו של אלכסנדר החל דם רב לנבוע מתוך הפצע הפתוח וקציניו של אלכסנדר החלו להילחץ שמא הגיע סופו של מלכם. למזלו של מלך מוקדון הפצע התברר כפחות חמור מכפי שנדמה היה בהתחלה ואלכסנדר חזר לאיתנו בתוך מספר ימים. שני נוי 14:20 בזמן הזה השלימו המהנדסים המוקדונים את בנייתה של רמפה גדולה שאפשרה להם לקרב את מגדלי המצור אל החומה, ולבסוף הצליחו לפרוץ את החומות ולכבוש את העיר. כמו בצור גם כאן החליט אלכסנדר לנקום בעזתים באכזריות יתרה על התנגדותם. מגיני העיר הוצאו להורג, כל שאר התושבים נמכרו לעבדות ואת המושל הפרסי שסירב להיכנע בפניו אלכסנדר קשר למרכבה שלו וגרר אותו מאחוריו על הקרקע עד שמת. שני נוי 14:53 התחנה הבאה במסע הכיבושים של אלכסנדר לאורך חופיו של הים התיכון הייתה כמובן מצרים. ודווקא כאן בארץ העצומה ורחבת הידיים הזו לא נתקל אלכסנדר בקשיים כלשהם. מצרים הייתה תחת הכיבוש הפרסי במשך קרוב ל-200 שנה, אבל האוכלוסייה המקומית שנאה את הכובשים שנטו להפגין זלזול בתרבותם ואמונותיהם של המצרים. אם נוסיף לכך את העובדה שהמושל הפרסי של מצרים נהרג בקרב גרניקוס שנתיים קודם לכן, קל להבין מדוע קיבלו המצרים את אלכסנדר בזרועות פתוחות ואף העניקו לו את התואר פרעה. בניגוד לפרסים אלכסנדר הפגין כבוד רב לתרבות המצרית ואף שיפץ והרחיב כמה מהמקדשים. במקדש אמון רע שבלוקסור למשל אפשר לראות גם היום את דמותו של אלכסנדר עטוי בבגדים האופייניים לפרעה מצרי, עומד לפני האל המקומי כשמצידו כתובת שמציגה אותו כציטוט: מלך מצרים התחתונה והעליונה, בנו של האל רע. שני נוי 16:04 במצרים הקים אלכסנדר את העיר שתהפוך ברבות הימים לשריד הבולט ביותר של ימי מלכותו - אלכסנדריה. כפי שכבר ראינו לא מעט אלכסנדריות שכאלה הוקמו לאורך נתיב מסעו של המלך המוקדוני, ורובן היו לפחות בהתחלה לא יותר מאשר מבצרים מקומיים שבהם התיישבו כמה עשרות או מאות חיילים משוחררים. אבל אלכסנדריה המצרית הייתה יוצאת דופן. על פי האגדה זאוס עצמו נתגלה לאלכסנדר בחלום ונתן לו את מיקומה המדויק של העיר. אלכסנדר היה מעורב באופן אישי ומדוקדק מאוד בתכנונה של העיר החדשה, עד כדי סרטוט מהלכם של הרחובות וקביעת מיקומם של מבנים חשובים. מלך מוקדון נאלץ לעזוב את אלכסנדריה עוד לפני שהחלו עבודות הבנייה במקום ולא זכה לראות אותה קורמת עור וגידים, אבל בתקופת השלטון הרומי במצרים כמה מאות שנים לאחר מכן הפכה אלכסנדריה לעיר הגדולה ביותר בעולם ומרכז אקדמי ומסחרי חשוב מאין כמוהו. שני נוי 17:15 בתחילת יולי שנת 331 לפני הספירה יצאו אלכסנדר וצבאו ממצרים מזרחה לעבר בבל. דריווש שוב שלח לאלכסנדר הצעה להסכם שלום ואפילו יותר נדיבה ממיקודם. פרט לכופר גדול עבור בני משפחתו של המלך הפרסי, אלכסנדר יקבל לרשותו את כל האדמות ממערב לנהר הפרת ואף יישא לאישה את אחת מבנותיו של דריווש. למרות שהדבר לא נאמר במפורש בהצעתו של דריווש, הייתה זו רמיזה ברורה לכך שאלכסנדר יהיה יורשו של דריווש ואם לא אחריו. קציניו של אלכסנדר יעצו לו לקבל את הצעתו של המלך הפרסי, אבל מלך מוקדון החליט שוב לסרב, אולי מכיוון שלא האמין בכנותו של דריווש. הצבא המוקדוני חצה את ארץ ישראל ואת סוריה. המוקדונים לכדו מספר פרשים פרסים שסיפרו להם שהצבא הפרסי נמצא בסך הכל 15 קילומטרים מהם ליד כפר קטן באזור צפון עיראק של ימינו בשם גאוגמלה. שני נוי 18:31 אלכסנדר העניק לצבאו מספר ימי מנוחה לקראת הקרב הממשמש ובא, ואז הוביל אותו אל גאוגמלה. הוא טיפס על גבעה נמוכה שהשקיפה על שדה הקרב, ומה שראה זיעזע אותו. גאוגמלה הייתה אזור מישורי רחב ידיים והצבא הפרסי הענק היה פרוס לרוחב המישור הזה מאופק ועד אופק. היה ברור לכל שסיפור קרב איסוס לא יחזור על עצמו. המישור הרחב נתן לכוחותיו של דריווש חופש תנועה מוחלט כך שהפרסים יוכלו בקלות לאגף את הצבא המוקדוני הקטן יותר משני צדדיו ולסגור עליו. דריווש אפילו הורה לחייליו לעקור שיחים גבוהים ולשטח גבעות חול כדי לאפשר למרכבות שלו לנוע מהר יותר. מצבם הטקטי של המוקדונים לא יכול היה להיות גרוע יותר. אלכסנדר החליט לעכב את המתקפה ביום נוסף כדי ללמוד את המערך הפרסי ואת תוואי השטח. שני נוי 19:39 למחרת, בראשון באוקטובר 331 לפני הספירה, התייצבו המוקדונים בשדה הקרב ושני הצבאות התפרסו זה מול זה כמקובל. דריווש למד את הלקח מהמפלה הקודמת. באיסוס הרגלים הפרסים התגלו כחלשים יותר מהרגלים המוקדונים ולכן המלך הפרסי הציב פרשים לכל אורך הקו הקדמי. הוא עצמו כתמיד תפס את מקומו מוקף באלפי שומרי ראש במרכז המערך הפרסי. מהצד השני הציב אלכסנדר את הרגלים שלו במרכז הקו ופרשים בשני האגפים. כמו דריווש גם הוא התייצב במרכז המערך המוקדוני וגם הפעם עטה על עצמו שריון מלוטש ומבריק וקסדה משובצת באבנים יקרות. זו הייתה דרכו כנראה להוכיח לחייליו את אומץ ליבו, שכן השריון הנוצץ הזה הפך אותו למטרה ברורה עבור כל מי שהחזיק חנית או קשת. שני נוי 20:43 בצהרי היום נתן אלכסנדר את פקודת ההתקפה והמערך המוקדוני החל להתקדם לעבר הקו הפרסי. היה משהו משונה ובלתי שגרתי בהתקדמות המוקדונית. החלק המרכזי של המערך שלהם התקדם מהר יותר משני האגפים, כך ששני האגפים היו משוכים לאחור. זאת אומרת המוקדונים לא התקדמו בקו אחד אלא במשהו שמזכיר יותר צורה של טרפז. אני אומר משונה מכיוון שהמבנה הזה הפך את מלאכת האיגוף של הפרסים לאפילו קלה יותר. ואכן דריווש הורה לפרשיו לתקוף את אגפיו של אלכסנדר שהפכו לזירות של קרבות קשים וצפופים. במרכז התנגחו הרגלים המוקדונים בפרשיו של דריווש. הכוח הפרסי היה עדיף בבירור מבחינה מספרית, אבל אלכסנדר הציב בחזית הזו את הלוחמים המיומנים והמאומנים ביותר שלו ובאמצעות סדרה של פשיטות קצרות ומתוזמנות היטב הצליח להפעיל לחץ כבד על הפרסים. שני נוי 21:51 דריווש הורה למרכבות שלו להסתער, אבל ברגע שהתקרבו המרכבות אל הקו המוקדוני הן ספגו מטר כבד של כידונים שפגע ברבים מהסוסים והרוכבים. המרכבות שכן הצליחו לחמוק מהכידונים התקדמו אל עבר הפלנקס המוקדוני, אבל לוחמיו של אלכסנדר היו מוכנים היטב להתמודדות מולן. הם פתחו במבנה הצפוף פרוזדורים דרכם חלפו המרכבות ללא פגע, רק כדי לפגוש מאחורי הפלנקס בכוח נוסף של רגלים ופרשים שהכה בהן בעוצמה וחיסל אותן. שני נוי 22:31 במקביל להתרחשויות האלה נטל אלכסנדר את פרשיו שלו והוביל אותם מהמרכז ימינה אל הקצה של המערך הפרסי. הפרסים שעקבו בשבע עיניים אחר תנועותיו של אלכסנדר הסיטו גם כן יחידות פרשים ממרכז המערך אל האגף כדי לסתור כל מתקפה אפשרית. זו הייתה התגובה לה קיווה אלכסנדר. המלך המוקדוני ידע עוד כשסקר את שדה הקרב מראש הגבעה יום קודם לכן שהפרסים מתכננים לאגף אותו משני הצדדים בו זמנית, והוא גם ידע שאין לו שום דבר לעשות נגד זה. על כן החליט אלכסנדר לנקוט בטקטיקה מאוד לא שגרתית ובמקום לנסות ולמנוע את האיגוף הוא החליט דווקא לעודד את הפרסים לשלוח אל האגפים שלו כמה שיותר כוחות. זו הסיבה למשל שהוא הורה ללוחמיו להתקדם במבנה דמוי טרפז כדי לפתות את הפרסים לתקוף את האגפים בעוצמה רבה יותר. מדוע עודד אלכסנדר את הפרסים לשלוח כוחות לאגפיו? כדי להחליש את המרכז הפרסי. זו גם הסיבה שהוא רכב עם פרשיו ימינה אל האגף כדי למשוך עוד ועוד פרשים פרסים מהמרכז הצידה. שני נוי 23:52 ואכן הסתלקותם של הפרשים הפרסים יצרה חור במרכז המערך הפרסי ואלכסנדר ידע שזו ההזדמנות שלו, ההזדמנות האחת והיחידה שתכריע את הקרב כולו. הוא אסף מאחוריו את פרשיו למבנה המוכר של טריז משולש ואז הסתער בראש הטריז הזה הישר לעברו של דריווש. ההסתערות הפתאומית יצרה יתרון מקומי לכוחותיו של אלכסנדר על פני המגינים הפרסים והמוקדונים הצליחו לפרוץ דרך המערך הפרסי אל סביבתו הקרובה של דריווש ושומרי ראשו. אלכסנדר עצמו השליך כידון לעבר המלך הפרסי אבל פספס אותו והרג את נהג המרכבה שלו במקום. כך תיאר את ההתרחשות ההיסטוריון היווני אריאנוס: ציטוט - לזמן קצר התפתח בין הכוחות קרב פנים אל פנים, אבל הפרשים המוקדונים בפיקודו של אלכסנדר עצמו הפעילו לחץ כבד על הפרסים, מסתערים עליהם ומכים בהם בכידוניהם. וכשהפלנקס המוקדוני גם כן הסתער על הפרסים במבנה צפוף וחניתות ארוכות, חרדה עמוקה תקפה את דריווש והוא היה הראשון להסתובב ולברוח. שני נוי 25:11 כפי שאירע בקרב איסוס בריחתו של דריווש הציתה גל של פאניקה ואימה בקרב חייליו והמרכז הפרסי התמוטט כמעט בבת אחת. אלכסנדר רצה לרדוף אחרי דריווש הנמלט, אבל באותו רגע ממש הגיעה אליו קריאה נואשת מהאגף השמאלי של הצבא המוקדוני שעל פי הדיווח עמד להיות מושמד על ידי הפרשים הפרסים שאיגפו אותו. אלכסנדר ניצב בפני דילמה. אם יצא לדלוק בעקבותיו של המלך הפרסי הוא עלול לאבד את כל הצבא שלו, אבל אם יאפשר לו להימלט הוא שוב ייאלץ בסבירות גבוהה לפגוש את דריווש על שדה הקרב בעתיד. אלכסנדר חשב וחשב והחליט. הוא הניח לדריווש לחמוק, נטל את פרשיו ודהר לאגף השמאלי. אריאנוס כותב: ציטוט - הקרב שהתפתח במקום היה קרב הפרשים הקשה ביותר בלחימה כולה. הברברים, כך כינו היוונים את הפרסים, הסתערו על חייליו של אלכסנדר. לא היה להם טעם בטקטיקות הלחימה המקובלות לפרשים, לא השלכת כידונים ולא תמרון סוסים, אלא היה זה כל אדם לעצמו, מנסה לפלס לעצמו את דרכו כדי לשרוד. זו לא הייתה מלחמה לטובתו של שליט כזה או אחר אלא מלחמה על חייהם של הם. סוף ציטוט. הפרשים הפרסים גבו מחיר כבד מכוחותיו של אלכסנדר, כ-60 מפרשיו נהרגו בקרב הזה. אבל לבסוף הצליחו המוקדונים לגבור עליהם והפרשים נמלטו על נפשותיהם תוך שהם סופגים אבדות קשות. כשנסתיים הקרב ניסה אלכסנדר לרדוף אחר דריווש, אבל הלילה כבר ירד על גאוגמלה והוא נאלץ לוותר. שני נוי 27:08 הפרס הראשון על הניצחון המזהיר שלהם על הצבא הפרסי המתין למוקדונים מדרום - בבל. העיר המיתולוגית הזו נודעה בכל רחבי העולם הקדום בזכות המבנים המפוארים שלה, הגנים התלויים האגדיים והעושר הרב של תושביה. כשצעד אלכסנדר בראש צבאו אל עבר בבל הוא חשש שמא יסרבו הבבלים לפתוח בפניו את שערי העיר והוא ייאלץ לצור עליה בדומה לאופן שבו נאלץ לצור על צור. אבל חששותיו התבדו חיש מהר. הבבלים אולי לא אהבו את הרעיון של כיבוש יווני, אבל הם עוד יותר לא אהבו את הכיבוש הפרסי. פרנסיה וכוהניה של בבל המתינו לאלכסנדר מחוץ לעיר כשהם נושאים מתנות לכבודו. הדרך לעיר רוצפה בפרחים ומזבחות מעלי קטורת ומוזיקאים שרו שירי הלל למלך מוקדון. אלכסנדר נכנס לעיר כמנצח ולקח לעצמו את אחד מארמונותיו המפוארים של דריווש. שני נוי 28:15 אבל מי שלא היו מרוצים היו דווקא חייליו של אלכסנדר. ביזה של ערים כבושות הייתה נוהג מקובל בעולם העתיק. כה מקובל למעשה עד שביזה כזו נחשבה כחלק משכרם של החיילים. אין ספק שרבים בצבאו של אלכסנדר ציפו בקוצר רוח לרווחים העצומים שיגרפו לכשיבזזו את אחת הערים העשירות בעולם, אבל אלכסנדר אסר על ביזה כזו באופן מוחלט. הייתה לו סיבה טובה לעשות את זה. הוא ידע שללא שיתוף פעולה מצד העמים המקומיים יהיה קשה עד בלתי אפשרי לשלוט על השטחים העצומים שכבש כבר עתה באסיה, שלא לדבר על השטחים שעוד קיווה לכבוש בעתיד, וביזה שכזו תעכיר בוודאות את היחסים בין המוקדונים והבבלים. יתרה מכך אלכסנדר אפילו החליט להשאיר את המושל הפרסי שבבבל בתפקידו אחרי שזה נשבע לו אמונים. שוב אלכסנדר נקט כאן בגישה פרגמטית והגיונית. הוא ציפה לצרות צרורות מצידו של דריווש וביקש ליצור בבבל שקט תעשייתי. אלכסנדר ואנשיו לא דיברו את השפה המקומית ואם הוא היה מצניח במרכאות לתפקיד את אחד מקציניו היה סיכוי לא רע שקשיי התקשורת יובילו למרד. זאת ועוד השארתו של המושל הפרסי בתפקידו היוותה איתות למנהיגים הפרסים המקומיים האחרים שכדאי להם לשתף פעולה עם אלכסנדר. הפרגמטיות הזו הוכיחה את עצמה כשהגיע אלכסנדר לשושן, העיר הבאה אותה כבש אחרי בבל, שגם בה המושל הפרסי בחר למסור לו את העיר ללא קרב וגם אותו השאיר אלכסנדר בתפקידו. שני נוי 30:07 ובהחלטותיו של אלכסנדר היה גם משהו נוסף מעבר לפרגמטיות גרידא. היוונים ככלל היו די גזענים. רבים ביוון היו משוכנעים בעליונות התרבותית של יוון על פני תרבויותיהם של הברברים, כפי שהם כינו את בני העמים האחרים ששכנו סביבם. אריסטו, שכזכור היה מורהו של אלכסנדר, החזיק גם כן בתפיסה הזו וכך מתאר ההיסטוריון הרומי פלוטרכוס את העצה שיעץ אריסטו לאלכסנדר לפני שיצא למסעותיו באסיה: ציטוט - לנהוג ביוונים כאילו היה מנהיגם ולנהוג בעמים אחרים כאילו היה בעליהם. להתייחס ליוונים כאל חברים וקרובים אבל לנהוג בשוכני עמים אחרים כאילו היו צמחים או חיות. סוף ציטוט. אלכסנדר דחה את העצה הזו מכל וכל, ולא רק מכיוון שיחס כזה היה בהכרח מקשה עליו לשלוט בארצות שכבש אלא גם מכיוון שהוא האמין באופן חריג למדי לתקופתו שכל התרבויות שוות ושאין תרבות אחת שהיא עליונה על האחרות. אפשר בהחלט לומר שאלכסנדר אימץ לחיקו את הגלובליזציה המפתיעה שהביאו כיבושיו. הוא לא ראה את עצמו כמלך יווני ששולט על בני ארצות אחרות אלא כמלכה של אסיה כולה - יוונים, פרסים, מצרים ואחרים. שני נוי 31:43 כפי שסיפרתי לכם בפרק הראשון בסדרה, אימו של אלכסנדר חינכה אותו להאמין שדמם של הרקלס ואכילס, גיבורי המיתולוגיה של יוון העתיקה, זורם בעורקיו. ויתרה מכך היא אפילו טענה בהזדמנויות שונות שאלכסנדר אינו בנו של פיליפוס השני כי אם לא פחות ולא יותר בנו של זאוס, מלך האלים, שהופיע מולה בדמותו של נחש גדול ועיבר אותה. על פי כל העדויות אלכסנדר אכן האמין בכל ליבו שהוא באמת חצי אל, ואין ספק שהניצחונות המרשימים שלו כנגד הפרסים חיזקו אצלו את התחושה הזו. אבל אליה וקוץ בה. בתרבות היוונית לא היה מקובל שמלך מכריז על עצמו כאל. היוונים היו מוכנים להאמין שהגיבורים המיתולוגיים שלהם היו צאצאי האלים אבל לא מלכים ומנהיגים שהיו לדידם אנשים בשר ודם. בתרבות המצרית לעומת זאת הפרעה כן נתפס כהתגשמותה הארצית של האלוהות, וכיבושה של מצרים היה עבור אלכסנדר הזדמנות פז לבחון את נכונותה של הטענה הזו. שני נוי 33:01 אחת התחנות החשובות במסעו של אלכסנדר במצרים הייתה ביקור במקדש שהוקם לכבודו של האל המצרי אמון בעיר המדברית סיווה. סביר להניח שהביקור הזה היה חלק מהניסיון של אלכסנדר להוכיח למצרים שהוא רוכש כבוד לתרבותם, אבל הייתה לאלכסנדר עוד סיבה אישית יותר לערוך את המסע המסוכן ורצוף הסכנות דרך המדבר הצחיח כדי להגיע למקדש בסיווה. הוא קיווה שהאורקל של סיווה, שהיווה מין קו תקשורת אל האלים המצריים, יאשש ויאשר את היותו של אלכסנדר בנו של מלך האלים. שני נוי 33:45 המקורות ההיסטוריים חלוקים ביניהם על מה בדיוק התרחש בעת ביקורו של אלכסנדר בסיווה. על פי אחת הגרסאות אלכסנדר טיפס במדרגות אל המקדש הגדול ושם קידם את פניו כוהן קשיש שבירך אותו בקריאה 'ברוך הבא בנו של אמון זאוס'. אם הפגישה הזו אכן התקיימה במציאות יכול מאוד להיות שהיה שם מעין בלבול לשוני. הברכה של הכוהן הייתה מחווה נימוס מקובלת במצרים במובן של כל המצרים הם בניו ובנותיו של האל, אבל אלכסנדר שלא היה מודע לכך פירש אותה באופן מילולי כאילו שהכוהן אישר בברכתו שאלכסנדר הוא באמת בנו של זאוס. אלכסנדר המשיך ושאל את האורקל שתי שאלות: האם רוצחיו של אביו פיליפוס באו על עונשם? זאת אומרת האם המתנקש פעל לבדו או שמישהו שלח אותו? והאם הוא עתיד לשלוט על העולם? התשובה שקיבל לשאלה הראשונה איששה את הפרשנות שלו לברכתו של הכוהן. האורקל ענה לו שרוצחיו של פיליפוס אכן באו על עונשם אבל הוסיף שאף בן תמותה לא יכול לפגוע באביו של אלכסנדר, משמע אלכסנדר הוא באמת בנו של זאוס. גם השאלה השנייה זכתה לתשובה חיובית. כן, מלך מוקדון עתיד לשלוט על העולם כולו. שני נוי 35:21 קל להבין מדוע לביקור בסיווה הייתה השפעה עמוקה על אלכסנדר והוא עזב את המקדש כשהוא משוכנע עוד יותר ממיקודם שהוא חצי אל ולכן לעולם יישאר בלתי מנוצח. יועציו של אלכסנדר לעומת זאת היו הרבה פחות מאושרים מהתפתחות הזו. הם חששו שהביטחון העצמי המופרז גם ככה של אלכסנדר יהפוך בעקבות הנבואה הזו למגלומניה של ממש, ויעצו לו לשמור את תשובותיו של האורקל בסוד ולא לחשוף אותן לחייליו. אבל השמועה אודות אמונותיו של אלכסנדר החלה מתפשטת בקרב הצבא. רבים לא אהבו את הטענות האלה לייחוס אלוהי, והיד הרכה שהפגין המלך כלפי העמים שכבש הגבירה אצלם את החשש שאולי אלכסנדר רק משתמש בהם ככלי משחק לצורך הגשמת שאיפותיו האישיות ולא לשם האדרת שמה, מעמדה ותרבותה של יוון. אלכסנדר היה מודע מאוד למירמור והחשש בקרב אנשיו והפתרון שלו היה פשוט - כסף. שני נוי 36:31 השלל שנתפס בדמשק ואוצר ענק נוסף שנפל לחיקו בבבל הבטיחו פחות או יותר שלאכסנדר יהיה יותר כסף משיאי פעם יזדקק לו, והוא העניק בונוסים שמנים לחיילים, שילם קצבאות נדיבות לנשותיהם וילדיהם של מי שנהרגו בקרבות, וערך אינספור משתאות ופסטיבלים מפוארים שבהם הופיעו שחקני תיאטרון מפורסמים שהביא כל הדרך מיוון. ואכן השלמונים הנדיבים שהעניק לחייליו השיגו את מטרתם והשקט בצבא נשמר, לבינתיים. עדות נוספת לסד הלחצים שאלכסנדר היה נתון בו אפשר למצוא אולי באירוע החריג שהתרחש בעיר הבאה אליה נכנס - פרספוליס. שני נוי 37:24 פרספוליס, שנמצאת בדרומה של איראן המודרנית לא רחוק מהעיר שיראז, הייתה מרכז דתי ראשון במעלה עבור הפרסים. דריווש הראשון, מלכה השלישי של פרס, ביקש להקים עיר שתהיה עדות מוחשית לעוצמתה של האימפריה. פרספוליס הכילה כמה וכמה ארמונות מפוארים שבהם נערכו משתאות וארוחות פאר מלכותיות, כמו גם פסטיבלים וטקסים דתיים לרגל החגים השונים. יחסו של אלכסנדר לפרספוליס היה אמביוולנטי. מצד אחד הרס של מרכז דתי ותרבותי כה חשוב ודאי יעורר את חמתם של הפרסים המקומיים וגם ייתפס בעיני רבים גם ביוון כמעשה ברברי ומביש. מצד שני אותו דריווש הראשון שפרספוליס הייתה בבת עינו היה גם אותו דריווש שהחריב את אתונה כמה עשרות שנים קודם לכן, החורבן עליו הבטיח אלכסנדר לנקום. ואל המניע האישי הזה יש להוסיף את אי השקט בקרב החיילים שאלכסנדר ביקש לפייס. שני נוי 38:31 ההחלטה שקיבל אלכסנדר אם כן הייתה סוג של פשרה. הוא אישר לחייליו לבזוז את פרספוליס במשך 24 שעות ואפילו הורה להם להרוג כל גבר בוגר בעיר, אבל אסר עליהם לבזוז את הרובע המלכותי שבו היו עיקר הארמונות והסמלים הדתיים. אבל אז התרחש משהו חריג ביותר. אחרי שהסתיים פרק הביזה החליט אלכסנדר לערוך בעיר כפי שעשה פעמים רבות פסטיבל גדול לרגל ניצחונותיו. כתמיד החגיגות כללו משחקים אולימפיים, מופעי בידור, העלאת זבחים לאלי יוון והמון המון המון אלכוהול. תוך כדי החגיגות האלה פרצה שריפה באחד הארמונות ברובע המלכותי. אנחנו לא יודעים בוודאות מדוע פרצה השריפה הזו. על פי גרסה אחת אלכסנדר הוביל מהן תהלוכת ניצחון בתוך הארמון ואחת המשתתפות בתהלוכה, אשתו של אחד הגנרלים, הציתה את השריפה בזדון. אלכסנדר שהיה שיכור כלוט לא הורה לכבות את השריפה וחייליו שראו שהמלך לא עושה דבר הניחו שהשריפה מכוונת ולכן לא ניסו לכבות אותה. על פי גרסה אחרת אלכסנדר עצמו הצית את הארמון במכוון אולי כדי להוכיח לחייליו שהוא בכל זאת הרבה יותר יווני מפרסי. תהא הסיבה אשר תהא השריפה השתוללה במשך שעות ארוכות והותירה את פרספוליס חריבה ואשנה כפי שהייתה אתונה תחת מגפיו של דריווש הראשון. ביום שלמחרת כשנגוזו אדי האלכוהול הביא אלכסנדר צער וחרטה עמוקים על חורבנה של העיר הקדושה. כפי שעוד נראה זו לא תהיה הפעם האחרונה שבה התחרט המלך הצעיר על מעשים שעשה בעת שהיה שיכור. שני נוי 40:30 בינתיים בצפון האימפריה הפרסית דריווש השלישי היה נתון בצרות משלו. אחרי הכישלון הנורא בקרב גאוגמלה דריווש ברח עם כ-30,000 מחייליו, ביניהם שכירי החרב היוונים ששירתו בצבאו, אל אקבטנה, בירת הפרובינציה הצפונית של פרס והעיר הרביעית בגודלה באימפריה. דריווש קיווה לגייס באקבטנה כוחות לוחמים נוספים מהאזורים הסמוכים, אבל במקביל הוא ידע שאלכסנדר מחפש אחריו ונושף בעורפו. באביב של 330 לפני הספירה החליט דריווש לעזוב את אקבטנה ולעלות צפונה כדי להתרחק מאלכסנדר ולהרוויח זמן יקר נוסף לשם גיוס הצבא החדש. אבל המורל בצבא הפרסי היה על הקרשים. שלושת התבוסות האיומות שחקו עד דק את תדמיתו של המלך הפרסי בעיני צבאו וכמה מקציניו הבכירים החלו זוממים להחליפו. שני נוי 41:43 כאמור כוחותיו של דריווש כללו גם כ-2000 שכירי חרב יוונים. אלכסנדר הבהיר באופן שאינו משתמע לשני פנים שהוא רואה בהם בוגדים ושהוא מתכוון להוציאם להורג ברגע שילכוד אותם, ולכן לא הייתה להם כל ברירה אלא להמשיך ולשים את יהבם על המלך הפרסי. אבל באותה עת שכירי החרב היוונים היו אאוטסיידרים בקרב הצבא הפרסי. הם לא התחברו עם שאר החיילים ואפילו המאהל שלהם היה נפרד משאר המחנה. מפקדם של שכירי החרב גילה את דבר המזימה כנגד דריווש והזהיר אותו מפניה. הוא אפילו הציע לדריווש ללון באוהלו בתוך המחנה היווני כדי ששכירי החרב יוכלו להגן עליו מפני הזוממים נגדו. אבל המלך הפרסי דחה את ההצעה על הסף. הוא ידע שמהלך כזה עשוי ליצור את הרושם שהוא אינו סומך עוד על חייליו שלו, והפגיעה המוראלית עלולה לפרק לחלוטין את מה שנשאר מהצבא הפרסי האדיר והמפואר. הקושרים שהבינו שמזימתם נחשפה פעלו עוד באותו הלילה. הם הסתננו לאוהל של דריווש, קשרו אותו והעמיסו אותו על מרכבה. אחד מהם קצין בשם בסוס המליך את עצמו לשליט האימפריה ואף לקח לעצמו שם מלכותי חדש. בתגובה להפיכה פרשו שכירי החרב היוונים מהצבא וברחו להרי צפון פרס, ומה שנותר מהצבא הפרסי המשיך במסעו צפונה. שני נוי 43:08 כשיגילה אלכסנדר את מיקומו של דריווש הוא יצא מפרספוליס בראש צבאו ודהר צפונה ללא דיחוי. הוא פלש לתוך אקבטנה רק ארבעה ימים לאחר שהצבא הפרסי עזב את העיר. המוקדונים דלקו אחר הפרסים הנסוגים ולאורך הדרך פגש אלכסנדר לא מעט עריקים מצבאו של דריווש שדיווחו לו על הנעשה בתוך המחנה. אלכסנדר היה מודאג. הוא קיווה ללכוד את דריווש בחיים ולשכנע אותו בכוח אם צריך להכריז עליו כיורש. אם דריווש ימות ובסוס הקצין שהמליך את עצמו ייתפס כלא לגיטימי לא יהיה מי שיעניק לגיטימיות לשלטונו של אלכסנדר. הפער בין הכוח הפרסי וכוחותיו של אלכסנדר הלך והצטמצם בהתמדה עד שהמוקדונים היו בסך הכל במרחק של יום אחד מאחורי הפרסים. בסוס הבין שאם ההתקדמות תימשך בקצב הנוכחי אלכסנדר עתיד ללכוד אותם בעוד זמן לא רב. הוא ניסה לשכנע את דריווש לעלות על סוס מהיר ולדהור איתו צפונה אבל המלך המודח סירב. הוא העדיף להסתכן במפגש עם אלכסנדר מאשר לסמוך על הקושרים נגדו. בתגובה הבוגדים דקרו אותו בחניתותיהם ודרדרו את המרכבה שלו אל נחל סמוך. הצבא הפרסי נפוץ לכל עבר וחדל מלהתקיים. שני נוי 44:37 אלכסנדר ידע שכל דקה היא קריטית. הוא לקח סיכון והצעיד את חייליו דרך אזור מדברי וצחיח שהיה דרך קיצור לדרך הראשית, אבל איחר את המועד. אחד מחייליו של אלכסנדר מצא את המרכבה של דריווש תקועה לא הרחק מגדת הנחל ואת המלך הגדול בתוכה מתבוסס בדמו. המלך הגוסס שתה מעט מים שהגיש לו החייל וביקש ממנו להעביר מסר לאלכסנדר - 'דרכך אני מושיט לו את ידי'. ואז נפח דריווש השלישי את נשמתו. כשהגיע אלכסנדר אל המקום הוא הוריד מעליו את גלימתו וכיסה איתה את גופתו של המלך הפרסי. על פי הסיפורים אלכסנדר היה נסער וכאוב בעקבות מותו של דריווש ואף נשבע להעניש את רוצחיו. האם היה זה עצב אותנטי על לכתו של אויב מפואר? לא בטוח. סביר יותר להניח שאלכסנדר העמיד פנים שהוא עצוב כדי לחזק את תדמיתו כיורשו הלגיטימי של דריווש. כך או כך הוא העניק לדריווש לוויה מלכותית מפוארת ובחודשים הבאים אכן רדף אחר רוצחיו של דריווש והרג אותם. שני נוי 45:52 מותו של דריווש השלישי נחשב לציון הדרך האחרון בהיסטוריה של האימפריה הפרסית, שעם מותו חדלה מלהתקיים. אלכסנדר מוקדון עשה את הלא ייאמן. הממלכה היוונית הקטנה והנידחת הצליחה למוטט את פרס הגדולה. זהו אינו סוף הסיפור של אלכסנדר כמובן, אבל אם אי פעם שאלתם את עצמכם מדוע זכה המלך הצעיר, רק בן 26 בשלב הזה, לתואר אלכסנדר הגדול - אני חושב שקיבלתם את התשובה. ונקודת הזמן הזו נחשבת גם לציון דרך חשוב בקורותיו של אלכסנדר עצמו. עוד כשחלף דרך אקבטנה פשטה שמועה בקרב הצבא המוקדוני שאלכסנדר החליט שזהו חוזרים הביתה ליוון. החיילים הנלהבים לא ידעו את נפשם מרוב אושר. סוף סוף אחרי ארבע שנים ארוכות בדרכים הסוף נראה באופק. אבל זו הייתה שמועה לא נכונה. אלכסנדר לא התכוון לרגע להסתובב ולחזור ליוון. כשהראה המלך המוקדוני את חייליו אורזים את חפציהם ושאל לפשר מעשיהם, הוא הבין בפעם הראשונה עד כמה גדול הפער בין כוונותיו שלו וכוונותיהם של חייליו. שני נוי 47:15 נזכור שמטרתו הרשמית של מסע המלחמה של אלכסנדר הייתה מצומצמת יחסית - לשחרר את ערי יוון באסיה הקטנה מעולה של פרס. זה היה המנדט במירכאות שקיבל אלכסנדר מחברות הברית הקורינתית שגם סיפקו לו את חלק מהחיילים להם היה זקוק. אף אחד לא דיבר על כיבוש של האימפריה הפרסית או על השתלטות על בבל ושושן. בתגובה החליט אלכסנדר לערוך שינוי דרמטי בצבאו. הוא הודיע לכל החיילים הוותיקים שלו אלה שליוו אותו מאז הנחיתה באסיה הקטנה שהם משוחררים. כל מי שרצה לחזור ליוון קיבל מאלכסנדר את ברכת הדרך וגם מענק שחרור נדיב בצורה בלתי רגילה. מי שהעדיף להישאר לצידו של אלכסנדר נתבקש להישבע אמונים ישירות למלך. דהיינו מהרגע הזה ואילך לא היה עוד צבא בשירותה של הליגה הקורינתית כי אם צבאו האישי של אלכסנדר למילוי שאיפותיו האישיות. והשאיפות האלה היו גרנדיוזיות בכל קנה מידה. בגבולה המזרחי של האימפריה הפרסית שכנה ארץ מסתורית ובלתי מוכרת שהשמועות גרסו שהיא עשירה ומשגשגת באופן יוצא דופן. ארץ של בעלי חיים משונים, נהרות רחבים ומקדשים מפוארים. הודו. היוונים האמינו שהודו היא היא קצה העולם, שאת חופיה של הודו מקיף האוקיינוס הגדול שמקיף גם את אירופה ואפריקה. במילים אחרות אם יכבוש אלכסנדר את הודו הוא באמת ובתמים יהיה מלך העולם. רן לוי 49:12 זהו, עד כאן לחלקה השלישי של הסדרה על אלכסנדר הגדול. שני החלקים האחרונים של הסדרה כבר בעבודה. מיד אספר לכם על פרס מגניב שזכינו בו בארצות הברית ועוד חדשות ממה שנעשה ברשת הפודקאסטים שלנו, אבל ראשית כפי שתמיד חסות קצרה. מי שעוקב אחרינו בפייסבוק כנראה שכבר שמע את החדשות הטובות, אבל מי שלא אז אני שמח לשתף אתכם שאחד הפודקאסטים שלנו, מלישס לייף, זכה במקום הראשון בקטגוריית הטכנולוגיה בתחרות פיפל'ס צ'ויס פודקאסט אוורדס. יכול להיות שלא שמעתם לא על זה ולא על זה, אז הנה קצת רקע. מלישס לייף היא פודקאסט שעוסק באבטחת מידע. אנחנו מפיקים אותו מזה חמש שנים עבור חברת סייבריזן ואני מגיש אותו באנגלית לקהל בינלאומי שמגיע מכל רחבי העולם. אומנם רוב המאזינים הם מארצות הברית כמובן, אבל יש נוכחות מכובדת מאוד של מאזינים גם מאירופה, דרום מזרח אסיה ואפילו מאפריקה. מלישס לייף, אני שמח לומר, היא אחד הפודקאסטים המצליחים ביותר בעולם בתחום הטכנולוגיה ונמצאת באופן כמעט קבוע בין 20 הפודקאסטים המובילים בקטגוריית הטכנולוגיה באייטיונז ארצות הברית, לצד תוכניות מפוארות כדוגמת דיס וויק אין טק, טד רדיו אוור והתוכנית של לקס פרידמן. התחרות המדוברת, פיפל'ס צ'ויס פודקאסט אוורדס, נוסדה ב-2005 ומתקיימת בכל שנה ביום הפודקאסטים הבינלאומי. כן, יש כזה אם לא ידעתם. המועמדות לפרס נקבעת בהצבעה של הקהל הרחב, והזוכה בכל קטגוריה נבחר על ידי שופטים שנבחרים מבין עיתונאים, פודקאסטרים ותיקים ואושיות דומות בעולם שלנו. אז לפני הכל חשוב להזכיר שאני לא היחיד שעובד על מלישס לייף כמובן. יש לנו צוות כותבים מכובד מאוד שכולל את נייט נלסון, אגם קדם לוי ומיכל לברטובסקי. יש את יותם הלכמי שעושה את עיצוב הקול של התוכנית ואת הדס דרוקר שמנהלת את הפעילות ברשתות החברתיות. הזכייה בפרס הזה היא שלהם לא פחות משלו היא שלי. אם אתם מרשים לי להיות קצת סנטימנטלי לרגע, הזכייה הזאת מאוד מאוד מרגשת אותי. קודם כל מלישס לייף נולדה מתוך ספר שכתבתי בשם קרב מוחות על ההיסטוריה של הווירוסים למחשב, אז אפשר לומר שזה סוג של סגירת מעגל לספר הזה. שנית במובן מסוים ההצלחה של מלישס לייף באמת באה כנגד כל הסיכויים. כשמתי כשיצאנו לדרך המבטא שלי באנגלית לא היה טוב מספיק כדי להגיש פודקאסט לקהל של דוברי שפת אם והשקעתי די הרבה מאמץ בלהשתפר אותו. התחום שבו עוסקת התוכנית, אבטחת מידע, זה תחום מאוד מאתגר מבחינה טכנולוגית ולא קל לפשט אותו ולהנגיש אותו לקהל שהוא לא בהכרח קהל מקצועי. ושלישית מה הסיכוי שחברת הפקה קטנה מישראל הרחוקה עם מעט מאוד קשרים בעולם המדיה האמריקני תצליח להתמודד מול גופים כמו טד, גימלט וטוויט בתחרות על ליבו ואוזנו של המאזין האמריקני. אני באמת מרגיש שהצלחנו כאן כנגד כל הסיכויים ממש. אז זהו, סתם רציתי לשתף אתכם בחדשות הטובות האלה שעשו לי המון המון טוב על הלב לכבוד השנה החדשה. רן לוי 52:52 מה עוד חדש ברשת עושים היסטוריה? אז ביחסינו לאן, איך להיות מאהב מסוג חדש. ליאון רוזנברג מארח את ניסים לוי, מנחה סדנאות למיניות קשובה, לשיחה על דפוסי המיניות הגברית ואיך ליצור קרבה ואינטימיות מחודשים בזוגיות שלנו. בעושים תוכנה, סמוראי קוד - ללמוד לבד ולהתקבל בלי ניסיון. בועז לביא מארח את אורי ברעם, מתכנת פרונט-אנד שהתחיל את דרכו רק בסביבות גיל 40, על הדרך העצמאית שעשה באמצעות קורסים ולימוד עצמי ללא השכלה אקדמית. בכשבגרוש היה חור, חלקו השני של הסדרה על עלייתה ונפילתה של ההסתדרות, ארגון שהפך בשלב מסוים מארגון שבונה את המדינה לארגון ששואב ממנה משאבים ומונע מיזמים פרטיים להצליח. בעושים משפט, מלחמה ומשפט - הדין הבינלאומי. מה הן סמכויותיו של בית הדין הבינלאומי בהאג, והאם הוא יכול להוציא צווי מעצר כנגד בכירים ישראלים. אטילה שומפלבי ודוקטור מתן גוטמן מארחים את דוקטור רועי שיינדורף, לשעבר המשנה ליועצת המשפטית לממשלה לענייני משפט בינלאומי. ואחרון חביב, עושים רפואה. איך רופאים חושבים. תעלומה בלשית אודות מחלה מסתורית ונדירה שפתרונה יספק לנו הצצה נדירה למתרחש בתוך מוחו של רופא ואיך הוא אוסף את הרמזים שבסופו של דבר מאפשרים לו להגיע לאבחנה מדויקת. כל הפודקאסטים שלנו זמינים באתר הבית שלנו osimhistoria.com, באפליקציה שלנו באנדרואיד ובכל אפליקציות הפודקאסטים השונות. אתם גם מוזמנים להירשם לרשימת התפוצה בדואר אלקטרוני גם כן דרך האתר כדי לקבל בכל שבוע ניוזלטר מרוכז ובו כל הפרקים שעלו באותו שבוע ברשת שלנו. כתמיד אם אתם אוהבים את הרשת שלנו ומעוניינים לתמוך בה, עזרו לנו להביא נותני חסות ומפרסמים. שמעתם על חבר שמעוניין לצאת בקמפיין פרסומי לעסק או למוצר? ספרו לו או לה על האפשרות לפרסם בפודקאסטים שלנו ועל הקהל הנפלא שמאזין לנו. ואם סיקרנתי אתכם לגבי הספר שלי קרב מוחות על ההיסטוריה של התוכנות הזדוניות, גם הוא זמין לרכישה דרך אתר הבית שלנו ומגיע כמו כל הספרים שלי עם הקדשה אישית לכם או למי שתרצו להעניק אותו במתנה. תודה על תמיכתכם בעושים היסטוריה. עושים היסטוריה הם הדס דרוקר, יותם הלכמי, דור שפיר, שני נוי בעריכה ובהפקה, מיכל לברטובסקי אחראית על סיפור משפחתי, אבי פבריק על המכירות, אביב שם טוב מנהלת ההפקה, דני תימור הוא המנהל העסקי, ואני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>385: אלכסנדר הגדול, חלק ד' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/385-lksndr-hgdvl-khlq-d-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/385-lksndr-hgdvl-khlq-d-vshym-hystvryh.html</guid>
        <pubDate>6 בנובמבר 2022</pubDate>
        <description>Transcript for 385: אלכסנדר הגדול, חלק ד' [עושים היסטוריה] from עושים היסטוריה</description>
        <content:encoded><![CDATA[
            דובר 1 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר, כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה! למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 שלום וברוכים הבאים לעושים היסטוריה. פרק 385: אלכסנדר הגדול, חלק ד'. רשת עושים היסטוריה. עושים היסטוריה עם רן לוי. רן לוי 03:50 קשה לנחש אילו מחשבות חלפו בראשו של אלכסנדר מוקדון כשעמד מעל גופתו של דריווש השלישי. המלך הגדול הובס, צבאו נפוץ לכל עבר, והאימפריה הפרסית האדירה, שעד לא מכבר הטילה את אימתה על העולם העתיק כולו, מהודו ועד מצרים, חדלה מלהתקיים. מלכא בן העשרים ושש של ממלכת מוקדון הקטנה עשה את הבלתי יאמן. האם היה אלכסנדר מאושר? על הנייר, היו לו את כל הסיבות להיות שמח. אומנם נותרו מספר מחוזות פרסיים בצפון הממלכה שעדיין היה עליו להכניע, אבל ניצחונותיו המרשימים בשדה הקרב הביאו לכך ששמו נישא בפי כל כמצביא הגדול ביותר בהיסטוריה. לא רק בתקופתו, אלא בכלל. אפילו נפוליאון בונפרטה, אלפיים שנים מאוחר יותר, העריץ אותו ולמד את הטקטיקות בהן השתמש. תהילתו של אלכסנדר הגדול נודעה בכל רחבי העולם העתיק, והוא אפילו מצא את דרכו אל התנ"ך שלנו, עניין שנרחיב עליו בפרק הבא. רן לוי 04:32 ואולי הכי חשוב לדידו של אלכסנדר, הניצחון האדיר שלו על פרס אישש את מה שאמרו לו אמו מאז שהיה ילד והאורקל במקדש סיווה שבמצרים: שהוא בנו של זאוס, מלך האלים, שדמם של הרקולס ואכילס זורם בעורקיו, ולכן הוא לעולם לא יובס בקרב. אבל יש סיכוי לא רע ששמחתו של אלכסנדר לא הייתה שלמה. כפי שסיפרתי לכם בפרק הקודם, רבים מקרב חייליו של אלכסנדר לא אהבו את טענותיו לייחוס אלוהי. בתרבות המצרית היה מקובל לראות בפרעה כהתגלמותה הארצית של האלוהות, אבל היוונים סלדו מהנוהג הזה. גם הכיבושים המוצלחים בפרס החמירו את הבעיה. הנוהג הפרסי המקובל היה שמי שהיה מבקש לפנות אל המלך צריך היה להשתחוות בפניו. הפרסים ראו בהשתחוות הזו מחווה של כבוד ולא אקט של סגידה דתית, אבל לדידם של היוונים, השתחוות זה משהו שעושים רק לאל. אדם חופשי לא ישתחווה למלך בשר ודם. כשראו היוונים את הפרסים משתחווים לאלכסנדר, הם צחקו עליהם. אבל אלכסנדר, ששאף ליצור הרמוניה בארמונו בין הנתינים הפרסיים והיווניים ולאחד את מנהגיהם של בני התרבויות השונות, ניסה לאכוף את הנוהג הזה גם על היוונים. לא השתחוות מלאה, לזה כנראה אף אחד לא היה מסכים, אבל לפחות איזו קידה סמלית. זה לא היה צעד פופולרי בלשון המעטה. רן לוי 06:10 אל הדיסוננס התרבותי הזה צריך לצרף גם את כעסם של היוונים על הנדיבות בה נהג אלכסנדר באויביו המובסים. בניגוד למנהג המקובל בעולם הקדום, אלכסנדר לא רק שלא הוציא להורג את מושליו וקציניו של דריווש, הוא אפילו מינה אותם לתפקידים בכירים באימפריה ההולכת ומתהווה שלו. מבחינתו של אלכסנדר, זה היה צעד פרגמטי שיסייע לו לשלוט על ממלכתו האדירה, אבל חייליו, שחירפו את נפשם למען שאיפותיו הגבוהות של מלכם, ראו בהחלטות האלו עלבון וזלזול בנאמנות שהפגינו כלפיו. ולבסוף, התקרית שאירעה בעיר אחמתנא, רגע לפני שיצאו לרדוף אחר צבאו של דריווש, ודאי החמירה את מצב רוחו של אלכסנדר. שמועה שפשטה במחנה המוקדוני גרסה שאלכסנדר החליט לחזור ליוון, והחיילים הגיבו בהתלהבות אדירה שהפכה עד מהרה לדכדוך עמוק כשהתברר שהשמועה לא הייתה נכונה. אלכסנדר הבין שלחייליו נמאס ממסע הכיבושים הארוך והמסוכן. הוא שחרר את כל מי שרצה לעזוב, אבל היה ברור שהמוראל בקרב הצבא המוקדוני כבר לא גבוה כפי שהיה כשיצאו לדרך. אז כן, כיבושה של האימפריה הפרסית היה הישג כביר, אבל הצרות מבית העיבו על ההישג הזה כמו עננה אפורה בשמיים כחולים ובהירים. רן לוי 07:50 דימנוס היה אציל זוטר בצבאו של אלכסנדר, פרש באחת היחידות המובחרות ביותר בצבא, 'רעי המלך', או ה-Companions בלעז. כמקובל בתרבות היוונית, דימנוס ניהל סוג של מערכת יחסים עם נער צעיר ממנו בשם ניקומכוס. באחד הלילות, החליט דימנוס לשתף את ניקומכוס בסוד כמוס ביותר. בעוד יומיים, סיפר דימנוס, עומדים שמונה קושרים, אחד מהם שומר ראשו של אלכסנדר, להתנקש בחייו של המלך. מדוע? אנחנו לא יודעים בוודאות, אבל סביר להניח שהסיבה הייתה רצונם להביא את מסע המלחמה הארוך לסיומו. ניקומכוס נחרד. הוא הבין שעצם ידיעתו על ההתנקשות המתוכננת הופכת אותו באופן אוטומטי לשותף לדבר עבירה, אלא אם ידווח עליה מייד. דימנוס איים עליו שלא יספר, וניקומכוס הסכים לשמור על שתיקה, אבל ברגע שנפרדו, מיהר לשתף את אחיו במה ששמע. האח הסכים שחובה עליהם לדווח על מה ששמעו, והשניים החליטו שהאח יהיה זה שיפנה למלך, כדי שהקושרים לא יחשדו שניקומכוס הוא זה שהלשין עליהם. רן לוי 09:09 האח ניגש אם כן למגורי המלך, אבל כאן צצה הבעיה. בתור חייל פשוט, הוא לא יכול היה להיכנס בחופשיות אל הארמון. על כן הוא נעמד בכניסה וחיכה שמישהו אחר בכיר יותר יעבור באזור ויוכל למסור את הודעתו למלך. ואכן, זמן מה לאחר מכן חלף במקום קצין בכיר במיוחד, פילוטאס, מפקדה הנערץ של יחידת 'רעי המלך' המובחרת. האח סיפר לפילוטאס על מה ששמע, וזה הבטיח להעביר את הדיווח למלך. אבל הוא לא העביר. אחיו של ניקומכוס המתין לו ביציאה מהארמון, וכשיצא פילוטאס הוא אמר לו שלא היה לאלכסנדר זמן לשוחח. האח לא ויתר. הוא חזר לארמון למחרת ושוב פגש את פילוטאס בכניסה. שוב הבטיח פילוטאס להעביר את ההודעה למלך, אבל שוב הוא לא העביר אותה. אחיו של ניקומכוס החל לחשוד שאולי משהו כאן לא בסדר. האם ייתכן שפילוטאס עצמו הוא אחד הקושרים? האח לא ויתר. הוא הצליח ליצור קשר עם אחד מעוזריו האישיים של אלכסנדר, שמיהר להכניס אותו אל המלך. האח הנרגש גולל בפני אלכסנדר את הסיפור כולו, כולל ניסיונותיו להעביר את ההודעה דרך פילוטאס. אלכסנדר לא בזבז זמן ושלח את אנשיו לעצור את הקושרים. כששמע דימנוס שהאנשים של אלכסנדר דולקים אחריו, הוא הבין מייד שמשימת ההתנקשות נחשפה ושם קץ לחייו. רן לוי 10:50 ההתנקשות נמנעה אם כן, אבל עכשיו היה אלכסנדר בבעיה. פילוטאס, הקצין שנמנע מלדווח לו על הקשר נגדו, לא רק שהיה אחד הקצינים המוערכים והבכירים בצבא, הוא גם היה בנו של פרמניון, סגנו של אלכסנדר. במילים אחרות, זה לא מישהו שאתה יכול להוציא להורג סתם כך. הוא זימן אליו את מפקד יחידת הפרשים וחקק אותו. פילוטאס הבין מייד ששגה שגיאה מרה. הוא הסביר לאלכסנדר שהיה בטוח שמדובר במריבת אוהבים סתמית, ושאין צורך להטריד את מנוחתו של אלכסנדר לגביה. הוא התחנן לאלכסנדר שיסלח לו, והמלך אכן הסכים למחול לו על טעותו. אבל זה היה בלוף. אלכסנדר לא סלח ולא התכוון לסלוח לפילוטאס. הוא רק רצה למשוך זמן עד שיחליט מה לעשות איתו. הוא ידע שאם פרמניון, אביו של פילוטאס, שהיה באותו הזמן באחמתנא, ישמע על דבר מעצרו של בנו, יש סיכוי שהפרשייה הזו תקרא את הצבא המוקדוני לשניים, ופרמניון יוליך את החלק של הצבא שהיה תחת פיקודו למלחמה נגד כוחותיו של אלכסנדר. רן לוי 12:04 על כן הוא החליט לעצור את פילוטאס ולהעמידו למשפט, וכדי למנוע מהשמועה על דבר מעצרו של פילוטאס להתפשט ולהגיע לאוזניו של פרמניון, הטיל אלכסנדר עוצר מוחלט על כניסות ויציאות על מחנה הצבא, ואף הציב פרשים חמושים בכל השערים. באותו הערב הזמין אלכסנדר את פילוטאס לארוחת ערב אצלו בארמון, יחד עם עוד מוזמנים נוספים, כדי שפילוטאס לא יחשוד בדבר. תוך כדי הארוחה, עצרו שומרי ראשו של אלכסנדר את פילוטאס והוציאו אותו מהחדר כשראשו מכוסה. למחרת החל משפטו של פילוטאס. על פי המסורת המוקדונית, המלך עצמו הוא התובע במשפט שכזה, והמושבעים נבחרו מבין החיילים בצבא. אלכסנדר הציג בפניהם את השתלשלות האירועים, הביא את המעורבים בפרשה להעיד, וטען שפילוטאס לא פעל לבדו. גם פרמניון עצמו האשים אלכסנדר לקח חלק במזימת ההתנקשות. פילוטאס מצידו התעקש על הגרסה שלו, שהוא אינו אחד הקושרים ושמדובר בטעות בשיקול הדעת בלבד. מכיוון שלא היו מספיק ראיות לכאן או לכאן, החליט אלכסנדר לאשר לחוקרים לענות את פילוטאס כדי להגיע לשורש האמת. פילוטאס עונה והודה. רן לוי 13:25 המניע להתנקשות, התוודה הקצין, הוא כעסם של הקושרים על כך שאלכסנדר מאמין שהוא בנו של זאוס. הם ראו באמונתו זו של אלכסנדר כהתנכרות לאביו, פיליפוס השני, והתנערות ממורשתו של מי שהיה מלכם הנערץ. עוד התוודה פילוטאס שאחד הקושרים הציע לפרמניון להצטרף למזימה, אבל הגנרל סירב בטענה שמי שירוויחו מההתנקשות הזו יהיו הפרסים ולא המוקדונים. אבל, וזה אבל גדול, הוא לא התנגד למזימה וגם לא דיווח עליה לאלכסנדר. למחרת הקריא אלכסנדר את הודעתו של פילוטאס בפני חבר המושבעים, והקצין הורשע בבגידה. הוא וכל שאר הקושרים הוצאו להורג בסקילה, העונש המקובל במוקדון לעבירה זו. פרמניון עצמו היה עדיין באחמתנא ולא היה מודע כלל למתרחש. כדי למנוע ממנו לנקום את מות בנו, שלח אלכסנדר שליחים שהתנקשו בחייו של פרמניון. רן לוי 14:30 האם באמת היה קשר להתנקש בחייו של אלכסנדר? האם לקח פילוטאס חלק בקשר הזה? כמו תמיד, קשה לדעת. ברור לי מדי שהסיפור הזה לא נולד בוואקום. בצבא המוקדוני אכן שררה מרירות לא מבוטלת כלפי אלכסנדר בגלל יחסו הסלחני לפרסים ואמונתו בייחוס האלוהי שלו. פילוטאס עצמו נהג להשמיע דברי ביקורת בוטים נגד אלכסנדר בהקשר הזה. אבל מצד שני, לא מעט היסטוריונים סבורים שאלכסנדר בדיה את המזימה כולה מכיוון שהוא רצה להיפטר מפרמניון, הגנרל הוותיק שמונה לתפקיד עוד בימיו של פיליפוס. אולי אלכסנדר הרגיש שכל עוד פרמניון בחיים, הצבא המוקדוני לא יהיה לגמרי שלו, ורק אם יחסל את פרמניון יוכל להביא את הצבא לשרת את מטרותיו האישיות, דהיינו לכבוש את אסיה כולה. ומצד שלישי, פרמניון שירת את אלכסנדר בנאמנות במשך שנים רבות, ובנוסף, הגנרל בן ה-70 כבר היה על סף פרישה לגמלאות. איזו סיבה יש לאלכסנדר להתנקש בחייו של אדם שבלאו הכי עתיד להיות לא רלוונטי בתוך זמן לא רב? בשורה התחתונה, אין לנו מושג אם המזימה הזו הייתה אמיתית או מפוברקת. מה שבטוח הוא שבעקבות הפרשה, החל אלכסנדר לאבד אמון בקצינים הקרובים אליו. אחרי הוצאתו להורג של פילוטאס, הוא החליט להימנע ממצב שבו קצין בודד אוגר יותר מדי כוח תחת ידו, ופיצל את הפיקוד על 'רעי המלך' לשני קצינים נפרדים. רן לוי 16:16 באביב של שנת 330 לפני הספירה, יצא אלכסנדר צפונה אל המחוזות הצפוניים של האימפריה הפרסית לשעבר, אפגניסטן של ימינו. האזור הזה של הממלכה היה בעייתי במיוחד, גם עבור מלכי פרס עצמם. השבטים באותן מחוזות היו פרועים ועצמאיים ואף פעם לא קיבלו בחיבה את תכתיביו של השלטון המרכזי. כעת נאלץ גם אלכסנדר להתמודד מולם, וזו לא הייתה משימה פשוטה. הטופוגרפיה ההררית הקשתה על התנועה, והשבטים המקומיים העדיפו שלא להילחם במוקדונים צבא מול צבא באותו האופן שבו התייצבו הפרסים למשל לקרבות מול אלכסנדר, אלא בלוחמת גרילה. יחידות קטנות שהיו תוקפות את אנשיו של אלכסנדר ואז נעלמות בין העמקים וההרים. אלכסנדר בילה שנתיים תמימות בניסיון להכניע את השבטים הצפוניים, וכשהבין שטקטיקות המלחמה הסטנדרטיות שלו אינן יעילות, הוא החליט בחוכמה רבה לאמץ את אופן הלחימה של אויבו. הוא פיצל את הצבא שלו ליחידות קטנות והקים עשרות מוצבים ששלטו על השטחים הסמוכים אליהם. כמרבית אלכסנדר השתתף באופן פעיל בכל הקרבות. באחת ההזדמנויות ספג מהלומה בראשו שגרמה לו לאבד את הכרתו, ובמקום אחר הוא חטף חץ באחת מרגליו. גם כן כמרבית, הוא הפגין אכזריות בלתי מתפשרת כלפי מי שסירבו להיכנע לו, כולל השמדתם המוחלטת של מספר יישובים מקומיים. רן לוי 17:57 בתחילת שנת 329 לפני הספירה, קיבל אלכסנדר דיווח שבתסוס, הקצין הפרסי שהרג את דריווש ומינה את עצמו ליורשו, מסתתר במחוז באקטריה, אזור שנמצא כיום בנקודת המפגש של גבולותיהן של אפגניסטן, טג'יקיסטן ואוזבקיסטן. בהתאם לשבועה שנשבע מעל גופתו של דריווש, יצא אלכסנדר לבאקטריה כדי לנקום את מותו של המלך הגדול. המסע צפונה התברר כסיוט מארץ הסיוטים. הצעידה בהרים הייתה קשה ומפרכת, אחת כמה וכמה מכיוון שהיה זה שיא החורף. רבים מחייליו של אלכסנדר קפאו למוות או סבלו מכוויות קור, ובשלב מסוים אזלה האספקה לצבא, והחיילים המורעבים נאלצו לשחוט את בהמות המשא שלהם, אלו שלא מתו מהקור, ולאכול אותן. היו חיילים שאפילו אכלו עשב כדי לשרוד. אבל אלכסנדר חדור המוטיבציה לא ויתר, ולבסוף הגיעו כוחותיו אל הפרובינציה הצפונית. בתסוס, שהצליח לאגד סביבו רק כ-7,000 חיילים בלבד, ידע שאין לו סיכוי להתמודד מול אלכסנדר והחליט לברוח. אבל שניים מעוזריו, שהבינו שלא יוכלו לחמוק מידיו של אלכסנדר לנצח, מרדו בו. הם תפסו אותו, קשרו אותו והודיעו לאלכסנדר היכן הוא נמצא. רן לוי 19:26 כשכלא אלכסנדר את בתסוס, הוא הורה להפשיט אותו, לענוד קולר של עבד לצווארו ולקשור אותו לעמוד בצד הדרך. הצבא המוקדוני כולו חלף על פני בתסוס המושפל, ולבסוף עצר גם אלכסנדר את המרכבה שלו לצידו של בתסוס ושאל אותו כיצד הוא מצדיק את הבגידה שלו בדריווש. בתסוס השיב שהוא התכוון להעניק את כתר האימפריה לאלכסנדר. בתגובה העמיד אותו המלך המוקדוני למשפט באשמת בגידה והעניש אותו באופן המקובל לבוגדים באימפריה הפרסית: הוא קיצץ את אוזניו ואת אפו ואז הוציא אותו להורג. ההפוגה במסע המלחמה אפשרה לאלכסנדר להעניק לחייליו מנוחה ראויה, וכמו תמיד הוא ארגן להם משתאות ופסטיבלים למכביר. באחת ההזדמנויות קיבל אלכסנדר משלוח של פירות שהגיעו כל הדרך מיוון. זו הייתה מתנה נדירה מאוד כמובן, והמלך החליט לחלוק אותה עם חבריו הקרובים. הוא הזמין אותם לארוחה מפוארת והיין, היין זרם בשפע. רן לוי 20:43 כאן המקום לומר כמה מילים על הרגלי השתייה של המוקדונים בכלל ושל אלכסנדר בפרט, שאפשר לסכם אותם במילה אחת: המון. אנחנו מדברים כאן על תקופה בהיסטוריה שבה כמעט כולם שתו הרבה אלכוהול. בשביל הכיף כמובן, וגם מכיוון שמים רגילים היו עלולים להיות מזוהמים ומסוכנים. אבל אפילו ביחס לממוצע הכללי של התקופה, המוקדונים היו ידועים לשמצה בצריכת האלכוהול שלהם. כך למשל כתב ההיסטוריון בן התקופה אפיפוס שליווה את אלכסנדר בחלק ממסעותיו באסיה: 'המוקדונים לא הכירו את הרעיון של שתייה במידה. הם התחילו כל ארוחה בשתיית כמויות אדירות של בירה, כך שהיו שיכורים קלות עוד בטרם הוגשה המנה הראשונה אל השולחן'. הנוהג המקובל ביוון היה לשתות את היין כשהוא מהול, אבל לא כך במוקדון. המוקדונים שתו את היין שלהם ללא דילול, מנהג שתרם לכך ששאר היוונים בזו להם כברברים. המשמעות היא שהיין המוקדוני היה חזק בהרבה מהמקובל, אבל זה כאמור לא הפריע למוקדונים לשתות כמויות אדירות ממנו, כפי שתלמד אותנו האנקדוטה הבאה. רן לוי 22:05 אחד מחייליו הנאמנים והמוכשרים ביותר של אלכסנדר החליט לחזור ליוון, והמלך ארגן לכבודו שתיית פרידה. אפיפוס מספר: 'אלכסנדר הזמין את חבריו של החייל ואת הקצינים למשתה והציע לערוך תחרות שתייה. מי שישתה הכי הרבה יין יזכה בכתר בשווי של כיכר זהב, סכום גדול מאוד באותה התקופה. תוצאות התחרות היו נוראיות. הזוכה שתה כמות שוות ערך ל-13 ליטרים של יין והוא מת כעבור שלושה ימים עקב תופעות הלוואי. נאמר כי גם המתמודדים האחרים לא שרדו'. גם אלכסנדר עצמו היה שתיין לא קטן, ואולי זה לא צריך להפתיע אותנו בהינתן שמדובר בכל זאת בגבר בשנות העשרים לחייו. וככל שהלך והתקדם מסע הכיבושים של אלכסנדר, כך החל המלך הצעיר לאבד את היכולת שלו לשלוט בכמויות האלכוהול שצרך. יש לא מעט היסטוריונים שטוענים שהשתייה המופרזת של אלכסנדר גרמה לו להפוך ליהיר ולא אחראי והחמירה את העקשנות והאימפולסיביות שלו. תכונות שהיו בו מאז ומעולם, אבל הפכו לקיצוניות יותר ככל שחלף הזמן. כך כתב עליו ההיסטוריון הרומאי קווינטוס קורטיוס: 'אלכסנדר ניחן במספר תכונות נפלאות: אופי מלכותי, אומץ בפני סכנה, החלטיות ונחישות בפרויקטים שלקח על עצמו, הגינות כלפי מי שנכנעו לו ורחמים כלפי אסיריו. איפוק אפילו כלפי תענוגות שהיו מקובלים בתקופתו. אבל בכל אלה חיבלה אהבתו הבלתי נסלחת לאלכוהול'. רן לוי 23:58 בחזרה למשתה שארגן אלכסנדר לו ולחבריו בשנת 328 לפני הספירה. בשלב מסוים החל אלכסנדר, שהיה כמובן שיכור קלות, להתרברב בפני חבריו אודות כיבושיו, ואפילו טען שמי שבאמת היה אחראי לניצחון הגדול בקרב בחיירונה, הקרב שבו ניצח פיליפוס השני את אתונה ותבאי, היה הוא עצמו ולא אביו. הדברים האלה לא נעמו לאוזניהם של חלק מהקצינים הבכירים שנכחו במשתה, שרבים מהם שירתו תחת פיליפוס השני והעריצו את המלך המנוח. אחד מאלה שנעלבו היה קלייטוס, שקונה גם קלייטוס השחור. קלייטוס היה לוחם אמיץ ומוכשר במיוחד והיה זה שהציל את חייו של אלכסנדר בקרב גרניקוס כשגדע את ידו של החייל הפרסי שתקף את אלכסנדר מאחור וכמעט התיז את ראשו של המלך. אלכסנדר וקלייטוס, שגם כן היה שיכור לגמרי, ניהלו חילופי דברים קשים. קלייטוס טען שזה לא בסדר מצידו של אלכסנדר להעליב את זכרו של המלך הקודם בפני אויביהם של המוקדונים, דהיינו הפרסים שנכחו במשתה, ורמז שאלכסנדר הוא פחדן. רן לוי 25:18 קלייטוס היה חבר קרוב של אלכסנדר, ובנוסף, על פי המנהג המקובל במוקדון, אסור היה לקחת ברצינות דברים שנאמרו תוך כדי מושב שיכורים כשכזה. אבל כנראה שדבריו של קלייטוס התלבשו על נקודה רגישה אצל אלכסנדר והוא החל להתעצבן ולהרים את קולו. מהומה פרצה במשתה וחלק מהמשתתפים ניסו להפריד בין הניצים, אבל קלייטוס לא ויתר והמשיך להעליב את אלכסנדר באומרו שהוא מקיף את עצמו בחנפנים ולקקנים במקום במוקדונים החופשיים והאצילים. אלכסנדר הזועם השליך על קלייטוס תפוח ואז הסתובב לחפש את חרבו, אבל שומרי ראשו בחוכמה רבה דאגו להחביא את החרב הזו מבעוד מועד. אלכסנדר צעק על החצוצרן המלכותי שישמיע את האזעקה ויזמן לחדר את חייליו, אבל החצוצרן באומץ לב לא מבוטל סירב לעשות כן. בינתיים המשיך קלייטוס להעליב את המלך והטיח בו שכח שכל הישגיו הגדולים הם בזכות הצבא המעולה שלו. אלכסנדר נטל חנית והשליך אותה על קלייטוס. הוא פספס, אבל אז הוא נטל סכין ודקר את הקצין הבכיר למוות. רן לוי 26:41 כמעט מייד הבין אלכסנדר איזו טעות אדירה הוא עשה. הוא פרץ בבכי ואף ניסה לדקור את עצמו באמצעות החנית, אבל שומרי ראשו מנעו ממנו לעשות כן. ייסורי חרטה קשים אחזו בו והוא לא אכל, לא שתה ולא יצא מהאוהל שלו במשך שלושה ימים תמימים. אבל הנזק למוניטין שלו כבר נעשה. חייליו של אלכסנדר ראו ברצח של קלייטוס הוכחה נוספת לשינוי שחל במלך עקב השפעתם השלילית של נתיניו הפרסים. במקום החברתיות והאחווה שאפיינו את הצבא המוקדוני, הפורמליות והנוקשות של הצבא הפרסי. האהדה וההערצה שלהם לאלכסנדר הלכו והפכו לפחד מפניו. והתוצאות לא איחרו לבוא. כשנה לאחר מותו של קלייטוס, אירע ניסיון התנקשות נוסף בחייו של אלכסנדר. שבעה מחייליו, חברי הפמליה האישית שלו, תכננו לפרוץ בחשכת הלילה אל חדרו של אלכסנדר ולרצוח אותו. גם כאן שיחק המזל למלך. דווקא באותו היום שבו הייתה אמורה ההתנקשות לצאת לפועל, החליט אלכסנדר להישאר ער במשך כל הלילה, כך שלמתנקשים לא הייתה הזדמנות ללכוד אותו בגפו. אחד המתנקשים, שכנראה ראה בצירוף המקרים הזה סימן משמיים שהאלים שומרים על אלכסנדר, התחרט והחליט להתוודות. הקושרים נעצרו, וכששאל אלכסנדר אחד מהם מדוע ביקשו לרצוח אותו, הוא השיב לו: 'אתה שואל כאילו אינך יודע את התשובה. זממנו להרוג אותך מכיוון שהתחלת לנהוג בנו לא כמלך אל נתיניו החופשיים, אלא כבעלים אל עבדיו'. כל הקושרים הוצאו להורג. רן לוי 28:41 באמצע שנת 328 לפני הספירה, היו סוף סוף המחוזות הצפוניים של פרס תחת שליטתו של אלכסנדר. אפילו שכירי החרב היווניים ששירתו בצבאו של דריווש הסכימו להיכנע לו, ואלכסנדר באופן מפתיע למדי סלח להם על בגידתם. שנה לאחר מכן ב-327 לפני הספירה, התאהב אלכסנדר בנסיכה בשם רוקסנה, בתו של אחד משליטי האזור שנאמר עליה שהייתה אחת הנשים היפות ביותר באסיה כולה, ונשא אותה לאישה בטקס מפואר. נישואיו של אלכסנדר לרוקסנה הם הזדמנות טובה לדבר על נושא שבאופן מעט חריג לא עלה עד כה בסדרה שלנו: חיי האהבה של מלך מוקדון. אני אומר מעט חריג מכיוון שאם תחשבו על זה, זה קצת מוזר שעד כה לא הזכרתי את הנשים בחייו של אלכסנדר, למעט אמו פה ושם. הרי מדובר על גבר צעיר בשנות העשרים לחייו, אולי אחד האנשים המפורסמים, החזקים והעשירים ביותר של תקופתו, ובנוסף, הוא גם נראה לא רע. מהעדויות שהגיעו אלינו עולה שאלכסנדר היה שרירי למדי, בעל בלורית בלונדינית מרשימה ועיניים שכל אחת מהן הייתה בצבע שונה: אחת כחולה אפורה והשנייה חומה. אין כמעט ספק שאלכסנדר היה רווק מבוקש ביותר, אולי הרווק המבוקש ביותר בכל רחבי העולם העתיק. אם הסדרה הזו הייתה מספרת על כוכב רוק או שחקן קולנוע מפורסם, סביר להניח שלפחות חצי מהפרקים היו עוסקים בעלילות האהבה שלהם. אבל במקרה של אלכסנדר, אנחנו שומעים בעיקר על כיבושיו בשדה הקרב וכמעט שלא שומעים דבר על כיבושיו בין הסדינים. מה פשר העניין? רן לוי 30:41 ההיסטוריונים המוקדמים ייחסו את העדרן היחסי של בנות המין היפה בחייו של אלכסנדר הגדול לאיפוק ולמשמעת העצמית הגבוהה בהן ניחן. אנחנו יודעים על מספר הזדמנויות שבהן ניסו קצינים של אלכסנדר לסדר לו סטוצים, אבל הוא סירב. אפילו כשהיה עדיין נסיך בארמונו של פיליפוס השני, אמו הביאה לו פילגש יפהפייה בת המעמד הגבוה, וגם איתה אלכסנדר לא היה מוכן לעשות כלום. מבחינתם של אותם היסטוריונים מוקדמים, התנזרותו של אלכסנדר הייתה תכונה ראויה לשבח שהבדילה בינו ובין מלכים ומנהיגים אחרים שהיו נחותים ממנו מבחינה מוסרית. אבל היסטוריונים מודרניים מעלים אפשרות נוספת ואולי סבירה יותר: שאלכסנדר היה למעשה הומוסקסואל. למשל, אחד מחבריו הקרובים ביותר של אלכסנדר היה הפסטיון, בן אצולה שלמד יחד עם אלכסנדר אצל אריסטו בחצר המלוכה של מוקדון ולאחר מכן שירת בצבאו כקצין בכיר. יחסיהם של אלכסנדר והפסטיון היו קרובים, אפילו קרובים מאוד. השניים היו כמעט בלתי ניתנים להפרדה, ואלכסנדר אפילו לקח את הפסטיון איתו כשהפליג לטרויה לזבוח לאלים למען הצלחת מסע המלחמה שלו. אין לנו עדויות לגבי קשר רומנטי בין השניים האלה, אבל עושה רושם שהיחסים שלהם היו כה צמודים והדוקים שלו היו נאהבים, זה לא היה צריך להפתיע אף אחד. רן לוי 32:18 בנוסף, אחד ממשרתיו של דריווש השלישי היה סריס בשם בגואס. שימו לב, זה לא אותו בגואס שהרעיל את קודמיו של דריווש בתפקיד אלא בגואס אחר. בגואס שירת בארמונו של דריווש וכשהשתלט אלכסנדר על האימפריה הוא עבר לשרת גם אותו. על פי הדיווחים בגואס ככל הנראה קיים יחסים אינטימיים עם דריווש ואחר כך אולי גם עם אלכסנדר. יש לנו עדות על לפחות מקרה אחד שבו נישק אלכסנדר לבגואס בפומבי. אף אחת מהטענות האלה אינה לכשעצמה הוכחה שאלכסנדר היה גיי. כפי שסיפרתי לכם במספר הזדמנויות, יחסים אינטימיים בין גברים היו מקובלים בתרבות היוונית גם כששני הצדדים היו הטרוסקסואלים. זאת ועוד, אנחנו יודעים שאלכסנדר החזיק הרמון ובו מאות נשים בארמונו בבבל, וישנו גם סיפור שלפיו אלכסנדר פגש את מלכתן של שבט של נשים לוחמות, האמזונות אפשר לומר, ובילה איתה 13 ימים ולילות. מצד שני, בכלל לא ברור אם אלכסנדר אי פעם בילה את הלילה עם אחת מהנשים בהרמון שלו או שההרמון שימש רק כחלון ראווה לעוצמתו הפוליטית, ולסיפור על מלכת האמזונות יש את כל המאפיינים של אגדה חסרת בסיס. המקורות ההיסטוריים גם מגלים לנו שאלכסנדר הפגין התנהגות נשית פה ושם. למעשה, ההתנהגות הזו היא זו שגרמה לאמו לחשוש שאולי לא יצליח להביא לעולם יורש ולשדך לו את הפילגש כשהיה בן 16 או 17. רן לוי 34:01 ומה לגבי הנישואים לרוקסנה? הלו אם אלכסנדר התאהב בה, האין זה סימן שאולי בכל זאת הוא לא היה הומוסקסואל? ובכן, נישואים כחלק מבריתות פוליטיות היו מנהג מקובל בעת העתיקה גם ביוון וגם בפרס. יש אפשרות סבירה מאוד שאלכסנדר החליט להתחתן עם רוקסנה כדי לחזק את שלטונו במחוזות הצפוניים באמצעות יצירת קשרי משפחה עם האצולה המקומית. אבל חייליו של אלכסנדר נזכור לא אהבו את התקרבות מלכם לתרבות הפרסית ואת האופן שבו הוא שילב בני אצולה פרסיים באדמיניסטרציה ובפמליה הקרובה שלו. יכול להיות שאלכסנדר חשש שמא נישואיו לרוקסנה ייתפסו בעיני החיילים כעוד הוכחה לכך שהמלך הולך ומאבד את היווניות שלו ונטמע בקרב הפרסים. וכדי לתרץ את הנישואים האלה, הוא העדיף לצייר אותם כנישואים מתוך אהבה. זאת אומרת, כאילו מדובר בשני צעירים מאוהבים שהחליטו להינשא למרות הבדלי התרבויות ביניהם. רוקסנה לא הייתה אשתו היחידה של אלכסנדר. שלוש שנים לאחר מכן ב-324 לפני הספירה, הוא נשא שתי נשים נוספות: סטאטירה שהייתה בתו של דריווש השלישי ופריסאטיס בתו של המלך שקדם לדריווש. ולפחות במקרה הזה ברור לגמרי שמדובר בנישואים פוליטיים. בתרבות הפרסית היה מקובל מאוד שהמלך הכובש נושא לאישה את בתו של המלך אותו ניצח כדי ליצור מראית עין של המשכיות שלטונית. רן לוי 35:46 כעת, כשגבולה הצפוני של ממלכתו היה מוגן ושלו, הפנה אלכסנדר את מבטו מזרחה אל הודו. או ליתר דיוק אל האזור שהיוונים והפרסים כינו בשם הודו אבל היום נמצא ברובו בפקיסטן. אלכסנדר אסף 60 אלף חיילים ויצא לדרך. מדוע ביקש אלכסנדר לפלוש להודו? אנחנו לא יודעים. הוא לא הסביר את מניעיו, או אם הסביר, מילותיו לא שרדו את שיני הזמן. אולי כיבושה של הודו היה חלק מהתוכנית שלו להפוך למלכה של אסיה כולה. אולי הוא נמשך אל המסתורין שאפף את תת היבשת. כך למשל כתב ההיסטוריון הרומאי קורטיוס: 'פזרנותם של אצילי הודו עולה על זו של כל בני העמים האחרים. כשמלך הודי מבקש להיראות בפומבי, משרתיו צועדים לצידו עם מחתות מלאות בקטורת. הוא שרוע על מזרן מוזהב ומצופה פנינים, לבוש בבגדים יקרים מקושטים בזהב ובסגול. על מוטות לצידו עומדות ציפורים שאומנו לשיר כדי להסיח את דעתו של המלך מעניינים מטרידים. עמודי ארמונו מקושטים בעלי זהב לכל גובהם וביניהם תבליטי ציפורים עשויים מכסף'. רן לוי 37:08 אפשרות נוספת ואולי מעשית יותר היא שאלכסנדר היה מוטרד שמא מעברו השני של נהר האינדוס השופע זוממות ממלכות בלתי מוכרות לנצל את נפילתה של האימפריה הפרסית ולקרוע ממנה שטחים לעצמן. אם זו אכן הסיבה, אז סביר להניח שאלכסנדר לא רצה לפלוש להודו כדי לכבוש אותה אלא רק כדי לייצב ולהגן על גבולותיה המזרחיים של ממלכתו. פעולותיו של אלכסנדר תומכות בהשערה הזו. למשל, כשהגיעו אלכסנדר וצבאו אל עיר ממלכה בשם טקסילה, הוא לא ניסה לכבוש אותה כפי שנהג עד כה בכל הערים שהגיע אליהן, אלא כרת ברית עם השליט המקומי. הודו הייתה מורכבת באותה התקופה מאוסף של ממלכות מפוצלות שהיו ברובן מסוכסכות זו עם זו, ואלכסנדר הסכים לסייע לשליטה של טקסילה במלחמות נגד שכניו בתמורה לאספקה עבור צבאו. רן לוי 38:09 מטקסילה המשיך אלכסנדר דרומה לאורך האינדוס כשהוא מביס שבטים מקומיים שהתנגדו לו ומחריב את יישוביהם, ואף הצליח לכבוש מצוק מבוצר בשם אאורנוס שנחשב לאתגר כה גדול עד שהאגדות סיפרו שאפילו הרקולס הגדול לא יכול לו. אבל אז נתקל אלכסנדר ביריב המשמעותי ביותר שלו עד כה בהודו ואולי אחד המשמעותיים ביותר בקריירה הצבאית שלו בכלל. שמו היה פורוס, שליטה של אחת הממלכות המקומיות. ההיסטוריונים הקדומים מתארים אותו כאדם מעורר יראה שהתנשא לגובה של כשני מטרים. הוא, פורוס, רכב על פיל ענק שהתנשא מעל כל שאר הפילים. שריונו המצופה זהב וכסף נתן משנה תוקף לקומתו הגבוהה. כוחו הפיזי השתווה לאומץ טיבו. פורוס יצא כנגד אלכסנדר והתייצב מולו מצדו השני של נהר מקומי רחב ידיים בראש כוח שמנה כ-30 אלף רגלים, 4,000 פרשים, 300 מרכבות ולא פחות מ-130 פילי מלחמה אימתניים. רן לוי 39:30 אלכסנדר הבין מייד שחציית הנהר אינה עומדת על הפרק. גשמי המונסון גרמו לזרם להיות מהיר ומסוכן ביותר וכוחותיו של פורוס המתינו בגדה השנייה לכל מי שישרוד את החצייה הקשה. על כן החליט אלכסנדר להטעות את יריבו. הוא הנחה את לוחמיו להעמיד פנים שהם מתארגנים לשהייה ארוכה, אולי עד שגשמי המונסון ייפסקו והנהר יירגע, ובמקביל הוא נטל כמה אלפי חיילים והוביל אותם צפונה כדי לחפש נקודת חצייה נוחה יותר. הוא אפילו השאיר אחריו כפיל שהסתובב במחנה לבוש בבגדים מלכותיים כדי שפורוס לא יחשוד בדבר. אחרי מספר ימי מסע נמצאה לבסוף נקודת חצייה נוחה שכזו במרחק של כמה עשרות קילומטרים מצפון לנקודה בה ניצבו שני המחנות היריבים. אלכסנדר המתין לרדת החשיכה ואז הוביל את חייליו אל המים. אבל דווקא בנקודה זו החליטה אלת המזל להפנות לו עורף. סופה פתאומית שהכתה בהם הפכה את החצייה לקשה ומפרכת עוד יותר, והכי גרוע, כשהגיעו למה שחשבו שהיא הגדה השנייה של הנהר, התברר להם שבעצם מדובר באי קטן. אלכסנדר והאנשים ירדו שוב למים והמשיכו אל הגדה הרחוקה תוך שהם נאבקים בזרמים חזקים ומים שהגיעו עד לגובה החזה. רן לוי 41:01 קשיי הצליחה עיכבו את החצייה, וכשעלה השחר גילו סיירים ששלח פורוס את כוחותיו של אלכסנדר כשהם עדיין נאבקים בזרם המהיר. פורוס ניצב בפני דילמה. שני כוחות איימו עליו: אחד מעברו השני של הנהר ואחד מצפון. ברור שאחד מהכוחות האלה היה רק הטעיה, אבל מי מהם? פורוס לא היה בטוח. הוא החליט לשלוח את בנו למגר את כוח הפלישה הצפוני בראש כוח של כ-2,000 פרשים, אבל בזמן הזה אלכסנדר הצליח סוף סוף להעביר את הכוח שלו אל הצד השני של הנהר. שני הכוחות התנגשו ואלכסנדר יצא שידו על העליונה, לא לפני שבנו של פורוס הצליח לפצוע את אלכסנדר בידו ולהרוג את בוקפאלוס, סוסו האהוב של אלכסנדר. פורוס שקיבל את ההודעה על התבוסה בצפון הבין ששם נמצא אלכסנדר. הוא הוביל את כוחותיו צפונה ושני הצבאות הסתדרו זה מול זה על שדה הקרב. רן לוי 42:15 אלכסנדר הציב את הרגלים שלו במרכז המערך ואת הפרשים בשני האגפים, אבל הורה ללוחמים באגף השמאלי להסתתר מאחורי מספר גבעות נמוכות ויערות צפופים. גם פורוס פרס את פרשיו בשני האגפים ואת הרגלים שלו במרכז, אבל מקדימה לפני הרגלים הציב את פילי המלחמה שלו. החיות הענקיות הטילו אימה על המוקדונים ובצדק. ההיסטוריון היווני הקדמון דיודורוס מתאר כך את האופן שבו השתמשו ההודים בפילים שלהם בקרב: 'את חלק מאויביהם רמסו הפילים תחת רגליהם, מוחצים את שריונותיהם ועצמותיהם, ואת הנותרים הרגו במוות נורא. ראשית הניפו אותם באוויר באמצעות חדקיהם שאותם ליפפו סביב גופם של הלוחמים ואז הטיחו אותם בעוצמה על הקרקע. אחרים חוסלו כשהפילים שיפדו אותם בחטיהם'. רן לוי 43:16 אבל פילים או לא פילים, לאלכסנדר לא הייתה כל ברירה אלא להילחם. הוא הורה לפרשים באגף הימני להסתער על ההודים שמולם וקרב קשה התפתח בין הצדדים. פורוס שראה שלאלכסנדר אין כוחות כלל באגפו השמאלי, הורה לפרשים שהיו באגף הזה להצטרף גם כן ללחימה באגף השמאלי, בדיוק כפי שאלכסנדר קיווה שיעשה. המלך המוקדוני נתן את האות והחיילים שהסתתרו מאחורי הגבעות והעצים יצאו ממחבואם והסתערו על המרכז ההודי. פילי המלחמה נתקפו בפאניקה. ההיסטוריון אריאנוס מתאר את מה שהתרחש: 'כשהם דחוסים בתוך חלל צר במיוחד, הפילים גרמו לנזק לצד שלהם לא פחות מאשר לאויביהם, מסתובבים סחור סחור ודורסים את כל החיילים. חיל הפרשים ההודי שהצטופף בינות לפילים ספג טבח איום. מרבית רוכבי הפילים נורו ונהרגו. פצועים, עייפים וללא איש שישלוט בהם, הפילים לא יכלו עוד למלא את תפקידם המיועד בקרב, וכשהם מוטרפים מכאב הם החלו לתקוף חברים ואויבים כאחד, דורסים, מוחצים והורגים ללא אבחנה'. רן לוי 44:48 הצבא ההודי ספג אבידות נוראיות, כ-20 אלף רגלים ו-3,000 פרשים. הקרב הוכרע, אבל פורוס למרות שנפצע בעצמו לא ברח משדה הקרב. האגדה מספרת שהוא הורה למשרתיו שישאו אותו אל המלך המוקדוני, ואלכסנדר שתמיד ידע להעריך אויבים ראויים ואמיצים שאל אותו מה הוא רוצה שיעשה בו. פורוס השיב לו: 'התייחס אלי אלכסנדר כפי שמלך מתייחס למלך אחר'. אין לדעת אם חילופי הדברים האלה התקיימו באמת, אבל מה שבטוח הוא שאלכסנדר לא רק שלא הרג את פורוס, הוא הותיר אותו בתפקידו ואף העניק לו שטחים נוספים שכבש מממלכות אחרות. פורוס הפך לבן ברית חשוב של אלכסנדר והשניים אף הטביעו מטבע מיוחד לציון הברית ביניהם. הניצחון על פורוס מדגים היטב את גאוניותו של אלכסנדר כמצביא ואת יכולתו לנצל את תוואי השטח ואת היתרונות היחסיים של היחידות השונות של צבאו עד תום. רן לוי 46:05 אבל הניצחון הגדול הזה גם יכול ללמד אותנו עד כמה גדול היה הפער שנפער בין המלך וחייליו, מכיוון שבעוד שאלכסנדר התבסם בפירות הצלחתו, דכדוך עמוק החל פושט ברחבי הצבא. החיילים, מוטשים אחרי קרב קשה נגד אויב אמיץ ועקשן, הביטו מזרחה והתחילו להבין מה באמת מצפה להם שם בליבה של הודו. אם מלך מקומי אחד היה אגוז כל כך קשה לפיצוח, מה צופן להם בחובו העתיד? הרי הודו הייתה כבר אז ארץ מאוכלסת מאוד. היוונים נדהמו לגלות לאורך מסעם עשרות כפרים במירכאות שאפילו הקטן מביניהם מנה לפחות 5,000 תושבים. השמועות גרסו שמעברו השני של נהר הגנגס ממתינות להן ממלכות עשירות וחזקות בהרבה שצבאותיהן מונים מאות אלפי רגלים, עשרות אלפי פרשים ואלפי פילי מלחמה. נוסיף על כך את גשמי המונסון העזים שירדו על ראשם של החיילים ללא הפסקה יום אחר יום במשך שבועות, ואפשר להבין מדוע המוראל בצבא הגיע לשפל שהיה מילולית חסר תקדים. רן לוי 47:31 אלכסנדר הבחין בכך וניסה לדרבן את חייליו בדרך הפשוטה והישירה ביותר שהכיר: כסף. הוא חילק המון בונוסים ופרסים ללוחמים ולמשפחותיהם, אבל זה לא עזר. החיילים התמרדו וסירבו להמשיך ללכת. בצר לו כינס אלכסנדר את קציניו הבכירים וניסה לדבר אל ליבם כדי שיסייעו לו לעודד את החיילים. אבל אחרי שסיים את נאום המוטיבציה שלו, אף אחד מהנוכחים לא פצה את פיו. אלכסנדר המאוכזב סקר את פניהם הנפולות של אנשיו. 'כנראה שפגעתי בכם בדרך כלשהי מבלי להבחין בכך', הוא אמר להם. 'אתם אפילו לא מוכנים להביט בי. עושה רושם שאני לבד לגמרי. אף אחד לא מדבר איתי. אף אחד אפילו לא אומר לי לא'. המלך הצעיר נפגע עמוקות ממה שראה כבגידה בו. הוא הכריז בפני אנשיו שהוא מתכוון להמשיך את מסע המלחמה ומי שרוצה לעזוב ולחזור מערבה מוזמן לעשות זאת ולספר לחבריו בבית איך נטש את מלכו בליבה של ארץ זרה כשהוא מוקף באויבים. רן לוי 48:43 אבל הריזיקה הזו לא עבדה והחיילים התמידו בסירובם להמשיך. אלכסנדר נכנס לאוהל שלו ולא יצא ממנו במשך שלושה ימים תמימים. הוא סירב לקבל אורחים, אפילו את חבריו הקרובים ביותר. ועדיין, הצבא לא היה מוכן לזוז. אלכסנדר הבין שהפור נפל ומסע הכיבושים שלו הגיע אחרי 10 שנים ארוכות ומפוארות סוף סוף לסיומו. כדי לשמור על כבודו של המלך, הוא או מישהו מאנשיו הביאו איש דת כדי שיקריב קורבן לאלים לשם הצלחת חציית הנהר הבא שלהם, ואותו איש דת התנבא באופן לא ממש מפתיע כי האלים לא רואים בעין יפה את המשך מסע המלחמה וכי צפוי להם מזל רע. הנבואה הזו אפשרה לאלכסנדר להסכים לדרישותיהם של אנשיו ולהכריז שהם חוזרים מערבה לפרס, ועדיין לשמור על מראית עין כאילו הוא נכנע לרצונם של האלים ולא התקפל בפני המורדים. החיילים היו מאושרים לשמע הבשורה הזו, אבל ספק אם הם היו נשארים מאושרים לו ידעו מה טומן להם העתיד. הדרך חזרה הביתה עברה דרך מדבר צחיח וגדול במיוחד בשם המדבר הגדרוסיאני, אזור שהיה ידוע לשמצה בכל רחבי העולם העתיק כחבל ארץ שאף צבא מעולם לא הצליח לחצות. המסע חזרה מערבה יגלו החיילים עד מהרה עומד להיות האתגר הקשה ביותר שלהם בכל התקופה שבה שהו באסיה. רן לוי 50:51 זהו, עד כאן לחלקה הרביעי של הסדרה על אלכסנדר הגדול. הפרק הבא יביא את הסיפור עוצר הנשימה הזה אל סיומו. מיד נמשיך אל עדכונים הנעשים ברשת הפודקאסטים שלנו, אבל ראשית כעבור חסות קצרה. רן לוי 51:12 השבוע התבשרנו שדפנה ליאל, מגישת הפודקאסט עושים פוליטיקה, החליטה לתלות את המיקרופון ולפרוש מהגשת התוכנית. אני וכל שאר הצוות מבואסים מאוד מההחלטה כמובן, אבל אם להיות כנה, אני יכול להבין את דפנה. לא קל להעלות פרק חדש כל שבועיים תוך כדי עבודה במשרה מלאה ככתבת פוליטית בחדשות 12 ועוד בתקופה של חמש מערכות בחירות בשלוש שנים. אז אני רוצה להודות לדפנה בשמי ובשם הצוות ובשמם של מאזיני עושים פוליטיקה כולם על חמש שנים נפלאות ומרתקות עם פרקים שהרחיבו את אופקיי בצורה פנטסטית כפי שאף שיעור אזרחות בתיכון לא הצליח להרחיב. אני גאה בדפנה על שהצליחה ליצור במו ידיה ז'אנר חדש של תוכן פוליטי ברשת. במקום תחרות של צעקות והפרחת סיסמאות חסרות תוכן כמו בכמעט כל התוכניות המקבילות ברדיו ובטלוויזיה, קיבלנו צלילה עמוקה ומעמיקה אל העולם הפוליטי שלנו. אפשר אפילו לומר שעושים פוליטיקה היא בדיוק מסוג התוכניות שעבורן נוצרו הפודקאסטים והיא מגלמת בתוכה את כל מה שיפה במדיה שאנחנו כל כך אוהבים. אז תודה רבה לדפנה על חמש שנים נהדרות ואני מזכיר לכם שדפנה אפילו הוציאה ספר בשם 'עושים פוליטיקה' שמקבל ביקורות נפלאות. ולכם מאזיניה של עושים פוליטיקה אל חשש, התוכנית לא יורדת מהאוויר ויש לנו כבר מגישה חדשה שפרקים חדשים שלה יעלו בשבועות הקרובים. מה עוד חדש ברשת עושים היסטוריה? בעושים פסיכולוגיה עם מעיין בוימן משיטה: מחשבה יוצרת מציאות. אני מניח שיצא לכם לשמוע את האמרה/קלישאה הזו לא פעם, אבל האם מדובר ביותר מסתם קלישאה? מה אומר המחקר הפסיכולוגי על האופן שבו אמונותינו ומחשבותינו מעצבות את המציאות שלנו? בעושים תנ"ך: עשרת הדיברות. יותם שטיינמן וחוקר המקרא שחר ענבר בודקים האם ייתכן שעד היום הבנו את משמעותם של עשרת החוקים המפורסמים ביותר בעולם המערבי באופן שגוי? יכול להיות שהדברים שכתובים בהם הם למעשה שונים לחלוטין ממה שאנחנו רגילים לחשוב? עושים תנ"ך שוב תהפוך את כל מה שלימדו אתכם בבית הספר. בעושים טכנולוגיה: אינני הנהג והפעם אני לא משקר. יובל דרור בפרק על מהפכת המכוניות האוטונומיות, שוק שצפוי לגלגל בעוד שנים ספורות למעלה מ-186 מיליארד דולר בכל שנה. כיצד צפויה המכונית האוטונומית לשנות את פני התחבורה בישראל? בכשבגרוש היה חור: כשפונזי מנהל את הפנסיה שלכם. רועי גרון בפרק על השערורייה הכלכלית הישראלית הגדולה ביותר בהיסטוריה, פרשייה שעלתה למשק הישראלי, שימו לב, כמחצית מהתקציב השנתי. פרק על משבר קרנות הפנסיה הוותיקות. ואחרון חביב, עושים חשבון: שיעור חינוך. פרופסור עומר מואב ושירה הדס ננקאר מארחים את פרופסור ויקטור לביא לפרק על הקשר שבין תקציב החינוך, תמריצי המורים וגודל הכיתה להישגי התלמידים. כיצד ניתן לשפר את מערכת החינוך הישראלית ומי חוסם רפורמות מועילות? פודקאסט כלכלי נשכני במיוחד. כל הפודקאסטים שלנו זמינים באתר הבית שלנו ossimhistoria.com ובאפליקציית האנדרואיד שלנו ובכל אפליקציות הפודקאסטים באשר הן. כתמיד, אם אתם אוהבים את הרשת שלנו ומעוניינים לתמוך בה, עזרו לנו להביא מפרסמים ונותני חסות לתוכניות השונות. אפשר גם להזמין אותי להרצות אצלכם בארגון או בחוג בית. שתי ההרצאות המובילות שלי נכון להיום הן על מהפכת הבינה המלאכותית וכיצד תשפיע הטכנולוגיה המרתקת הזו על חיינו בעתיד הלא רחוק, והשנייה על סטוריטלינג, איך להפוך תוכן מאתגר אפילו כזה שנתפס כמשעמם מטבעו לסיפור מרתק וסוחף עבור הרצאה, ספר או שיעור. צרו עמי קשר: ran@ranlevi.com. עושים היסטוריה: הם דור שפיר, יותם הלכמי, שלי נוי והדס דרוקר בעריכה ובהפקה, מיכל אברטובסקי אחראית סיפור משפחתי, אפי פריג מנהל המכירות והשיווק, אביב שם טוב מנהל ההפקה, דני תימור המנהל העסקי ואני רן לוי, כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>386: אלכסנדר הגדול, חלק ה' ואחרון [עושים היסטוריה]</title>
        <link>https://mat-mo.github.io/podtext/episodes/vshym-hystvryh/386-lksndr-hgdvl-khlq-h-vkhrvn-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/386-lksndr-hgdvl-khlq-h-vkhrvn-vshym-hystvryh.html</guid>
        <pubDate>27 בנובמבר 2022</pubDate>
        <description>Transcript for 386: אלכסנדר הגדול, חלק ה' ואחרון [עושים היסטוריה] from עושים היסטוריה</description>
        <content:encoded><![CDATA[
            רן 00:00 אתם אוהבים חידות? לא כאלה של מה ההבדל בין חלב אלא חידות שגורמות לכם לבהות בתקרה ולמלמל מין רגע אבל אם הוא עשה ככה תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן 01:12 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. רן 02:30 שלום וברוכים הבאים לעושים היסטוריה. פרק 386: אלכסנדר הגדול, חלק חמישי ואחרון. מדוע החליט אלכסנדר להצעיד את צבאו בחזרה מהודו אל פרס דווקא דרך המדבר הגדרוסיאני? זה לא שמלך מוקדון לא היה מודע לסכנות האורבות לו ברצועת החוף המדברית והארוכה הזו שמתעקלת לאורך חופיו של האוקיינוס ההודי ועד פתחי המפרץ הפרסי. ההיסטוריון הרומני אריאנוס מספר לנו שהמוקדונים הכירו היטב את הסיפורים והאגדות שאפפו את המדבר המסוכן הזה. למשל, המסורת הפרסית גרסה שכורש, מלכה הראשון והנערץ של האימפריה הפרסית, ניסה לחצות את המדבר הגדרוסיאני בראש צבא גדול, שממנו שרדו בסוף המסע רק המלך עצמו ושבעה מאנשיו. זאת ועוד, זה לא שלאליכסנדר לא היו אפשרויות אחרות. כשהגיע אל חופיו של האוקיינוס ההודי בהודו, אחרי שחייליו מרדו בו וסירבו להמשיך את מסע המלחמה מזרחה, הוא פיצל את כוחותיו לשניים. חלק אחד של הצבא צעד דרך המדבר הגדרוסיאני, אבל חלק שני שכלל בעיקר את הקטפולטות, מגדלי המצור וציוד כבד נוסף, פנה צפונה אל נתיב מוכר ובטוח יחסית שהוביל גם כן בחזרה לבבל. אבל אם היה נתיב מוכר ובטוח שהוביל לבבל, מדוע בכל זאת בחר אלכסנדר להוביל את צבאו דרך המדבר? יכול להיות שהתשובה טמונה באותן מסורות פרסיות עתיקות שתיארתי לפני רגע. אלכסנדר העריץ את כורש הגדול. הוא ראה בו מודל לחיקוי ואפילו דאג לתחזק ולנקות את קברו המפואר של המלך המיתולוגי. באותה נשימה אלכסנדר השאפתן ביקש גם להתעלות על כורש ולהעפיל על הישגיו. ואולי הוא בחר לצעוד דווקא דרך המדבר הגדרוסיאני רק כדי להוכיח לכולם שהוא מסוגל להצליח אפילו במקום שבו כשל כורש הגדול. סיבה אפשרית נוספת ומעשית יותר היא שאלכסנדר ביקש לפרוץ נתיב ימי חדש שיוביל מחופיה המערביים של הודו דרך האוקיינוס ההודי והמפרץ הפרסי, ומשם דרך הפרת והחידקל צפונה כל הדרך עד לאפגניסטן. נתיב ימי שכזה, ידע אלכסנדר, יחזק מאוד את המסחר בין הודו ופרס שעד אז התנהל דרך היבשה בלבד. אבל הבעיה הייתה שבגדרוסיה, שלחופיה עבר הנתיב הימי המתוכנן, לא היו ערי נמל שבהן יוכלו ספינות לעגון ולהצטייד מחדש. יכול להיות שאלכסנדר ביקש לחצות את המדבר כדי להקים יישובים וערי נמל חדשים, כפי שעשה פעמים רבות לכל אורך מסע המלחמה שלו באסיה ובמזרח התיכון. ומכיוון שהיה מודע מאוד לסכנות האורבות לו במדבר, אלכסנדר הקפיד להתכונן היטב לחציה המתוכננת. הוא הורה על בנייתן של לא פחות מ-2000 ספינות חדשות שיפליגו לאורך החוף במקביל לצבא הצועד, והעמיס עליהן תבואה ודברי מזון נוספים בכמות שהייתה עתידה להספיק לצבא כולו למשך ארבעה חודשים לפחות. הוא גם שלח כוח חלוץ כדי לחפור בארות לאורך הנתיב המתוכנן ולנטרל מוקדי התנגדות פוטנציאליים מצד שבטים מקומיים. בסתיו של שנת 324 לפני הספירה היה הצבא המוקדוני מוכן לצאת לדרך. גם הספינות היו מוכנות, אבל רוחות עזות מנעו מהן לעזוב את הנמל. אלכסנדר המתין, המתין והמתין, אבל מזג האוויר סירב להאיר לו פנים. לבסוף איבד המלך את סבלנותו והחליט לצאת לדרך. הוא הורה לספינותיו לצאת לדרך ברגע שיוכלו לעשות כן ולהשיג את הכוחות הצועדים. אבל מה שאלכסנדר לא ידע זה שבאותו האזור הרוחות ממשיכות לנשוב בעוז אפילו לתוך ראשית החורף. הצי המוקדוני אמנם עזב את הנמל בהפוגה הראשונה, אבל כשהתחדשו הרוחות הספינות נקלעו למזג אוויר קשה ורבות מהן ניזוקו. מפקדי הצי היו מוכרחים לעצור את ההפלגה ולמצוא מחסה במפרצים לאורך החוף עד יעבור זעם. והמשמעות הייתה שבתוך מספר שבועות בלבד מצאו את עצמם אלכסנדר וצבאו עמוק בתוך לב ליבו של המדבר הגדרוסיאני השומם והצחיח ללא שיירת האספקה שלהם. לאלכסנדר היו שתי אפשרויות. הוא יכול היה להורות לחייליו להסתובב לאחור ולשוב להודו, או לשנס מותניים ולהמשיך מערבה בתקווה שהצי יצליח להשיג אותם בקרוב או שאולי יעלה בידיו לאתר אזור מיושב. אני מניח שאם האזנתם לארבעת הפרקים הקודמים של הסדרה שלנו ולמדתם להכיר את אופיו של המלך הצעיר, לא תופתעו לשמוע שאלכסנדר בחר באפשרות השנייה. אריאנוס מתאר באוזנינו את התוצאה: 'החום העז והמחסור במים הביאו לאבדות רבות מספור, במיוחד אצל בהמות המשא שרובן מתו מצמא או מהשפעותיו של החול העמוק והיוקד. במקרים רבים הומתו החיות על ידי החיילים ששחטו את הפרדות והסוסים ואכלו את בשרם והעמידו פנים כאילו החיות מתו מצמא או מתשישות. אלכסנדר היה מודע למעשיהם של אנשיו, אבל הבין שהדרך היחידה להתמודד עם המצב הקשה היא להעמיד פנים שהוא אינו מודע לעבירות המשמעת האלה. כשהאנשים נפלו אל הקרקע ממחלה או מתשישות, לא היו בהמות משא שישאו אותם וגם הכרכרות התקלקלו ללא הרף כשנעשה יותר ויותר בלתי אפשרי לגרור אותן דרך החול העמוק. על כן לא הייתה כל ברירה אלא לנטוש את החולים והתשושים בצידי הדרך. איש לא יכול היה להגיש להם עזרה ואיש לא יכול היה להישאר מאחור כדי להקל על סבלם, מכיוון שהברירה היחידה הייתה להמשיך קדימה בכל הכוח, והכורח להציל את הצבא כולו גבר על סבלו של האדם הבודד. מרבית הצעידה נעשתה בלילה, וחיילים רבים נרדמו בדרך. מעטים מהם שהיה להם את הכוח לעשות כן הצליחו להשיג את הצבא המתקדם כשהתעוררו, אבל רבים עוד יותר לא שרדו, אבודים ומסכנים בתוך אוקיינוס של חול. והיה עוד אסון, אולי אפילו נורא יותר. בגדרוסיה, כמו בהודו, יורדים גשמים עזים בעונת המונסון. באחד הלילות כשהצבא חנה לצד נחל קטן, גשם עז החל לרדת אבל לא במדבר עצמו כי אם בהרים רחוקים. הנחל הקטן תפח והתעצם לכדי שיטפון אדיר שסחף והטביע את מרבית הנשים והילדים שליוו את הצבא במסעו וסחף גם את המאהל המלכותי על כל תכולתו ואת כל בהמות המשא ששרדו עד אותו הרגע. החיילים עצמם בקושי הצליחו לברוח על נפשם כשהם לוקחים איתם רק את כלי הנשק שלהם ואפילו לא את כל אלה. בעיה נוספת הייתה שאם במקרה הצליחו לגלות מקור מים כלשהו אחרי צעידה ממושכת בחום ובצמא, חיילים רבים התנפלו על המים ושתו מהם בהפרזה כה גדולה עד שרבים מהם מתו בשל כך. מסיבה זו העדיף אלכסנדר להחנות את הצבא במרחק של מספר קילומטרים מהמים עצמם, בכדי למנוע מאנשיו להזיק לעצמם וגם כדי למנוע מאלו שהיו חסרי שליטה עצמית מלקפוץ אל תוך הנחל או המעיין בהזדמנות הראשונה שנקרתה בפניהם ולזהם את המים לאלו שיבואו אחריהם.' אחרי שישים ימים ולילות של צעידה קשה ומפרכת הצליחו המוקדונים למצוא את דרכם סוף סוף אל צידו השני של המדבר, אבל שילמו על כך מחיר נורא. 12,000 איש איבדו את חייהם. כרבע מכלל צבאו של אלכסנדר. אריאנוס כותב כי מרבית ההיסטוריונים שתיארו את מסעו של אלכסנדר גורסים כי סבלם של חייליו במסע הזה היה גרוע יותר לאין שיעור מכל מה שחוו עד כה בכל מסעותיהם באסיה. אפשר להניח שאלכסנדר וחייליו היו שמחים מאוד על כך שהם הצליחו לשרוד את המסע הנורא במדבר, אבל שני מאורעות העיבו על השמחה הזו. כשחזר אלכסנדר לפרס הוא גילה שבשנתיים שבהן נעדר ממנה פרצה שמועה באימפריה שהוא נהרג באחד הקרבות. אמנם אף אחד לא ניסה להשתלט על כיסא המלכות, אבל השמועה הביאה לכך שהשלטון המרכזי בפרס התרופף ומושלים רבים בכל רחבי האימפריה לקחו לעצמם סמכויות רחבות מדי ואף ניצלו אותן כדי להתעמר באוכלוסייה המקומית. אנחנו לא יודעים מה מקורה של השמועה הספציפית הזו, אבל במקרה של אלכסנדר אפשר להניח שהיא צמחה בקרקע פורייה מאוד שכן עוד בתחילתו של הקמפיין הצבאי הדליקה התנהלותו של אלכסנדר נורה אדומה ובוהקת בקרב קציניו הבכירים. המלך הצעיר והפרוע לא הסתפק בניהול הקרבות שלו מרחוק. הוא השתתף בהם באופן פעיל, נכנס עמוק לתוך סערת הקרב ונלחם כתף אל כתף לצד החיילים, היכן שרגע אחד של חוסר ריכוז עלול לעלות לאדם בחייו. ואכן כבר בקרב גרניקוס, הקרב המשמעותי הראשון כנגד הפרסים, אלכסנדר היה כפסע מהמוות. הפרש הפרסי שהסתער על אלכסנדר במהלך הקרב היה קרוב מאוד להכות בו בחרבו ורק המזל העיוור הביא לכך שלוחם מוקדוני, קורטיוס השחור שאותו רצח אלכסנדר מאוחר יותר כזכור, הבחין בסכנה ברגע האחרון והציל את חייו של המלך. לו היה אלכסנדר נופל בקרב, זו יכולה הייתה להיות מהלומה מורלית אדירה שהייתה עלולה להכניס את הצבא היווני לפאניקה ולהפוך לגמרי את תוצאות הקרב. הקצינים המוקדונים לא אהבו את ההסתכנות העצמית הקיצונית של אלכסנדר. הם לא חלקו איתו את השכנוע העצמי העמוק שלו שהוא צאצא של הרקלס ואכילס ושדם האלים זורם בעורקיו. וזו לא הייתה הפעם היחידה שבה אלכסנדר היה קרוב מאוד לאבד את חייו. מספר חודשים לאחר קרב גרניקוס כשאלכסנדר וצבאו הגיעו לעיר באסיה הקטנה בשם טרסוס, נכנס המלך להתרחץ בנהר מקומי וככל הנראה לקה במלריה. בתוך ימים ספורים הלכו התסמינים והחריפו. חום גבוה, התכווצויות שרירים, קשיי נשימה ולבסוף גם איבוד הכרה. כולם היו משוכנעים שזהו, סופו של אלכסנדר הגיע. המלך עומד ללכת לעולמו ולהותיר אותם חסרי אונים ללא אף יורש מוסכם עמוק בתוך האימפריה הפרסית העוינת. הלחץ בהנהגה המוקדונית היה אדיר. רוב הרופאים היוונים לא היו מוכנים בכלל לטפל באלכסנדר כדי שלא יואשמו אחר כך במותו של המלך, ואיש הכספים הבכיר של אלכסנדר אפילו החליט להקדים תרופה למכה וברח בחזרה ליוון. למזלו של אלכסנדר היה רופא אחד שלא נטש אותו. מי שהיה רופאו האישי של פיליפוס השני וטיפל באלכסנדר מאז שהיה ילד. הוא טיפל במלך והצליח להחזיר אותו לקו הבריאות. אבל אפילו המפגש הקרוב הזה עם המוות לא שיכנע את אלכסנדר להוריד את הרגל מהגז. כפי שסיפרתי לכם בפרקים הקודמים של הסדרה, אלכסנדר המשיך להשתתף באופן פעיל בכל הקרבות וספג אינספור מהלומות, דקירות ופגיעות של חיצים. אפילו במהלך חציית המדבר הגדרוסיאני הוא ספג פציעה קשה. ההיסטוריון הרומני אריאנוס מספר לנו שבשלב מוקדם יחסית של המסע נתקלו היוונים בשבט מקומי עוין ואלכסנדר החליט לכבוש את המצודה שבה התבצרו אויביו. כתמיד הוא היה הראשון לטפס על הסולם ולקפוץ מעבר לחומה, אלא שאז הסולם נשבר ואלכסנדר מצא את עצמו לגמרי לבד בין המגינים. הוא הצליח להגן על עצמו וחיסל שניים מהם בקרב פנים אל פנים, אבל רגע לפני שתגבורת מוקדונית הגיעה כדי להציל אותו ספג אלכסנדר חץ שחדר לתוך ריאותיו. 'הדם שבקע מהפצע הפעור ביבע מהאוויר שברח מריאותיו. למרות שהיה במצב רע, המשיך אלכסנדר להגן על עצמו עד אשר ראשו נעשה סחרחר עליו והוא התעלף ונפל קדימה על המגן שלו. שניים מחייליו התייצבו משני צידיו והגנו עליו בחירוף נפש, שמים את עצמם כמטרות לאויב בעוד שאלכסנדר חסר הכרה הלך ואיבד דם רב.' למזלו של אלכסנדר גם מהפציעה הזו הוא הצליח להתאושש, למרות שנזק רב נגרם לריאותיו ולשרירים שעטפו אותם, ומכאן ואילך סבל המלך מכאבים עזים כמעט בכל נשימה שלקח. עם היסטוריה כה עשירה של פציעות חמורות, אין פלא שהיו מושלים שהיו מוכנים להמר על כך שאלכסנדר יאבד את חייו בהודו הרחוקה. ההימור הכושל הזה עלה להם בחייהם. אלכסנדר הוציא להורג רבים מהמושלים הסוררים והחזיר את הסדר והמשמעת לאימפריה שלו. המאורע השני שהעיב על שמחת החזרה לפרס היה מרד נוסף של חיילים בצבא המוקדוני שככל הנראה מחו על השילוב המוגזם לדעתם של חיילים וקצינים ממוצא פרסי בצבאו של אלכסנדר. אמנם אלכסנדר הצליח לפייס אותם בסופו של דבר, אבל לא לפני שהוציא להורג שלושה עשר חיילים. יש מי שרואים בהוצאות להורג הללו של המושלים והחיילים עדות נוספת להתנהגותו הרגזנית והאלימה של אלכסנדר, אולי תוצאה של שיכרון כוח שלקה בו או אולי תופעת לוואי של צריכת האלכוהול המוגזמת שלו. כחזרו אלכסנדר ואנשיו לפרס הם חברו לספינות שהצליחו סוף סוף לחצות את האוקיינוס ההודי והפליגו עליהן צפונה לאורך החידקל עד אקבאטנה, שם הורה אלכסנדר לערוך פסטיבל חגיגי ומפואר. בפרק הקודם סיפרתי לכם על הפסטיון, קצין בכיר בצבא המוקדוני וחברו הקרוב ביותר של אלכסנדר. כה קרוב למעשה עד שיש אפשרות סבירה מאוד שהשניים היו נאהבים. בעקבות אחד המשתאות באקבאטנה חלה הפסטיון בדלקת מעיים ונפל למשכב. הרופא שבדק אותו המליץ לו לנוח ולא להפריז באכילה ובשתייה, ואכן הפסטיון הבריא כעבור שבעה ימים. אבל אז נערך משתה נוסף והפסטיון לא היה מסוגל לעמוד בפיתוי. הוא הצטרף לאלכסנדר והשניים אכלו ושתו עד להתפקע. על פי העדויות הפסטיון שתה לא פחות משני ליטרים של יין בלתי מדולל. הקצין הבכיר נתקף שוב בכאבי בטן עזים, אבל הפעם מת בתוך זמן קצר. אלכסנדר ההמום לא ידע את נפשו מרוב צער. הוא לא אכל, לא שתה ולא הסכים להיפרד מגופתו של חברו במשך עשרים וארבע שעות. הוא הורה לגזום את רעמותיהם של כל הסוסים, אסר על השמעת מוזיקה ואף הורה לכבות את האש בכל המקדשים ברחבי פרס. סממני אבל שהיו ייחודיים בדרך כלל למותם של מלכי פרס. בתום תקופת האבל החליט אלכסנדר לחזור לבבל, שם תכנן לארגן להפסטיון הלוויה מלכותית גדולה ולהקים מקדש מפואר לזכרו. אבל כשהגיע אלכסנדר לבבל יצאו לקראתו כוהני הדת המקומיים ויעצו לו שלא ייכנס לעיר דרך השער הראשי. אנחנו לא יודעים את הסיבה המדויקת לעצה הזו. יכול להיות שמדובר בנבואה קודרת לגבי עתידו של המלך או אולי אמונת טפלה שהייתה מקובלת אצל הפרסים. כך או כך הם הציעו לו להיכנס לעיר דרך שער אחר ואלכסנדר הסכים, אבל אז התברר שהשער השני חסום מסיבה כלשהי ואלכסנדר נאלץ בכל זאת להיכנס דרך השער הראשי. לפרסים הייתה עוד שיטה להתמודד עם איומים מיסטיים על חייו של המלך. אחד המנהגים המקובלים בפרס, מנהג שהיה קיים אפילו אצל האשורים שקדמו להם, היה להחליף את המלך לתקופה של מאה ימים במישהו אחר, בדרך כלל פושע או חולה נפש, כדי שהמזל הרע אם ישנו יפגע במחליף במקום במלך עצמו. בחלוף מאה ימים המחליף המסכן היה מוצא להורג והמלך היה מקבל בחזרה את כתר המלכות. אנחנו לא יודעים אם הנוהג הזה בוצע גם במקרה של אלכסנדר כדי להגן עליו מרוחות רעות, אבל אם הוא כן בוצע, הוא לא עשה את פעולתו. במאי של 323 לפני הספירה כבר היה אלכסנדר בחזרה בארמונו בבבל והחל לתכנן את הצעד הבא שלו: כיבושו של חצי האי ערב, ערב הסעודית של ימינו, כדי להבטיח מסחר חופשי בין הודו ומצרים, שתי קצוות האימפריה שלו. בין לבין יצא אלכסנדר להפלגות על נהר החידקל בהן פיקח על שיפוצים ושיפורים של תעלות ההשקיה והניקוז שחיברו את הנהר אל השדות החקלאיים באזור. בסוף אותו החודש הכריז אלכסנדר על משתה גדול כדי לחגוג את סיומו המוצלח של הקמפיין בהודו. כתמיד החגיגות נמשכו עמוק אל תוך הלילה, אבל אלכסנדר שלא כהרגלו החליט לפרוש מוקדם ולשוב לחדרו. חבר שפגש שיכנע אותו להצטרף בכל זאת למסיבה מאוחרת ושם המשיך אלכסנדר לשתות עוד ועוד ועוד. כשהתעורר אלכסנדר למחרת הוא חש שלא בטוב והחליט להישאר במיטתו. חבר אחר הגיע לבקר אותו וכפי שאתם ודאי מנחשים השניים שתו ושתו ושתו. ולפתע פלט אלכסנדר זעקה רמה. כאב חד פילח את גבו והוא התמוטט אל המזרן. רופאים שהוזעקו לבדוק את המלך גילו שהוא סובל מחום גבוה אבל לא ידעו לומר במה הוא חולה. אלכסנדר נשאר לנוח בחדרו ומשם הוא המשיך לדון עם קציניו הבכירים ולתכנן את המסע הקרוב לחצי האי ערב. בשלב מסוים נשאו אותו משרתיו על גבי מיטתו אל הגנים התלויים המפורסמים של בבל, אולי מתוך תקווה שהאוויר הרענן וריח הפרחים ישיבו את המלך לאיתנו. אבל יום בא ויום הלך ומצבו של אלכסנדר לא השתפר אלא דווקא הלך והחמיר. הוא נחלש, החוויר ונשימותיו נעשו קשות וכואבות יותר עד שלא היה מסוגל כלל לדבר. פאניקה החלה אוחזת בקרב פקודיו. הם לקחו אותו לבריכות אחרות בגנים התלויים והקריבו קורבנות בכל המזבחים, אבל ללא הועיל. שבעה קצינים בכירים בילו לילה שלם במקדש בבלי והתפללו לשלומו, אבל גם זה לא עזר. השמועה החלה להתפשט בקרב הצבא: המלך גוסס. חיילים התקבצו בכניסה לארמון דורשים לראות את המלך ולהיווכח במו עיניהם שהוא עדיין חי. משרתיו של אלכסנדר הרשו לחיילים לחלוף על פני מיטתו של אלכסנדר החולה, אבל הוא היה כל כך חלש עד שבקושי הצליח לנופף להם לשלום. ב-11 ביוני בשנת 323 לפני הספירה, איפשהו בין השעות 3 ל-6 אחר הצהריים, הלך אלכסנדר הגדול לעולמו והוא בן 32 בלבד. מה הביא למותו של אלכסנדר? אנחנו לא יודעים בוודאות. הסיבה הסבירה ביותר היא שאלכסנדר לקה במחלה מדבקת כלשהי, אולי טיפוס או מלריה שהיו נפוצות מאוד בבבל באותם הימים. אבל אי אפשר לפסול את האפשרות שאלכסנדר הורעל. החשודים המיידיים במקרה הזה הם קציניו הבכירים או אחת מנשותיו או אולי גורמים כלשהם בארמון המלוכה במוקדון במסגרת מאבקי כוח בין הפלגים השונים. בכל מקרה אין שום הוכחה מוחשית לתיאוריית ההרעלה. ההיסטוריונים הקדמונים מציינים אנומליה משונה. גופתו של אלכסנדר לא נרקבה במשך שישה ימים תמימים לאחר מותו. תופעה משונה מאוד בהתחשב באקלים המקומי החמים. אחד ההסברים המעניינים ולמען האמת גם קצת מטרידים שהוצעו לעניין הזה הוא שכחלק ממחלתו המסתורית אלכסנדר לקה בשיתוק מוחלט שגרם לסובבים אותו להאמין שהוא מת, בעוד שלמעשה המלך היה עדיין בחיים במשך מספר ימים לאחר מותו כביכול. שוב כל הספקולציות האלה הן רק אלה, ספקולציות. סביר להניח שלעולם לא נדע את סיבת מותו של אלכסנדר לאשורה. מותו הפתאומי של אלכסנדר הותיר את קציניו הבכירים של המלך מופתעים ומבולבלים. מה עכשיו? מה עושים עם כל האימפריה הענקית הזו? הבעיה הגדולה הייתה שאלכסנדר מעולם לא מינה לעצמו יורש. האגדה מספרת שכששאלו את אלכסנדר על ערש דווי מי הוא רוצה שיירש אותו, המלך השיב 'החזק ביותר'. יורש לגיטימי אפשרי היה פיליפוס השלישי, אחיו למחצה של אלכסנדר, אבל הוא היה בעל מוגבלות נפשית או פיזית כלשהי שמנעה ממנו להיות שליט אמיתי, למרות שהחיילים הפשוטים בצבאו של אלכסנדר העדיפו אותו כיורש ואף יזמו מרד מזוין כדי לנסות ולכפות את בחירתו על הקצינים, אבל ללא הצלחה. יורש לגיטימי נוסף היה בנו של אלכסנדר מוקדון מרוקסנה, אשתו הראשונה. אבל לרוע המזל הבן עדיין לא נולד בשלב הזה. רוקסנה הייתה רק בהריון מתקדם וגם כשהיוולד יורש העצר יחלפו עוד שנים רבות עד שהוא יהיה בוגר מספיק כדי לקחת לעצמו את מושכות השלטון. ולבסוף ישנה סברה כי לאלכסנדר הייתה אישה נוספת, פילגש בשם ברסין, שילדה לו עוד יורש פוטנציאלי בשם הרקלס. אנחנו יודעים שבאמת היה נער בשם הרקלס שהוצג כיורש אפשרי לאלכסנדר, אבל ההיסטוריונים המודרניים מטילים ספק גדול באפשרות שאותו הרקלס היה אכן בנו של אלכסנדר הגדול, בעיקר מכיוון שאף אחד מהמקורות ההיסטוריים הקדמונים לא מתאר מערכת יחסים בין אלכסנדר וברסין וגם אלכסנדר עצמו מעולם לא דיבר על בן שהיה לו. עובדה מעט משונה בהינתן שמדובר באדם שקרא עיר על שם סוסו האהוב. בלית ברירה התכנסו הגנרלים של אלכסנדר והחליטו למנות אחד מהם, קצין ותיק ומוערך בשם פרדיקס, לעוצר הממלכה הזמני. פרדיקס חילק את שטחי האימפריה בין הקצינים הבכירים כדי שינהלו אותם במהלך תקופת המעבר. לרגע אחד קצר ומזהיר נדמה היה שהאימפריה שהקים אלכסנדר הגדול תשרוד את הטלטלה הגדולה הזו, ואילו הייתה שורדת יכול להיות שכל ההיסטוריה של 2000 השנים האחרונות הייתה נראית אחרת לגמרי. אלכסנדר קיווה לאחד את אסיה ואירופה. לא רק מבחינה שלטונית ואדמיניסטרטיבית אלא גם תרבותית וכלכלית. למזג את העמים השונים שהיו עסוקים כל הזמן במאבקים ומלחמות לכדי עם אחד מאוחד ומשגשג. ההיסטוריון היווני דיודורוס תיאר את החזון הזה כך: 'אלכסנדר ביקש להקים ערים ולהעביר אוכלוסיות שלמות מאסיה לאירופה ובכיוון ההפוך מאירופה לאסיה, כדי להפוך את היבשות הענקיות האלה לישות מאוחדת אחת שתהיה קשורה בקשרי חברות ומשפחה.' מעניין לנסות ולדמיין איך היה נראה עולמנו היום לו היו מתגשמים חלומותיו של אלכסנדר. האימפריה הרומית שקמה כמה מאות שנים לאחר מכן ושלטה על מרבית אגן הים התיכון ועל חלקים מאירופה הגשימה חלק מהחזון הזה. הרומאים ניצלו את המשאבים הנרחבים שעמדו לרשותם כדי לרשת את האימפריה הגדולה שלהם בדרכים סלולות, אקוודוקטים, נמלים מפותחים וכדומה וקידמו את הציוויליזציה האנושית באופן ניכר. אלכסנדר היה כנראה עושה את כל אלה וגם אולי מאחד את העמים השונים. כמה מלחמות היו נחסכות מאיתנו אם זה היה המקרה. אבל אני משתמש במילה 'אולי' מכיוון שכפי שכבר ראינו במרוצת סיפורו של אלכסנדר, איחוד שכזה לא היה עניין טריוויאלי. היוונים למשל מאוד לא רצו להתערבב עם הפרסים. בכל מקרה חלומות לחוד ומציאות לחוד. שנה אחת בלבד לאחר מותו של אלכסנדר כבר פרצו סכסוכים קשים בין הקצינים הבכירים שירשו את ממלכתו. הדיאדוכים, כפי שכונו הקצינים האלה (דיאדוך הוא יורש ביוונית עתיקה), נאבקו זה בזה במשך למעלה מ-50 שנה ואסיה ויוון היו זירה לאינספור מלחמות סביב שאלות של חלוקת הקרקעות ביניהם. במסגרת מה שכונו מלחמות הדיאדוכים נרצחו אולימפיה, אימו של אלכסנדר, ונרצח גם יורש העצר עצמו אלכסנדר הרביעי שהיה רק בן 14 במותו. גם רוקסנה אשתו של אלכסנדר נרצחה, אבל לא נראה לי שאנחנו צריכים לבכות את מר גורלה. ההיסטוריונים מספרים לנו שהיא בעצמה רצחה את שתי נשותיו האחרות של אלכסנדר מיד לאחר מותו ובאכזריות רבה יש לציין, כנראה כדי לוודא שלא יהיו למלך יורשים אחרים. כששקע לבסוף האבק אחרי עשרות שנים של מאבקים, התפצלה האימפריה של אלכסנדר למספר ממלכות קטנות יותר שהגדולות מביניהן היו מצרים והממלכה הסלווקית, ממלכה שחלשה על סוריה, אסיה הקטנה ומסופוטמיה. מוקדון עצמה ירדה מגדולתה זמן קצר יחסית לאחר מותו של אלכסנדר, בעיקר בגלל מאבקי הירושה הבלתי פוסקים שהחלישו אותה וגם מכיוון שאלכסנדר פשוט רוקן את מוקדון מכמעט כל הגברים הצעירים שהיו בה כדי לצרף אותם לצבא שלו, ובכך הוא החליש את צבאה של הממלכה במידה ניכרת. ומה קרה לגופתו של אלכסנדר? ובכן יורשיו של המלך החליטו לשלוח את גופתו בחזרה למוקדון כדי שייקבר לצד אבותיו. הם חנטו את הגופה, הלבישו אותה בשריון נוצץ וגלימה צבעונית ומפוארת והניחו אותה בארון מוזהב שהיה מלא בדבש ותבלינים ריחניים כדי לסייע בשימור הגופה במהלך המסע הארוך מערבה. הארון הונח בכרכרה שנגררה על ידי לא פחות מ-64 פרדות ולווה בשיירה של פרשים ופילי מלחמה. המוני בבלים יצאו לרחובות לצפות בארונו של המלך ומסעו בחזרה ליוון. אבל גופתו של אלכסנדר מעולם לא הגיעה למוקדון. אחד הדיאדוכים, תלמי סוטר שקיבל את השליטה במצרים, ביקש להפוך את אלכסנדריה המצרית לעיר הבירה שלו ולמוקד תרבותי וכלכלי חשוב. לשם כך הוא חיפש מעין אטרקציה שתעניק לאלכסנדריה חשיבות מיוחדת ויוצאת דופן. גופתו של אלכסנדר הייתה בדיוק אטרקציה מיוחדת שכזו ולכן אסף תלמי את חייליו, פשט על השיירה בעודה עושה את דרכה מערבה וחטף את ארונו של אלכסנדר. הארון הועבר לממפיס ומשם לאלכסנדריה שם הונח במאוזוליאום מפואר שהוקם לצורך העניין. לרוע המזל כנראה שהקבר המפואר נהרס מספר מאות שנים לאחר מכן כשגעידת אדמה חזקה טלטלה את אלכסנדריה. כיום איש אינו יודע בוודאות היכן טמון ארונו של אלכסנדר, אם אכן הוא בכלל קיים עדיין. בשנים שלאחר מותו של אלכסנדר הגדול ואולי אפילו כבר בימי חייו קמו באסיה ובאסיה הקטנה מספר כתות ומסדרים דתיים שסגדו לו כאל. מקדשים לכבודו של אלכסנדר הוקמו במספר ערים גדולות והיה אפילו פסטיבל שנתי בתאריך הולדתו של אלכסנדר שבו הועלו זבחים לזכרו ונערכו מצעדים גדולים ותחרויות ספורט. סביר להניח שהשליטים שבאו אחרי אלכסנדר עודדו את הסגידה הזו כדי לחזק את מעמדם שלהם כיורשיו של אותו מנהיג מיתולוגי. הסגידה לאלכסנדר האל המשיכה במשך מאות שנים עד עלייתה של הנצרות. ומה לגבי היהדות? ובכן במקורות היהודיים כגון התלמוד ופירושים שונים אפשר למצוא לא מעט אגדות שנקשרו בשמו של אלכסנדר, כדוגמת סיפור על מפגש בינו ובין כוהן גדול בשם שמעון הצדיק. המפגש הזה כמו כל שאר האגדות היהודיות כמעט בוודאות לא התרחש במציאות. אבל עם זאת אלכסנדר כן מוזכר בתנ"ך שלנו. אילן 35:21 שלום למאזינים, למאזינות ולרן. אלכסנדר הוא כמו פצצת תאורה. נסק לגובה רב במהירות הבזק, האיר בעוצמה בלתי רגילה, אורו נצפה ממרחקים וכבה מהר מאוד. על כן לא תתפלאו שאורו הגיע עד התנ"ך. אלכסנדר נרמז בתנ"ך באופן ברור ביותר. הוא נרמז בספר דניאל. ולפני אלכסנדר כמה מילים על ספר דניאל. ספר דניאל הוא הספר המאוחר במקרא. מבחינה מעשית מדובר בספר חיצוני לכל דבר ועניין שנכנס לתנ"ך בזמן פציעות. הספר הוא נבואה בדיעבד. כלומר מישהו כתב היסטוריה אבל את הכותרת הוא תיארך לכמה מאות שנים קודם לכן לתקופה הפרסית. וכך יש לנו נביא במרכאות. שימו לב שדניאל נחשב נביא אבל מצוי בכתובים כי בזמן הכתיבה מגבש הנביאים כבר היה חתום ונעול. חצי מהספר נכתב בארמית ונזכרו בו מילים יווניות מובהקות, פסנתר, קתרוס וסימפוניה. עדות לתקופה ההלניסטית בה נכתב הספר. הספר מזכיר את המלחמות הסוריות בין בית תלמי לבין סלבקוס על השליטה בארץ ישראל, מזכיר את הצלם בהיכל של אנטיוכוס הרביעי הבחור מחנוכה תחת הכינוי 'השיקוץ המשומם' וכמובן רומז לאלכסנדר באופן מפורש. וכך נכתב, אני קורא בדילוגים, ציטוט: 'ואשא עיני ואראה והנה איל אחד עומד', זו אימפריה פרסית, 'ראיתי את האיל מנגח ימה וצפונה ונגבה וכל חיות לא יעמדו לפניו', התפשטות האימפריה בימי דריווש הראשון ואחשוורוש. 'ואני הייתי מבין והנה צפיר העזים', זה אלכסנדר, 'בא מן המערב', מכיוון יוון כמובן, 'ויבוא עד האיל בעל הקרניים וירץ אליו בחמת כוחו ויכת האיל וישבר את שתי קרניו וישלחהו ארצה וירמסהו ולא היה מציל לאיל מידו', תבוסת דריווש השלישי. 'וצפיר העזים הגדיל עד מאוד', כיבוש אלכסנדר, 'וכעצמו נשברה הקרן הגדולה ותעלנה חזות ארבע תחתיה לארבע רוחות השמיים', אלה הם הדיאדוכים, 'ומן האחת מהן יצאה קרן אחת מצעירה ותגדל יתר אל הנגב ואל המזרח ואל הצבי', זה תלמי בן לאגוס שהשתלט על ארץ ישראל. סוף ציטוט. בהמשך שוב נרמז אלכסנדר. ציטוט: 'הנה עוד שלושה מלכים עומדים לפרס והרביעי', זה דריווש השלישי, 'יאיר הכל את מלכות יוון ועמד מלך גיבור', זה אלכסנדר שלנו, 'ומשל ממשל רב ועשה כרצונו', סוף האימפריה הפרסית. 'וכעומדו תישבר מלכותו ותחץ לארבע רוחות השמיים', שוב הדיאדוכים. סוף ציטוט. לא ניתן להפריז בתיאור ההשפעה של אלכסנדר על העולם. תרבות המערב נשענת על שתי רגליים: הרגל העברית והרגל ההלניסטית. אלכסנדר הוא שהחל את תהליך יצירת העולם המערבי המוכר לנו כיום, אז יש צדק פואטי בעובדה שהוא מצוי גם ברגל העברית. להתראות. רן 38:35 הפסקה האחרונה בדבריו של אילן על כך שתרבות המערב נשענת על רגל עברית ורגל הלניסטית ראויה לתשומת לב מיוחדת, מכיוון שבמידה רבה החותם העמוק ביותר שהותיר אלכסנדר על עולמנו הוא הפצתה של התרבות ההלניסטית בכל רחבי העולם העתיק. הלניזם הוא השם הכללי שניתן לתרבות היוונית. השפה, האמנות, הפילוסופיה, המדע, האדריכלות וכדומה. מי שהפיצו אותה ברחבי האימפריה היו בעיקר צעירים שאפתנים שהגיעו מיוון למזרח הקרוב ולפרס כדי להתיישב בערים שהקים אלכסנדר הגדול ברחבי האימפריה שלו, כדוגמת אלכסנדריה שבמצרים שהפכה במרוצת השנים למוקד חשוב ביותר של מדע ופילוסופיה יווניים. היוונית הקדומה הפכה ללינגואה פרנקה, השפה המשותפת של כל עמי האזור, והתרבות ההלניסטית חלחלה לרבות מהאוכלוסיות המקומיות, כולל בארץ ישראל, שם הביאה תופעת ההתיוונות למתחים פנימיים עצומים בתוך העם היהודי. יש מחלוקת בין החוקרים בשאלה עד כמה עמוקה הייתה ההשפעה של ההלניזם על עמי אסיה והמזרח התיכון. חלק מההיסטוריונים מאמינים שהחדירה של התרבות היוונית הייתה מוגבלת יחסית והשפיעה אך ורק על שכבות האצולה העשירות והמתוחכמות וכי כמעט שלא על פשוטי העם. גם אם הצדק עימם, אין שום ספק שהתרבות המערבית המודרנית, כפי שציין אילן, מבוססת במידה רבה על התרבות ההלניסטית שממנה קיבלנו לא רק עושר עצום של מילים ששרדו עד ימינו, אלא גם רעיונות חשובים כגון חשיבה מדעית, הומניזם ודמוקרטיה. כולם הודות לכיבושיו של אלכסנדר. במרוצת אלפי השנים שחלפו היוותה דמותו של אלכסנדר הגדול השראה לאינספור עמים ותרבויות. הרומאים למשל העריצו אותו. התרבות הרומית הייתה מושתתת במידה רבה, אולי קצת בדומה לתרבות הישראלית, על גבורה והצלחה בשדה הקרב ודמותו של אלכסנדר הגדול היוותה השראה לכל גנרל שקיווה להפוך לקיסר ביום מן הימים. תכונותיו החיוביות של אלכסנדר, אומץ הלב שלו, החשיבה הטקטית המבריקה, הגמישות המחשבתית שאיפשרה לו להתאים את מבנה כוחותיו לשדה הקרב והיכולת שלו להוציא לפועל פרויקטים הנדסיים מרשימים כדוגמת הגשר היבשתי בצור, כל אלה קסמו מאוד לרומאים שביקשו לחקות אותו. מצביאים רומאיים יצאו למסעות מלחמה בעקבות נעליו של אלכסנדר, עלו לרגל לקברו שבאלכסנדריה ואפילו התלבשו והסתדרקו כמוהו. כשהסנאט הרומאי החליט בשנת 45 לפני הספירה להציב ברומא פסל גדול לכבודו של יוליוס קיסר, השם שניתן לפסל היה 'דאוס אינביקטוס', האל הבלתי מנוצח, שהוא בדיוק אותו השם שנתנו היוונים לפסל שהציבו באתונה לכבודו של אלכסנדר שנה לפני מותו. בתקופת ימי הביניים המאוחרות קיבלה דמותו של אלכסנדר טוויסט עדכני יותר והוא נתפס כדמות רומנטית של מעין גיבור ג'נטלמני כמו האבירים הג'נטלמנים שהיו פופולריים במיוחד בתקופה הזו. יש הטוענים שדמותו של המלך ארתור המיתולוגי שואבה במידה מסוימת מזו של אלכסנדר. בימי מלחמת העולם השנייה הוא נתפס כדיקטטור עריץ, בבואה של היטלר וסטלין. בימינו יש מי שרואים באלכסנדר אייקון פורץ דרך של הקהילה הגאה. מכיוון שנדמה שכל עם במרוצת ההיסטוריה בחר להביט באלכסנדר דרך המשקפיים התרבותיות הייחודיות שלו, אני מרשה גם לעצמי לבחון את דמותו של המלך המיוחד הזה דרך המשקפיים התרבותיים האישיים שלי. אלכסנדר הגדול היה המנהיג הראשון ששינה את העולם. היו הרבה מלכים גדולים ושליטים חזקים לפניו ואחריו, אבל אלכסנדר היה הראשון שהשפעתו השתרעה על פני כמעט כל העולם העתיק כפי שהוא היה מוכר ליושביו באותם הימים. מבחינה זו הוא מזכיר לי במידה מסוימת את סטיב ג'ובס ואילון מאסק שגם הם שינו ובמקרה של מאסק עדיין משנים את עולמנו. כמו ג'ובס ומאסק גם אלכסנדר ניחן בשאפתנות חסרת גבולות ונכונות ללכת עד הסוף, כמעט ללא כל התחשבות בדעותיהם ורצונותיהם של האנשים שסובבו אותו, ותכונות אלה הן שאיפשרו לו לעקם במירכאות את המרחב שסביבו ולעצב מחדש את המציאות בכוח אישיותו בלבד. מרתקת אותי העובדה שאדם בשר ודם, ואלכסנדר עם האלכוהוליזם, האכזריות וקלות הדעת שלו ניחן בפגמים אנושיים ברורים ממש כמוני וכמוכם, מסוגל בהינתן התנאים המתאימים לשנות את העולם באופן כל כך דרמטי וקיצוני. אנחנו אוהבים לדבר על מגמות היסטוריות וזרמים רעיוניים תת-קרקעיים שמעצבים את דמותה של האנושות על פני מאות ואלפי שנים, אבל כל עוד אדם אחד בעל תכונות אופי מתאימות ושנולד בזמן ובמקום המתאים יכול לשנות את העולם בצורה כה קיצונית ודרמטית, שום דבר בהיסטוריה האנושית אינו מובן מאליו. זהו, עד כאן לפרק הזה ועד כאן לסדרה על אלכסנדר הגדול. תודה רבה לכם על ההאזנה ואני מקווה שהסיפור ההיסטורי הזה ריתק אתכם כפי שהוא ריתק אותי. תודה רבה לאילן אבקסיס מהפודקאסט המשובח 'דברי הימים' על ההיסטוריה של המזרח הקדום על תרומתו לפרק. מיד נמשיך אל עדכון על פודקאסט חדש שמצטרף לרשת שלנו, 'עושים מנהר', ופינה מיוחדת של היסטוריון צעיר ונלהב בשם שחר לוי. כן, זה בדיוק מה שאתם חושבים. אבל ראשית חסות קצרה. רן 45:20 החודש הצטרף לרשת שלנו פודקאסט חדש ומיוחד בשם 'עושים מנהר'. אני בטוח שרבים מכם ודאי מגרדים עכשיו את הראש ושואלים 'מנהר? מאיפה השם הזה מוכר לי?'. אז כן, מדובר בלא אחר מאשר ערן מנהר, שיחד עם אחיו אור הגישו עד ממש לא מזמן את הפודקאסט 'מנהר הזמן' בתאגיד השידור. 'מנהר הזמן' הייתה אחד הפודקאסטים הראשונים שהפיק התאגיד מיד עם עלייתו לאוויר בשנת 2017. תוכנית שעסקה בסיפורים היסטוריים מרתקים מזוויות בלתי מוכרות. אני הייתי אחד המאזינים המושבעים של ערן כבר מהפרק הראשון שלו. אני מאוד אוהב את הסגנון הקליל ואת הנושאים הבלתי שגרתיים שהוא בוחר, ומיד כשניצבה בפניי ההזדמנות חטפתי אותו אל הרשת שלנו. אז 'עושים מנהר', התוכנית החדשה של אור וערן, שומרת על הסגנון הקליל ובחירת הנושאים הבלתי שגרתית אבל לוקחת טוויסט מעניין. היא מספרת את הסיפורים שמאחורי צילומים מפורסמים ודרכם נותנת לנו הצצה אל תקופות מרתקות בהיסטוריה. כמו תמיד מזווית שכנראה לא שמעתם עד היום. חפשו את 'עושים מנהר' בכל אפליקציות הפודקאסטים, באתר שלנו עושים היסטוריה דוט קום ובאפליקציית עושים היסטוריה באנדרואיד. בהצלחה לערן ולאור. מה עוד חדש ברשת עושים היסטוריה? ב'יחסינו לאן', פאולה וליאון רוזנברג חוגגים את יום הנישואים השישה עשר שלהם. מזל טוב. ולכבוד המאורע החגיגי הזה הם החליטו לנהל שיחה מדומה עם הזוג הצעיר שהיו אז. מי שמלווה אותם בתרגיל המרתק הזה היא הרבה הרפורמית תמר גור, האישה שחיתנה הכי הרבה זוגות בישראל. ב'עושים תוכנה', אופטימיזציה לראיון עבודה. בועז לביא מארח את רותם הבר, סמנכ"לית פיתוח בחברת קדמה על הנושא החם ביותר בתקופה הנוכחית: ראיון עבודה. למה כל ראיון טכני הוא בעצם ראיון אישיות? איך כדאי לדבר על החברה הקודמת שלכם ומדוע צניעות בראיון היא עניין בעייתי? ב'שעת מלחמה', מה באמת קרה בפעולה בסבנה? העיתונאי שלמה רז מארח את דני יתום, סגן מפקד סיירת מטכ"ל דאז ומי שמופיע בצילום המפורסם לצידו של אהוד ברק על כנף מטוס סבנה. בנימין נתניהו כזכור ניסה לגמד לאחרונה את חלקו של ברק מפקד המבצע בהתרחשויות. אז מה באמת קרה בסבנה? ב'עושים משפט', הפסקה שמשגעת את המדינה. בימינו שינויים משטריים אינם מתחוללים באמצעות רובים וטנקים ברחובות אלא בשינויים חוקתיים איטיים שבהצטברותם שוחקים את הדמוקרטיה ומשנים את אופי המשטר. האם ישראל היא הבאה בתור? אטילה שומפלבי ודוקטור מתן גוטמן מארחים את פרופסור יניב רוזנאי מאוניברסיטת רייכמן, מומחה בעל שם עולמי למשפט חוקתי לשיחה על פסקת ההתגברות. ואחרון חביב, הפרק הראשון של טל שניידר כמגישת עושים פוליטיקה. האם הסכם הגז יעלה את יחסי ישראל ולבנון על נתיב חדש? לפני מספר חודשים התבשרנו כי סכסוך הגבול הימי בין ישראל ולבנון הגיע סוף סוף לפתרונו. האם מדובר בסנונית ראשונה של יחסים עתידיים בינינו ובין שכנתנו מצפון? טל מארחת את ג'ונתן אל-ח'ורי, יליד לבנון ובן לאב שלחם בצד"ל שכיום הוא מרצה ופרשן בנושא יחסי ישראל ולבנון. כתמיד אם אתם אוהבים את עושים היסטוריה ומעוניינים לתמוך בה, עזרו לנו להביא מפרסמים ונותני חסות לתוכניות השונות. ואם אתם חושבים על ליצור פודקאסט חדש עבור הארגון שלכם, פנו אלינו. תראו לי עוד חברה ישראלית אחת שפודקאסט ממותג שלה הגיע ל-20 הגדולים של אייטיון טכנולוגיה בארצות הברית. אנחנו יודעים מה אנחנו עושים. אתם יכולים גם לרכוש את אחד משלושת ספריי שזמינים בחנות שבאתר או להזמין אותי להרצות בארגון שלכם, על מהפכת הבינה המלאכותית, על סטוריטלינג בשירות הטכנולוגיה או על אבטחת מידע לארגונים. המייל שלי הוא רן אט רן לביא דוט קום. תודה על תמיכתכם בעושים היסטוריה. שחר 50:18 היי, אני שחר לוי והיום אנחנו נדבר על דיינסטיז, או בעברית שושלות, ולמה הן כל כך נפוצות במהלך ההיסטוריה וחשובות לשליטים של מדינות שרוצים להישאר בשלטון עד סוף חייהם. בשביל להבין למה שושלת זה דבר כזה חשוב, אתם קודם כל צריכים להבין שבשביל להישאר בשלטון אתם חייבים שהמנהיגים מניפי השניים שבממשלה שלכם, כגון צבא, משטרה ועשירים, יאהבו אתכם וירצו שאתם תשארו בשלטון. כי אתם צריכים לזכור, אף מנהיג לא שולט לבד ואף מנהיג לא שולט לנצח. ובקטע של הנצח שושלות נכנסת לתמונה. אתם מבינים, כשאתה מת יש מעבר של כוח, וההחלטה מי מקבל את הכוח יוצרת הרבה לחץ וחשש למנהיגים שלכם, מכיוון שמעבר של כוח יכול להיגמר בזה שכבר לא יהיה להם את הכוח או גרוע מזה הם ימותו. אתה בתור השליט צריך מעבר כוח צפוי ולא מסוכן למנהיגים שלך, או שהם יתחילו לתכנן את המחליף שלך, וככל שאתה זקן יותר כך יש יותר סיכוי שהם יפעלו כדי להחליף אותך, מכיוון שמבחינתם עדיף להם פשוט לגמור עם זה ולהימנע מהפתעות מיותרות. הדרך הכי בטוחה להבטיח מעבר כוח בטוח וצפוי זה דרך שושלות. כי בשושלות אם אתה תמות המנהיגים בממשלה שלך ידעו ששאר בני משפחתך בסוף תקופת המעבר היא הדרך הכי בטוחה בה הם ישארו בשלטון, מכיוון שמשפחתך יודעת שהדרך הכי בטוחה שהם ישארו בשלטון זה לוודא שכל מי שהיה בשלטון לפני נשאר בשלטון בסוף תקופת המעבר. בעצם מה שנוצר זה הבנה הדדית בינך לבין האנשים בעמדות הכוח שהכל יהיה אותו דבר אפילו אם אתה תמות. וכך מאזינים נכבדים הם לא ינסו להחליף אותך ואתה תשלוט עד יום מותך. אני הייתי שחר לוי ותודה רבה שהצטרפתם לפינה שלי על החשיבות של שושלות בהיסטוריה. רן 52:01 עד כאן. עושים היסטוריה הם דור שפיר ויותם הלחמי שעוזבים אותנו החודש. המון בהצלחה לדור ויותם. הדס דרוקר, שלי נוי ושתי מצטרפות חדשות ודנדשות לצוות שלנו: אביגיל רוגין והילה שמש. ברוכות הבאות. אפי בריק מנהל המכירות, מיכל לברטובסקי אחראית על סיפור משפחתי, אביב שם טוב מנהל הפקה, דני תימור המנהל העסקי. אני רן לוי כותב ומגיש. אנחנו נשתמע בפרק הבא. להתראות. בבית הזה אנחנו מצייתים לחוקי התרמודינמיקה!
        ]]></content:encoded>
    </item>
    
    <item>
        <title>387: האם המתמטיקה היא תגלית, או המצאה? (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/387-hm-hmtmtyqh-hy-tglyt-v-hmtsh-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/387-hm-hmtmtyqh-hy-tglyt-v-hmtsh-sh-kh-vshym-hystvryh.html</guid>
        <pubDate>13 בדצמבר 2022</pubDate>
        <description>Transcript for 387: האם המתמטיקה היא תגלית, או המצאה? (ש.ח.) [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רשת עושים היסטוריה. רן לוי 02:35 עושים היסטוריה עם רן לוי. לבת שלי כשהייתה בת שנתיים וקצת הייתה שיטה בדוקה להתמודדות עם מצבים מלחיצים. זו שיטה נפוצה אצל ילדים, אולי נתקלתם בה. אם היינו נכנסים לחדר ובו המון אנשים שהיא לא הכירה, היא הייתה עוצמת את עיניה חזק חזק. מבחינתה, כולם נעלמו, הבעיה נפתרה. אבל עצימת עיניים אינה מעלימה את המציאות כמובן. ישנו עולם אמיתי שם בחוץ. אם עץ נופל ביער הוא ישמיע רעש, גם אם אין אף אחד שישמע אותו. כל מדען יגיד לכם שזה נכון, או ליתר דיוק, כמעט כל המדענים. רן לוי 04:00 ישנו תחום אחד של המדע שבו ההבחנה בין המציאות לבין הדמיון האנושי אינה כה ברורה. כבר 3,000 שנה שהמתמטיקאים שואלים את עצמם אם המתמטיקה היא תגלית או המצאה. כמעט בכל תחום אחר של התרבות האנושית, התשובה לשאלה הזו היא כל כך ברורה מאליה שאנחנו אפילו לא חושבים עליה. הנה דוגמה שאולי תבהיר את מהות הבעיה. כשאסטרונום רואה כוכב חדש דרך עדשת הטלסקופ, ברור לו שהוא גילה כוכב חדש. הכוכב היה שם קודם, בדיוק כמו שיבשת אמריקה הייתה שם קודם גם לפני שקולומבוס יצא להפלגת הגילוי הגורלית שלו. מצד שני, כשאסף אמדורסקי כותב שיר על כוכב, ברור שהוא המציא את השיר הזה. השיר לא היה קיים עד שאסף אמדורסקי החליט ליצור אותו. אבל מה לגבי המתמטיקה? רן לוי 04:52 כשמתמטיקאי משרבט נוסחה או תרגיל על הדף, הוא מבצע פעולה שהיא באזור הדמדומים שבין תגלית והמצאה. לעיתים ברור שהסימנים על הדף מייצגים חפצים שקיימים גם בעולם האמיתי. למשל, אחד ועוד אחד שווה שתיים. תפוח אחד ועוד תפוח אחד, שני תפוחים. אבל במקרים אחרים, הקשר שבין הסימנים על הדף והעולם המציאותי אינו כה חד וברור. כשהיינו ילדים למדנו בכיתה על משולשים, מרובעים ועיגולים. אחרי השיעור יצאנו לחצר ובעטנו בכדור עגול, שיחקנו בקוביות, או במקרה שלי, אכלנו משולשים של פיצה. הצורות הגיאומטריות קיימות גם במציאות. זאת אומרת, הגיאומטריה שהיא חלק מהמתמטיקה הייתה קיימת במציאות עוד לפני שהאדם הראשון חשב על משולש. מצד שני, האם אי פעם ראיתם משולש אמיתי? אני מתכוון למשולש גיאומטרי אידיאלי: שלוש פינות נקודתיות וצלעות ישרות לחלוטין. לא, לא ראיתם אחד כזה מכיוון שמשולשים במציאות הם תמיד משולשים פגומים. לא משנה כמה נתאמץ ובאילו כלים נשתמש, בכל משולש שנבנה או נשרטט הצלעות יהיו תמיד קצת עקומות והפינות לא בדיוק נקודתיות. אין מה לעשות, זה העולם האמיתי שבו אין שום דבר מושלם. אז אולי בכל זאת הגיאומטריה לא באמת קיימת בעולם האמיתי? רן לוי 06:30 את השאלה הזו שאלו את עצמם מדענים ופילוסופים כבר מימיהם של פיתגורס ואפלטון ביוון העתיקה. פיתגורס למשל האמין שהמתמטיקה אינה המצאה אנושית. הוא ותלמידיו ראו בחוקים ובהוכחות הגיאומטריות משהו נשגב, משהו שהוא נעלה יותר מכל מה שעשוי להיווצר במוחו של אדם בר תמותה ועלוב. הייתי רוצה להגיד לכם שלא צריך להיות דוקטור למתמטיקה כדי להבין מדוע חשב כך פיתגורס, אבל לרוע המזל היופי האמיתי של המתמטיקה חושף את עצמו כמעט תמיד אך ורק למי שמתעמק ושוקע בתוכה עד צוואר. עבור רובנו, האנשים שמכירים את המספרים והמשוואות רק משיעורים משעממים בבית הספר, כל הנושא הזה נראה טכני, משעמם, מייגע. אבל כל מתמטיקאי יגיד לכם שהמתמטיקה היא יפה. לא יפה כתיאור סתמי, אלא יפה כמו ציור מדהים שאתה לא מסוגל להפסיק להתבונן בו, כמו ספר שאתה חייב להמשיך לקרוא בו למרות שהשעה כבר אחת אחרי חצות, וכמו שיר שמעביר בך צמרמורת כשאתה שומע אותו בפעם הראשונה. יש בה אלגנטיות מדהימה שנחשפת בעיקר כשאתה מגלה עד כמה היא מסוגלת לקשור יחדיו תופעות טבע שנראות על פניהן בלתי קשורות לחלוטין זו לזו. הסיפור הבא ידגים את האלגנטיות הזאת. רן לוי 08:05 אדולף ז'אק קטלה נולד בעיר הבלגית גנט בשנת 1796. הוא היה איש אשכולות של ממש. כתב שירה, חיבר מחזות, תרגם ספרים וגם לימד מתמטיקה, פיזיקה ואסטרונומיה. הוא היה מדען מוצלח, הראשון שקיבל את התואר דוקטור למדעים מאוניברסיטת גנט. ב-1823 נשלח קטלה לפריז. המטרה המקורית של הביקור הייתה התמחות באסטרונומיה, אבל בצרפת פגש קטלה את אחד המתמטיקאים הגדולים של דורו, פייר סימון לפלס. זו הייתה פגישה גורלית עבור קטלה, שכן לפלס הצית אצלו אהבה גדולה לסטטיסטיקה. הסטטיסטיקה הייתה תחום צעיר ולא מפותח באותם הימים, אבל המתמטיקאים שעסקו בנושא הזה כבר הספיקו לגלות כמה עובדות מסקרנות. נניח למשל שאנחנו מודדים את הטמפרטורה של דלי מים רותחים באמצעות מדחום. מדחום איננו מושלם ולכן בכל פעם שנכניס אותו לתוך הדלי, אנחנו נקבל תוצאה שונה. השינויים יהיו זעירים, שברי מעלה לכאן או לכאן. במדידה אחת נקבל 100.5 מעלות, במדידה הבאה אולי 99.5 מעלות. כדי להיות בטוחים בתוצאות המדידה שלנו, נבצע 1,000 מדידות שונות ונרשום את כל התוצאות על הגרף. הציר האופקי בגרף יהיה הטמפרטורה הנמדדת, והציר האנכי כמה פעמים קיבלנו את אותה המדידה. הגרף שנקבל יהיה בצורת פעמון: אזור מרכזי גבוה ושוליים שהולכים וקטנים בהדרגה. יהיו המון מדידות שנעות סביב נקודת ה-100 מעלות, ומעט מדידות שהולכות ומתרחקות ממנה. למשל, 10 מדידות של 101 מעלות, 5 מדידות של 102 ורק אולי אחת או שתי מדידות של 104 מעלות. המתמטיקאים נתקלו בגרף הפעמון הזה בהמון ניסויים שונים בפיזיקה. כמעט בכל פעם שמדידה חזרה על עצמה שוב ושוב, למשל מדידת מהירות, זרם חשמלי, אורך, רוחב ומה לא, התוצאה הייתה עקומה של פעמון. למעשה, כל כך הרבה ניסויים ומדידות הפיקו את אותה צורת פעמון עד שהיא קיבלה את השם 'התפלגות נורמלית', דהיינו כך מתנהג הטבע באופן נורמלי. רן לוי 10:35 אבל פיזיקה זה דבר אחד ובני אדם זה משהו אחר. אנחנו לא דלי מים בעל טמפרטורה אחת, אנחנו שונים זה מזה. כל אחד מאיתנו נראה אחרת: גבוה, נמוך, רזה, שמן, קירח, שעיר ועוד ועוד. ההבדלים בין בני האדם כך נדמה הם אקראיים לחלוטין. אבל אדולף קטלה האמין שהוא מסוגל להכניס את בני האדם לתוך אותה מסגרת נוקשה שהציבה הסטטיסטיקה. המקריות טען קטלה היא רק צעיף המכסה על בורותנו. כדי להוכיח את דבריו, קטלה מדד את גובהם של 100,000 טירונים בצבא הצרפתי. הוא צייר את התוצאות על גרף. גובהם של רוב החיילים נע סביב איזה ערך מסוים, למשל מטר ו-70 סנטימטרים, וככל שמתרחקים מאותו ערך מספר החיילים יורד. רק חלק קטן מהם מתנשא לגובה של מטר ו-90 או מטר ו-50. אם התיאור הזה מוכר לכם, אתם צודקים. לגרף שקיבל קטלה היה צורה של פעמון. מכאן שגם הגובה האנושי מציית לאותה התפלגות סטטיסטית נורמלית של מדידות טמפרטורה. קטלה מדד גם את היקף החזה של 6,000 חיילים סקוטים, ושוב קיבל את אותה ההתפלגות הנורמלית. מניין הקשר שבין התנהגותו של מדחום בתוך דלי מים רותחים לגובה של חיילים צרפתיים? על פניהן אלו תופעות שונות לחלוטין. קטלה ניסה לפתור את הדילמה הזו באמצעות הסבר מקורי. הוא טען שהטבע מנסה ליצור בן אדם, במקרה הזה חייל צרפתי, בעל גובה אידיאלי במירכאות. אבל הטבע מפספס. במקום חייל בגובה האידיאלי, הוא מייצר חייל שגוי בגובה שהוא מעט שונה מהרצוי. הצטברות השגיאות הללו יוצרת את עקומת הפעמון, אותה עקומת פעמון שיוצרות גם שגיאות מדידת טמפרטורה בדלי. רן לוי 12:50 בעיניים מודרניות קל לראות שקטלה טועה לחלוטין. הטבע לא מנסה ליצור שום דבר, ואם הוא כבר היה מנסה ליצור משהו מושלם זה בטוח לא יכול להיות חייל צרפתי. כדי לסבר את העניינים עוד יותר, קטלה החליט למדוד דברים שונים לחלוטין. למשל, את שיעור ההתאבדויות בעיר מסוימת, או את חומרת הפשיעה באותה שנה, או התפלגות גיל הנישואים בצרפת ובבלגיה. גם שם הוא גילה הגרף נראה בדיוק אותו הדבר: התפלגות נורמלית. המשמעות של הממצא הזה היא לא פחות ממדהימה. אותו חוק מתמטי, אותה משוואה אם תרצו, שמתארת תופעות בעולם הפיזיקה והאסטרונומיה, מתארת גם תופעות שהן לחלוטין לא פיזיקליות כמו גיל הנישואים בבלגיה ובצרפת. ישנו קשר עמוק וחבוי בין שני תחומים שנראים על פניהם שונים לחלוטין זה מזה, והקשר הזה הוא מתמטי. אז איך יכול להיות שהמתמטיקה היא המצאה אנושית פרי מוחנו, כמו שיר של אסף אמדורסקי או מחזה של שייקספיר, אם היא כל כך אוניברסלית? ברור שהקשר הזה היה שם קודם, עוד לפני שקטלה החליט לחקור אותו. רן לוי 14:13 קשרים מתמטיים כמו אלו שגילה קטלה מתגלים לנו כל העת, בכל מקום שאנחנו מביטים בו. אפילו במקרים בהם המתמטיקה נראית מנותקת לחלוטין מהמציאות. המתמטיקאי הבריטי ג.ה. הארדי עסק בתחילת המאה ה-20 בתורת המספרים. הוא בחר בתחום הזה בין היתר מכיוון שהוא האמין שלענף הספציפי הזה של המתמטיקה לא יכול להיות שום יישום מעשי אף פעם. מה כבר אפשר לעשות עם מספרים ראשוניים, מספרים לא רציונליים ועוד כל מיני יצורים משונים שכאלה? הארדי אהב את הידיעה שהמחקרים שלו לא ייצרו טנקים ונשקים ועוד כלי מלחמה דומים. הוא אמר: 'שום תגלית מתגליותיי אין בה וקרוב לוודאי שלעולם לא תהיה בה במישרין או בעקיפין לטוב או לרע שמץ של תועלת לטובת העולם'. כמה עשרות שנים לאחר מכן נתגלה שהאבולוציה של אוכלוסיות מסוימות בטבע מתנהגות בדיוק לפי אחת המשוואות שגילה הארדי. וכאילו כדי להוסיף עלבון על גבי עלבון, עבודות נוספות שלו נתגלו כבעלות חשיבות עצומה בתורת ההצפנה, תורה שיש לה משמעויות צבאיות ברורות. שוב אנחנו רואים שהמתמטיקה קשורה בעולם המציאות בקשרים עבותים והדוקים. אדולף קטלה עצמו אמר שככל שתחום מסוים במדע מתקדם יותר, כך הוא נוטה להיות מתמטי יותר. אפילו איינשטיין שאל: 'איך יכול להיות שהמתמטיקה, תוצאה של המחשבה האנושית שאינה תלויה בניסיון החיים שלנו, מתאימה באורח כל כך הדוק לתיאור המציאות? האם אין זו הוכחה ברורה לכך שהמתמטיקה היא תגלית ולא המצאה?'. רגע, לא כל כך מהר. רן לוי 16:14 הגיאומטריה האוקלידית היא אחד מהמקצועות המתמטיים הראשונים שאנחנו לומדים בבית הספר. משולשים ישרי זווית, היקף המעגל, שטח של מרובע ועוד נושאים שכאלה. הגיאומטריה היא גם מהתחומים הבסיסיים והחשובים של המתמטיקה כולה. בכל מקום ובכל מדע תמיד נמצא קווים ישרים, רדיוסים, שטחים וכדומה. האקסיומות הן הבסיס לגיאומטריה. האקסיומות הן סדרה של משפטים קצרים ופשוטים אבל גם בעלי עוצמה אדירה. למשל, בין כל שתי נקודות ניתן למתוח קו ישר, או כל שתי זוויות ישרות שוות זו לזו. המורים למתמטיקה בבית הספר תמיד מדגישים איך ניתן לפתור מגוון גדול מאוד של בעיות בגיאומטריה רק על ידי יישום מחוכם של כמה אקסיומות בסיסיות שכאלה. אוקלידס האלכסנדרוני נחשב לאבי הגיאומטריה, והוא זה שניסח את עשר האקסיומות הבסיסיות שמהן צמח כל המדע. מתוך אותן עשר אקסיומות הייתה אחת, החמישית, שאוקלידס כנראה לא אהב במיוחד. הוא רשם אותה, אבל מעולם לא השתמש בה כדי להוכיח משפטים אחרים ולפתור בעיות, כאילו שהייתה מנודה בעיניו מסיבה כלשהי. האקסיומה החמישית אמרה בניסוח מפשוט שאם יש לך קו נתון ולידו נקודה, אפשר למתוח דרך הנקודה רק קו אחד שיהיה מקביל לקו הנתון. במילים אחרות, אי אפשר להעביר שני קווים שונים דרך אותה הנקודה ולצפות ששניהם יהיו מקבילים לקו שלישי נתון. רק אחד מהם יכול להיות מקביל. רן לוי 18:05 הבעיה עם האקסיומה החמישית היא שהיא אינה פשוטה או מצומצמת כמו שאר האקסיומות. היא לא מספיק אלגנטית כדי להתחרות עם העוצמה של אקסיומות כמו 'כל שתי זוויות ישרות שוות זו לזו'. היא שונה מכולן, משהו בה לא בסדר. לאורך מאות ואלפי שנים מאז ימיו של אוקלידס ניסו מתמטיקאים להיפטר מהאקסיומה החמישית. הם ניסו לשנות את הניסוח שלה, הם ניסו להוכיח אותה כנובעת מתשע האקסיומות האחרות, אבל שום דבר לא הועיל. האקסיומה החמישית הייתה תקועה כמו בנייני הולילנד באמצע נוף ירושלים. מספר מתמטיקאים במאה ה-19 החלו משתעשעים ברעיונות 'מה יקרה אם', רעיונות שהם כמעט על סף הכפירה. מה יקרה אם נחליף את האקסיומה החמישית באקסיומה חדשה? אחד מאותם מתמטיקאים היה הונגרי בשם יאנוש בוליאי. הוא החליף את הטענה שדרך הנקודה יכול לעבור רק קו מקביל אחד לקו הנתון באקסיומה לפיה ישנם לפחות שני קווים שהם מקבילים לקו הנתון. הטענה הזו יכולה להיות נכונה רק אם המרחב הוא בצורת אוכף, דהיינו מרחב עקמומי ולא ישר. אנחנו לא יכולים לדמיין לעצמנו איך זה מרגיש לחיות בתוך מרחב בצורת אוכף, אבל זה לא אומר שהמתמטיקה לא נכונה. החוקים והמשוואות שניסח יאנוש עבור המרחב הזה נכונים, הגיוניים ותקפים ממש כמו הגיאומטריה הרגילה. כל ההבדל הוא שזו גיאומטריה שיאנוש המציא, הוא לא גילה. רן לוי 19:52 אביו של יאנוש שלח עותק ממחקריו של בנו לפרידריך גאוס, נסיך המתמטיקאים ומי שנחשב לאחד המתמטיקאים הגדולים ביותר בהיסטוריה. גאוס כתב ליאנוש שהוא מעריך מאוד את העבודה שלו, אבל הוא כבר חשב עליה קודם. וזה נכון, ישנן הוכחות בכתב שגאוס באמת חשב עליה קודם, אבל פשוט לא פרסם אותה כי הוא חשב שכולם יחשבו שהוא מטורף. יאנוש לא היה מוכן לקבל את זה והוא היה משוכנע שגאוס גנב ממנו את רעיונותיו, אבל הוא ידע שהוא לא יכול להתמודד מול המוניטין האדיר של גאוס והוא שקע בדיכאון ומרה שחורה. האפשרות שישנה גיאומטריה לא אוקלידית, דהיינו גיאומטריה שבה יכולות להתקיים אקסיומות שונות מעשר האקסיומות של אוקלידס, הכתה את המתמטיקאים בתדהמה. האקסיומות הללו נראו כל כך יציבות והן תיארו בצורה כל כך טובה את העולם האמיתי. איך יכול להיות שאפשר להחליף אותן באקסיומות אחרות ועדיין לקבל מתמטיקה הגיונית ותקפה? מה זה אומר לגבי העולם שלנו? רן לוי 20:58 לאורך השנים צצו עוד ועוד גיאומטריות שכאלה שמתבססות על מרחבים בעלי ארבעה, חמישה ואולי אפילו אינסוף ממדים. רובן מתארות מרחבים שאנחנו בכלל לא מסוגלים לקלוט, אבל חלקם דווקא כן מתארות את העולם האמיתי. אלברט איינשטיין למשל הוכיח בתורת היחסות שלו שהמרחב אינו ישר. בקרבתם של גופים בעלי כוח משיכה חזק, המרחב מתעקם. אנחנו יכולים לראות את זה אם אנחנו עוקבים אחר מהלכן של קרני אור ליד גופים שכאלה. קרני האור שאמורות לנוע בקו ישר מתעקמות. הן לא שינו כיוון, המרחב עצמו התעקם, כמו שביל שעולה ויורד בהרים ובגבעות מתחת לאיש שצועד תמיד בקו ישר. במצבים כאלה הגיאומטריה האוקלידית שנראתה כאילו הייתה כל כך מושלמת, כל כך חלק מעולם המציאותי, מתפרקת לגמרי. רן לוי 21:54 אם המתמטיקה היא חלק בלתי נפרד מהמציאות, הרי שהיא צריכה להיות עקבית. זאת אומרת, לא יכול להיות שטענות מסוימות הן גם נכונות וגם לא נכונות. אם מתחילים מאקסיומה מסוימת ושומרים על כל הכללים הלוגיים הנכונים, מגיעים לתוצאה שהיא הגיונית ועקבית. זו הייתה הטענה שהעלה מתמטיקאי גרמני בשם דייוויד הילברט, וזו גם הייתה הטענה שקורט גדל בן ה-24 ביקש לחקור. התוצאה הייתה מכה אנושה לרעיון לפיו המתמטיקה היא חלק מהמציאות. קורט גדל היה טיפוס. הנה אנקדוטה שתדגים את אופיו המיוחד. בזמן מלחמת העולם השנייה קורט נמלט עם אשתו מאוסטריה לארצות הברית. הוא הפך להיות חבר קרוב של אלברט איינשטיין ואוסקר מורגנשטרן, כלכלן שעבד איתם באוניברסיטת פרינסטון. בשנת 1946 עמד גדל בפני בחינות האזרחות שלו. התהליך עצמו הוא די פשוט. הנבחן יושב מול שופט ששואל אותו כמה שאלות בסיסיות לגבי ארצות הברית. למשל איזה סוג ממשל יש במדינה, איך נקרא בית הדין הגבוה וכדומה. רן לוי 23:12 גדל החל להתכונן למבחן באופן יסודי. הוא למד על תולדות ההתיישבות בצפון אמריקה, על האינדיאנים, על חוקת ארצות הברית ואפילו על מועצת העיר פרינסטון. הוא השקיע המון זמן ומאמץ בהתכוננות למבחן, ואיינשטיין ומורגנשטרן ניסו להרגיע אותו. הם הסבירו לו שהשאלות הן קלות ופשוטות רק כדי לצאת ידי חובה פחות או יותר. בכל האופן גדל היה מתמטיקאי מפורסם ואיינשטיין ישב לצידו בתור עד בזמן הבחינה. מי כבר יעשה צרות לשניים כאלה? גדל לא הרפה והוא חקר את חוקת ארצות הברית לעומקה ולרוחבה. יום אחד הוא ניגש למורגנשטרן וסיפר לו שהוא גילה בחוקה סתירות לוגיות פנימיות ושהוא יכול להוכיח באופן מתמטי שבן אדם יכול להכריז על עצמו כדיקטטור בארצות הברית ועדיין לעמוד בתנאי החוקה. איינשטיין ומורגנשטרן נחרדו מהכיוונים אליהם פנה גדל. הוא עמד להפוך בחינה קטנה ומטופשת לדיון חוקתי. הם הזהירו אותו שלא יעלה את העניין מול השופט. יום הבחינה הגיע וגדל ישב מול הבוחן כששני המדענים הבכירים לצידו. השופט שכנראה היה הכי נרגש מבין כל הארבעה שאל את גדל מהיכן הגיע. 'מאוסטריה' השיב המתמטיקאי. 'איזה מין ממשלה הייתה לכם באוסטריה?' שאל השופט. 'זו הייתה רפובליקה' ענה גדל, 'אבל החוקה הייתה כזו שנאפתה בסופו של דבר לדיקטטורה'. השופט אמר 'באמת? זה איום ונורא. זה לא יכול לקרות בארץ הזו'. וגדל אמר 'דווקא כן, ואני יכול להוכיח את זה'. בשלב הזה איינשטיין ומורגנשטרן היו על סף פאניקה, אבל השופט החליט בחוכמה שלא להיכנס לפינה הזו וסיים את הבחינה. גדל קיבל אזרחות וכולם חזרו לשגרה. רן לוי 24:59 כפי שניתן להבין מהסיפור, גדל לא היה אדם שיירתע מהמצאת חולשות במערכות פורמליות. ב-1931 הוא מצא חולשה שכזו במתמטיקה. במאמר היסטורי שפרסם הוא הוכיח שהמתמטיקה לא יכולה להיות גם שלמה וגם עקבית. זאת אומרת, במקרה הטוב ישנן טענות מתמטיות שאי אפשר להוכיח אותן. אמנם טענות נכונות, אבל כאלו שאינן נובעות מתוך האקסיומות וההיסקים שלנו. במקרה הגרוע, המתמטיקה יכולה להיות בעלת סתירות פנימיות. ואם המתמטיקה היא מערכת פורמלית לא מושלמת, אולי אפילו בעלת סתירות פנימיות, איך יכול להיות שהיא חלק מהמציאות? חלק מהיקום? האם גם היקום שלנו פגום בצורה כלשהי? אולי אי אפשר לצפות שנתאר את עולם הטבע במלואו בעזרת המתמטיקה. רן לוי 25:53 ישנם חוקרים שטוענים שהמתמטיקה היא תוצר אנושי ותו לא. המוח שלנו נוצר והתפתח באמצעות אבולוציה בסביבה שבה יש יתרון ליצור שמסוגל לפשט את המציאות וליצור ממנה תבניות מתמטיות. זאת אומרת, אם אנחנו רואים ממותה שמורכבת מרגליים, חדק, חיטים וכדומה, כדאי שנתפוס אותה כחיה אחת שלמה ולא כאוסף של רכיבים. בצורה כזו קל יותר להבין שעומדים מולנו עדר של שלוש, ארבע, חמש או יותר ממותות ולפתח את האסטרטגיה המתאימה לצוד אותן. אם הגישה הזו נכונה, אזי המתמטיקה היא כמו השפה, יכולת מובנית, אינסטינקט אנושי טהור. ילד אנושי יפתח שפה אמיתית עם תחביר, מילים והיגיון פנימי גם אם מעולם לא שמע מבוגר מדבר אליו. זו עובדה ביולוגית. באותו האופן, מספרים והפשטות יופיעו במוחנו גם אם לא נשב בשיעור בתיכון וננקר מול לוח עמוס משוואות. המתמטיקאי הבריטי סר מייקל עטיה נתן דוגמה מעניינת בהקשר הזה. נניח שישנה מדוזה חייזרית שחיה לבדה בעולם שהוא כולו נוזלי. כל מה שהמדוזה מכירה הם זרמים, לחצים, הפרשי טמפרטורות וכדומה. בעולם הדמיוני הזה אין שום דבר בדיד. הכל זורם ורציף ואין מה שאפשר לספור במובן שבו אנחנו רגילים לספור. האם גם היא תפתח את תורת המספרים? אולי לא. רן לוי 27:28 הדוגמה הזו מראה שאולי הסיבה לכך שהיקום שסביבנו מתאים בצורה כל כך מושלמת למתמטיקה שלנו היא שאין לו ברירה. אנחנו כופים עליו את ראיית העולם שלנו. אין לנו שום דרך אחרת להבין את העולם אלא דרך המשקפיים המתמטיים שהאבולוציה הרכיבה על המוח שלנו. כמובן שגם הגישה הזו מעלה שאלות קשות. תורת הקוונטים למשל ידועה לשמצה בתור תיאוריה שאף אחד לא יכול לתפוס. זאת אומרת, אפשר להכיר את המשוואות, אפשר לפתור אותן, לנסח חוקים חדשים, אבל אין מוח אנושי שיכול להבין איך אלקטרון יכול להיות גם גל וגם חלקיק למשל, או איך יכול להיות שאלקטרון ייעלם במקום אחד ויופיע במקום אחר. באותה מידה גם תורת היחסות קשה לעיכול. מה זאת אומרת הזמן מתארך והמרחב מתעקם? האם בן אנוש חווה אי פעם טיסה בחללית במהירות הקרובה למהירות האור? ואף על פי כן, למרות שהאבולוציה לא הכשירה אותנו להתמודד עם תופעות קוונטיות ויחסיות, בשני המקרים הללו המתמטיקה שלנו עובדת, המשוואות תקפות. אבל אנחנו לא מבינים אותן, לא באותו האופן שבו אנחנו מבינים משולש או עיגול. ואם המתמטיקה תקפה גם במצבים הקיצוניים האלה, האם יכול להיות שהיא רק יציר דמיוננו ותו לא? רן לוי 28:54 ישנה גישת ביניים לפיה התשובה נמצאת איפשהו באמצע. אולי האקסיומות הגיאומטריות הן המצאה אנושית טהורה, כמו החוקים במשחק שחמט למשל, וכל הקשרים והמשפטים והתובנות שנובעים מאותן אקסיומות הן התגליות, כמו אסטרטגיות פתיחה ומהלכים מבריקים של אלופי עולם. דהיינו, היקום עובד בצורה כזו שאם רק נגדיר בו סט של כללים בסיסיים, יש בו את ההיגיון הפנימי שמאפשר לנו לגלות קשרים חבויים. חדי האוזן מבין המאזינים ודאי הבחינו בכך שישנה מילה אחת שהקפדתי לא להזכיר לאורך כל הפרק: אלוהים. המילה הזו חוזרת על עצמה אלפי פעמים בכל דיון לגבי הפילוסופיה של המתמטיקה. הפיזיקאי ג'יימס ג'ינס הגדיר אותה: 'היקום נראה כאילו עיצב אותו מתמטיקאי'. פול ארדש, הגאון ההונגרי האקסצנטרי, היה מפורסם בכך שטען שכל ההוכחות המתמטיות כתובות ב'ספר' של אלוהים והוא רק חושף חלקים מהספר. תשובה לשאלה האם יש אלוהים, ואם כן האם הוא חובב מתמטיקה, נמצאת מעבר לגבולות הפרק הזה מן הסתם. אבל אני חושב שרוב המתמטיקאים, גם אם הם אתאיסטים כמוני, יסכימו איתי אם אומר שאם מישהו מעוניין לגלות את הקשרים החבויים בטבע, לתפוס את יופיו של היקום במובן העמוק ביותר, יש לו שתי אפשרויות: לפתוח את כתבי הקודש של הדת, או לפתוח את ספרי הלימוד של המתמטיקה. בבית הזה אנחנו מצייתים לחוקי התרמודינמיקה! רן לוי 31:00 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו בעושים היסטוריה דוט קום, או הורידו את אפליקציית עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>390: אלקטרוניקה בחלל, או - איך להרוג את R2D2 [עושים היסטוריה]</title>
        <link>https://mat-mo.github.io/podtext/episodes/vshym-hystvryh/390-lqtrvnyqh-bkhll-v-yk-lhrvg-t-r2d2-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/390-lqtrvnyqh-bkhll-v-yk-lhrvg-t-r2d2-vshym-hystvryh.html</guid>
        <pubDate>8 בינואר 2023</pubDate>
        <description>Transcript for 390: אלקטרוניקה בחלל, או - איך להרוג את R2D2 [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>391: ארץ ישראל בראי הפרסומת [עושים היסטוריה]</title>
        <link>https://mat-mo.github.io/podtext/episodes/vshym-hystvryh/391-rts-yshrl-bry-hprsvmt-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/391-rts-yshrl-bry-hprsvmt-vshym-hystvryh.html</guid>
        <pubDate>22 בינואר 2023</pubDate>
        <description>Transcript for 391: ארץ ישראל בראי הפרסומת [עושים היסטוריה] from עושים היסטוריה</description>
        <content:encoded><![CDATA[
            ירון 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה כך', תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שעשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 01:12 שלום וברוכים הבאים לעושים היסטוריה, פרק 391. ארץ ישראל בראי הפרסומת. הפרק בחסות ארכיון הסרטים הישראלי של סינמטק ירושלים. 120 שנים של קולנוע ארץ-ישראלי מגיעות הישר אל המסך שלכם. אלפי שעות של סרטי קולנוע וקטעי ארכיון נדירים באיכות שלא הכרתם. רן לוי 01:47 שלום. הפעם אני מביא לכם פרק מעט שונה מהרגיל. פרק קצר יחסית שמבוסס על מאמר שכתבתי עבור ארכיון הסרטים הישראלי של סינמטק ירושלים. ארכיון הסרטים, אם טרם שמעתם עליו, הוא אוצר היסטורי. אין לי דרך אחרת לתאר אותו. אלפי קטעי וידאו וסרטים שמקיפים כמאה ועשרים שנה של קולנוע ישראלי, יומני חדשות וסרטים משפחתיים היסטוריים. פשוט מציאה מדהימה לכל מי שהיסטוריה זורמת בדמו. תאמינו לי, כנסו לאתר של הארכיון, JFC.org.il, ולכו לאיבוד לכמה שעות בתוך הארכיון הנהדר הזה. בשביל דברים כאלה המציאו את האינטרנט. כחלק מפיתוח האתר, ארכיון הסרטים פונה למומחים בתחומים שונים ומבקש מהם ליצור מה שמכונה 'אסופות היסטוריות'. מאמרים שמעניקים הקשר היסטורי רחב יותר לסרטונים שמופיעים בארכיון. אני יצרתי שתי אסופות שכאלה. הראשונה הייתה על יומני הקולנוע של פעם, יומני כרמל וגבע, שהוקרנו בבתי הקולנוע לפני הסרט המרכזי. והשנייה, שתשמעו מיד, היא על פרסומות בהיסטוריה, הן בקולנוע והן בטלוויזיה. כחלק מהאסופה נתבקשתי גם לבחור או לאצור מספר קטעי וידאו שמדגימים היטב את הרעיונות שאני מספר עליהם בטקסט. חלק מהקטעים שבחרתי תוכלו לשמוע גם במסגרת הפרק מיד, אבל אם אתם רוצים לראות את הקטעים האלה, אני אוסיף קישור לאסופה בעמוד הפרק הזה באתר הבית של רשת עושים היסטוריה, או שאתם מוזמנים להיכנס לאתר ארכיון הסרטים, שוב, JFC.org.il, ולבחור בתפריט 'המבט ההיסטורי' את תת-הסעיף 'אסופות'. זהו, עד כאן להקדמות, האזנה נעימה. עד אותו יום חסר מזל שבו נקבלה פומפיי שבחצי האי האיטלקי תחת אפרו של הר הגעש וזוב, לפני קצת פחות מ-2,000 שנה, נחשבה העיר העתיקה הזו לאחת הערים העשירות והמשגשגות של האימפריה הרומית. הרווחה הכלכלית איפשרה לתושביה ליהנות מפעילויות פנאי שונות, כדוגמת צפייה בקרבות גלדיאטורים. איך אני יודע את זה? '20 זוגות של גלדיאטורים תחת חסותו של דמיקוס לוקרסיוס, ו-10 זוגות של גלדיאטורים תחת חסותו של בנו, דמיקוס לוקרסיוס ואלנס, יילחמו אלה באלה ב-8 באפריל. בנוסף, הם יילחמו בחיות פרא'. זו לשונה של פרסומת. כן, פרסומת בת 2,000 שנה שנחרתה על קיר באחד הרחובות הראשיים והסואנים של העיר. קירותיה של פומפיי מסתבר היו עמוסים לעייפה בפרסומות שכאלה. הפרסומות בפומפיי נותנות לנו הצצה מרתקת אל התרבות הרומית כפי שהייתה לפני 2,000 שנה. למרבה האירוניה, אם נרצה לזכות בהצצה דומה אל תרבות הארץ-ישראלית בתקופה הרבה יותר קרובה, 100 השנים האחרונות נאמר, נגלה שזה לא כל כך פשוט. הפרסומות בפומפיי היו מילוליות, חקוקות בסלע, ולכן נשתמרו היטב מתחת לאפר הוולקני. אבל הכרזות, מודעות העיתון ושלטי החוצות שעליהם הופיעו פרסומות בעידן המודרני לא נשתמרו באותה מידה. למרבה המזל, חלק מקטעי הווידאו שמורים בארכיון הסרטים הישראלי, קטעים מתקופה שמסתערת על פני 100 שנה פחות או יותר, מכילים גם פרסומות. פרסומות שכמו במקרה של פומפיי הרומית, יכולים לשמש לנו כמין משקפת ייחודית דרכה ניתן לבחון את העבר הקרוב ואת התהליכים שעברה החברה הישראלית לאורך השנים. מעין ארכיאולוגיה פרסומית, אם תרצו. המסע הארכיאולוגי שלנו מתחיל ב-1863, אז הופיעו העיתונים הראשונים של היישוב היהודי בארץ ישראל: הלבנון וחבצלת. מודעת הפרסומת הראשונה אי פעם בעיתון ארץ-ישראלי הופיעה בגיליון הרביעי של חבצלת. זו הייתה מודעת טקסט בלבד ללא איורים או משחקי מילים מתוחכמים, שהופיעה בתחתית העמוד האחרון של הגיליון והכילה קריאה לגיוס תרומות עבור הקמת בית כנסת חדש. העובדה שהמודעה הזו היא לא מסחרית במהותה, מייצגת נאמנה את המצב הכלכלי של העם היושב בציון באותה התקופה. לא רק שהיו רק מעט מאוד עסקים, קטנים או גדולים, שיכלו להרשות לעצמם לרכוש מודעת פרסומת, גם המודעות ליתרונותיו של הפרסום כמעט ולא הייתה קיימת. ניצני השינוי החלו להופיע בראשית המאה ה-20 לצד גלי העלייה לארץ ישראל של יהודי אירופה. העולים, ובמיוחד אלה שהגיעו ממדינות מערב אירופה העשירות יחסית, הביאו עימם לא רק שיפור מסוים במצבו הכלכלי של היישוב היהודי אלא גם ביקוש להנאות תרבותיות שהיו מקובלות בארצות מוצאם: הצגות, בתי קפה, מופעי בידור וכדומה. עדות לכך אפשר למצוא בין דפיו של 'דואר היום', שב-1919 היה העיתון הארץ-ישראלי הראשון שמומן בעיקר מפרסומות שלעיתים כיסו עד כ-60 אחוז משטחו. 'אשל אברהם', המלון הטוב ביותר בחברון. 'הצילו את שיניכם מריקבון וחורבן', דוקטור סרקיס ק. סמרג'יאן, רופא שיניים מומחה. פרסומות אלו שהופיעו בעמוד הראשון של אחד הגיליונות הראשונים של דואר היום מלמדות אותנו על השינוי שחל ביישוב מאז ראשיתו: יותר הכנסה פנויה לנופש ופנאי ויותר בעלי מקצוע שהציעו שירותים מודרניים לתושבי הארץ. גם הפרסומות הראשונות שמופיעות בארכיון הסרטים הן מהתקופה הזאת, ומהן אפשר ללמוד לא מעט על סדר העדיפויות של תושבי הארץ ועל יחסם לתופעה החדשה יחסית של פרסום. למשל, פרסומת של חברת הדשנים 'אוניון' שקוראת לחקלאים לרכוש דשן מתוצרת הארץ ובה משולבות שקופיות עם ציטוטים מהתנ"ך וצילומים של פועלים עבריים שעמלים בקטיף, אלמנטים שמדגישים בבירור את החזון הציוני של גאולת הארץ שהיה כה מרכזי בתפיסת עולמם של החלוצים. עוד מאפיין מרתק של הפרסום הארץ-ישראלי בעשורים הראשונים של המאה הקודמת הוא המקום הצנוע יחסית שתפסו החברות המפרסמות בפרסומות שלהן עצמן. 'תנובה' למשל העדיפה להדגיש את האלמנט הציוני בפעילותה ומציגה בפרסומת שלה לדגי קרפיון את נופי הגליל והכנרת ואת החלוצים שאוספים את רשתות הדגים. האזכור היחידי בפרסומת לתנובה עצמה מופיע בשלט קטנטן על משאית בשניות האחרונות של הסרטון. בשנות השלושים הגיעו לארץ עולים רבים מגרמניה, זו העלייה היקית המפורסמת, והם אלה שגם הביאו עימם את בשורת הפרסום המקצועי. זאת אומרת, אם עד כה מי שכתבו את הפרסומות וניסחו אותן היו המפרסמים עצמם, כעת הופיעו יותר ויותר משרדי פרסום שהציעו את השירותים האלה ללקוחות שלהם. על פי אחת ההערכות בשלהי שנות השלושים כבר היו כ-25 משרדי פרסום בתל אביב שבחרו לעצמם שמות שהדגישו את הממד החדשני של התחום המתפתח, כדוגמת 'פרסום חדיש' ו'פרסום מודרן'. עם זאת, תקשורת ההמונים עצמה - עיתונות, רדיו וקולנוע - לא היו עדיין מפותחות דיין בארץ ישראל המנדטורית והמפרסמים התאמצו לנצל כל אפיק פרסום אפשרי אחר, כמו לדוגמה השתלבות בעדלאידע התל אביבית של חג פורים 1937 עם משאיות שנשאו כרזות ושחקנים מחופשים, כרזות בלוחות מודעות ועיצוב של חלונות ראווה ייחודיים ומושכי עיניים. לאחר קום המדינה החלה התקשורת הישראלית לפרוח. תחנת הרדיו המחתרתית של ההגנה הפכה לרשות הרדיו הממלכתית של המדינה הצעירה ולמרות ששידורי הטלוויזיה היו עדיין הרחק בעתיד, הקולנוע החל לפרוח אף הוא. גם הפרסומות הפכו למקצועיות ומלוטשות יותר, אבל תוכנן היה עדיין שונה מאוד מהתוכן של הפרסומות שאנחנו רגילים לצרוך במאה ה-21. הפרסום המודרני שם המון דגש על הצופה ואיך המוצר המדובר יתרום או ישנה את חייו. הדוגמה הברורה ביותר היא כנראה הפרסומות לתחבושות היגייניות שמנסות לשכנע את הצופות שאם רק יבחרו בתחבושת הנכונה, זו שבפרסומת כמובן, חייהן ישתנו מן הקצה אל הקצה והן יהיו מאושרות, חופשיות ומשוחררות יותר. הפרסומות בשנות החמישים להבדיל הן מעשיות יותר. הן מדגישות את איכותו של המוצר ואת תכונותיו המעולות, כמעט ללא התייחסות כלשהי ללקוח או לצרכיו. דוגמה נהדרת לכך אפשר למצוא בפרסומת הזו לתנורי חימום מתוצרת מפעל 'פרידמן'. לו זו הייתה פרסומת מודרנית, היינו מצפים לראות בה משפחה מאושרת שמבלה ערב נהדר לצד תנור החימום. אבל כאן אנחנו מקבלים פרסומת שרחמנא ליצלן עוסקת רובה ככולה בנפח המרשים של מיכל הדלק של התנור. מאפיין בולט בפרסומות של שנות החמישים הוא ראשיתו של מה שאנחנו מכירים כיום כ'מיתוג' - הניסיון לעצב אצל קהל היעד תפיסה מסוימת לגבי המוצר או היצרן מעבר למאפיינים הפיזיים שלו. הפרסומת הזו למקררים חשמליים של 'אמכור' למשל, עוסקת רבות בתהליך הייצור של המקררים ובטיב בקרת האיכות של המפעל, מן הסתם כדי להטמיע במוחם של הצופים את האסוציאציה בין אמכור ואיכות. מעניין גם לציין שבכמעט כל הפרסומות באותן השנים איכות וחוץ לארץ הן מילים נרדפות. כשהמפרסם מבקש להדגים לצופיו שהמוצר המדובר הוא באיכות יוצאת דופן, הוא לרוב מציין כי המוצר המדובר קיבל אישור ייצוא לחו"ל או שתהליך הייצור נעשה על פי סטנדרטים אמריקאיים או אפילו תחת השגחתם של מהנדסי ייצור מארצות הברית. אם בשנות החמישים אפשר היה לראות את ניצני תהליך המודרניזציה של עולם הפרסום, בשנות השישים השינוי הזה הולך ונעשה ברור יותר. ניקח כדוגמה את הפרסומת הזו למשקאות קלים מתוצרת 'טמפו' משנת 1958, שבה נראות שתי דוגמניות מבקרות בבית החרושת של החברה ומתהלכות בין אות למכונות מילוי הבקבוקים. למרות שמדובר בדוגמניות, דבר נדיר יחסית לפרסומות באותם הימים, עדיין אפשר לראות בבירור שהדגש בפרסומת הוא עדיין על המפעל עצמו והמוצרים שמיוצרים בו והדוגמניות הן לא יותר מאשר קישוט במירכאות ברקע. להבדיל, בפרסומת לגלידה מתוצרת 'אסם' שעלתה לאוויר שנתיים לאחר מכן, היחס לידוען שמופיע בה כבר קרוב יותר לרעיון של 'פרזנטור' כפי שהוא מוכר לנו היום. מדובר ברפי לוי, כדורגלן מצליח שכבש לא פחות מ-11 שערים במדי נבחרת ישראל, והפרסומת מתמקדת בו לא פחות משהיא מתמקדת בגלידה שהוא מפרסם. אחת הפרסומות האחרונות במאגר הארכיון היא פרסומת לביטוח לאומי משנת 1979 בהשתתפות הזמר והיוצר אריאל זילבר. אפשר לראות בפרסומת הזאת את סופו של התהליך המדובר. לא רק שהחסות ממוקדת בידוען מפורסם, יש גם חיבור חזק יותר בין עיסוקו של הידוען למסר הפרסומי, במקרה הזה שיר שמתאים למסר. עדות לתמורה מרתקת נוספת אפשר למצוא בפרסומת למכונת אספרסו מתוצרת אמכור. כאמור, פרסומות בתקופות מוקדמות יותר נטו להתמקד במוצר ובתכונותיו או להדגיש את איכות תהליך הייצור. כאן לראשונה אנחנו רואים התייחסות לקשר שבין המוצר לסגנון החיים של הלקוחות הפוטנציאליים, ה'לייף סטייל'. בפרסומת, הדי משעשעת אם לומר את האמת, אנחנו רואים שני זוגות שנמצאים במהלכו של משחק ברידג' סוער במיוחד. אחת הנשים מסמנת לבעלה באצבעותיה את המספר 4. הזוג השני חושד בהם שהם מרמים, אבל אז אנחנו מגלים שבעצם מדובר בשאלה: ארבעה כוסות קפה? באופן הזה הבמאי יוצר במוחנו את הקישור הבלתי מודע בין הבורגנות התל אביבית המתוחכמת כפי שהיא באה לידי ביטוי במשחק הברידג' והקפה האיכותי שמפיקה מכונת האספרסו. שתי המגמות שתיארתי, הטיית הדגש בפרסומות מהמוצר עצמו אל הלקוח, צרכיו וסגנון החיים של הלקוחות הפוטנציאליים, לצד שילוב הדוק יותר של ידוענים בפרסומות, מעידות על שינוי עמוק יותר שהתחולל בחברה הישראלית החל משנות השישים: המעבר מחברה בעלת אידיאולוגיה קולקטיביסטית, דהיינו כזו שבה החברה היא מעל היחיד, לחברה אינדיבידואליסטית שבה לשאיפותיו ורצונותיו של היחיד יש חשיבות לא פחותה ואולי אפילו גדולה יותר מאלו שמכתיבה החברה שסביבו. כל אלו עולים בבירור בתוך הפרסומות שאפשר למצוא בארכיון. מעניין מה יחשבו הדורות הבאים כשיצפו בפרסומות שאנחנו צורכים היום בטלוויזיה, באינטרנט, ברדיו ואפילו בפודקאסטים. האם הם יוכלו לזהות בהן ניצניו של שינוי כלשהו שאנחנו עדיין עיוורים אליו?
        ]]></content:encoded>
    </item>
    
    <item>
        <title>392: דיכאון ותרופות נוגדות-דיכאון [עושים היסטוריה]</title>
        <link>https://mat-mo.github.io/podtext/episodes/vshym-hystvryh/392-dykvn-vtrvpvt-nvgdvt-dykvn-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/392-dykvn-vtrvpvt-nvgdvt-dykvn-vshym-hystvryh.html</guid>
        <pubDate>5 בפברואר 2023</pubDate>
        <description>Transcript for 392: דיכאון ותרופות נוגדות-דיכאון [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'מין רגע, אבל אם הוא עשה ככה...' תקשיבו לזה. יש 10 חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר, או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. כי חידות כאלה, שהם חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:31 שלום וברוכים הבאים לעושים היסטוריה. פרק 392: על דיכאון ותרופות נוגדות דיכאון. רשת עושים היסטוריה. אירית ברקן 03:18 אני לא יכולה להגיד לך, זה תחושות של אמא. אני גם זוכרת שיחה עם אחותי שהיא אשת מקצוע ואמרתי לה 'טלי בדיכאון'. אני ממש זוכרת את השיחה הזו איתה והיא אמרה לי 'טלי? מה את מבלבלת במוח? אין מצב'. אמרתי לה 'אני אומרת לך היא לא כמו אתמול'. זה היה בדצמבר 2013. רן לוי 03:45 זו אירית ברקן. טלי, בתה בת ה-12 של אירית, סבלה באותה תקופה מקשיים נפשיים לא פשוטים. אירית ברקן 03:54 טלי הייתה שחיינית ואני זוכרת אותה באימונים שוחה מדהים, ומגיעה לתחרות ולא מתפקדת. זאת אומרת הגוף בכלל לא יכול היה... הנפש בכלל לא יכולה הייתה להתמודד, למרות שבגוף היו יכולות. אצלי זה הדליק ממש נורה אדומה. רן לוי 04:10 ואכן, תחושת הבטן של אירית התבררה כנכונה. זו טלי עצמה, היום בשנות ה-20 לחייה. טלי ברקן 04:19 ברגע שחזרתי לטיפול פסיכולוגי, אז באמת המטפלת שלי אמרה 'אוקיי, כנראה משהו פה לא מספיק'. אני חושבת שהיא פנתה אז להורים שלי ואמרה שצריך פסיכיאטר, שאני צריכה לראות פסיכיאטרית, ושאולי צריך פה איזושהי התערבות תרופתית ועוד איזושהי דעה מקצועית רפואית. ובאמת הלכתי לפסיכיאטרית ושם זה טיפול שהוא קצת אחר מפסיכולוגי. היא מאוד מהר עלתה על זה והבינה שאני חושבת נכון, שיש פה משהו שמצריך טיפול תרופתי, והתחלתי טיפול תרופתי לדיכאון, לחרדות. רן לוי 04:59 תרופות נוגדות דיכאון הן היום הקו הראשון במאבק נגד דיכאון קליני, ולכן אין פלא שברגע שאובחנה טלי כלוקה במחלה, היא החלה לקבל טיפול תרופתי. אירית ברקן 05:11 אנחנו קיווינו שתתקבל איזו תרופה והפסיכיאטרית... הכדורים יעזרו, הכדורים יעשו קסם ואנחנו חוזרים לשגרה. רן לוי 05:22 אני חושב שאפשר להזדהות עם תקוותיהן וציפיותיהן של טלי ואירית מהטיפול התרופתי. אנחנו רגילים לכך שכשאנחנו חולים או סתם מרגישים לא טוב, אנחנו לוקחים אנטיביוטיקה או משכך כאבים ובתוך כמה שעות או אולי כמה ימים לכל היותר, הכל מסתדר. קסם, כפי שכינתה זאת טלי. אבל זה ממש לא מה שקרה. אירית ברקן 05:49 היו לה מחשבות אובדניות וסימנים שהיא לא רוצה לחיות יותר. היא הייתה דוקרת את עצמה, חותכת את עצמה, כל מיני כאלה. אז אנחנו ליווינו אותה 24 שעות, כאילו לא נתנו לה להיות לבד. טלי ברקן 06:06 ישנו איתי בהתחלה. אירית ברקן 06:08 ישנו איתה תקופה לא קצרה בחדר. עשינו תורנות לילה, ממש תורנות לילה. ובסופו של דבר זו הייתה גם החלטה עם טלי וגם עם הפסיכיאטרית וגם עם הפסיכולוגית שכדאי לאשפז, למצוא מקום אשפוזי כדי לעזור לה להגיע למקום אחר שהיא תוכל לחזור לאיזושהי שגרת חיים. רן לוי 06:40 דיכאון קליני היא מחלת הנפש הנפוצה ביותר בעולם המערבי. לא פחות מ-7% מהנשים בישראל ו-4% מהגברים ילקו בה במהלך חייהם. הנזק הכלכלי כתוצאה מדיכאון נאמד בארצות הברית לבדה בלמעלה מ-100 מיליארד דולר בכל שנה, ועוד לא אמרנו כלום על המחיר הכבד שמשלמים בני משפחותיהם וחבריהם של הלוקים בדיכאון כחלק מהנזק הסביבתי של המחלה הזו. אין פלא אם כן שב-70 השנים האחרונות תרים החוקרים בקדחתנות אחר תרופה לטיפול בדיכאון. אבל למרות כל המאמצים ולמרות שהיו לא מעט פריצות דרך מרתקות במחקר, עדיין לא הצלחנו למצוא מזור למחלה הזו שגורמת לסבל כה עז לחולים ולבני משפחותיהם. מדוע? מה הופך את הדיכאון לאתגר כה גדול עבור הרפואה המודרנית? ומה טומן בחובו העתיד לגבי הטיפול במחלה? אלו יהיו השאלות שיעמדו במרכז הפרק הזה. אם השם אירית ברקן מצלצל לכם מוכר, זה כנראה מכיוון ש- אירית ברקן 08:01 בתחילת שנות ה-80 הייתי אלופת ישראל, שיאנית ישראל במשחי הגב. ייצגתי את ישראל בתחרויות בינלאומיות. רן לוי 08:08 אומרים ששחייה מקצוענית דורשת חוסן נפשי גבוה במיוחד, אבל ספק אם האימונים של אירית הכינו אותה למסע הייסורים שהיא תעבור לצד בתה. אירית ברקן 08:22 טלי הילדה לפני גיל בית ספר הייתה שובבה ועליזה ורוקדת הרבה ושמחה, עם ראש מלא מלא תלתלים ועיניים בהירות גדולות. ובאמת החרדות באמת התחילו ממש בכיתה ב', ממש בגיל הצעיר עם המעבר מהחטיבה הצעירה לכיתה ב' שהיה לה לא פשוט. ובאמת הוא צפה בהמון חרדות שבאמת התבטאו בלהסתכל על... לרוקן את כל התיק ולהחזיר חזרה, ובבוקר עוד פעם לרוקן את כל התיק ולהחזיר הכל חזרה. ואם משהו לא יבוא והיא לא תכין שיעורי בית או היא תשכח איזה חפץ או מחברת, זה יירשם לה בתיק האישי ואז תבוא המשטרה. באמת שיא מין תרחיש כזה של סיפור כזה. המון הקאות בבוקר. אפילו היו שתי הקאות, אחת בבית, אחת בדרך לבית ספר. היא הבת הצעירה, זה לא היה עם האחיות שלה. זה די מהר הדליק נורה והבנו שיש פה משהו שונה. טלי ברקן 09:31 אני זוכרת את עצמי ילדה פוחדת. ממש כאילו הולכת על ביצים, שיש המון דברים שמלחיצים אותי או מדאיגים אותי ואני מתעסקת בדברים שאני לא אמורה להתעסק בהם אולי באיזשהו מקום. המון מחשבות ופחדים על כל מיני סיטואציות של ילד ביומיום, בבית ספר, ניקיון, אפילו דברים כאלה. בית ספר בשבילי היה התמודדות שהיא מאוד קשוחה ומלווה בהמון פחד מלהישכח אפילו עפרונות או אותה מחברת, ולבדוק שלוש פעמים שיש לי את כל הדברים בילקוט ושיש לי את כל הדברים בקלמר וכל הטושים עובדים. רן לוי 10:16 אירית ובעלה החליטו לפנות לייעוץ מקצועי, ובכיתה ד' הופנתה טלי לטיפול פסיכולוגי. טלי ברקן 10:23 זה נתן לי... היה לי כלי מאוד טוב. למעשה בסוף היסודי כבר סיימתי טיפול כי הייתי במקום טוב. אבל אז, ואז עברתי לחטיבה. ובחטיבה יש הרבה שינויים, עוברים כיתה, עוברים בית ספר. אני גם שחיתי כמו אמא, והייתי באמת גם במסגרת מאוד אינטנסיבית של שחייה. זה היה הרבה אימונים, וגם הייתי בבית ספר באיזו כיתת מצטיינים. אז נוצר המון המון איזשהו ואקום של המון לחץ. ואז לאט לאט נהייתי חולה. חולה פיזית הרבה. פה דלקת גרון, שם כאב ראש, פה חום, עוד פעם עוד פעם חום וכאבי בטן. ולאט לאט השגרה משתבשת. אז היו המון קשיים של זה, ובסוף היה לי תקופה שחשבו שאולי יש לי אפילו מחלת נשיקה והיה תקופה ארוכה שלא הגעתי. אני חושבת איזה חודש. רן לוי 11:23 לכאורה היה מדובר באוסף של מחלות אקראיות שבמקרה תקפו את טלי בזו אחר זו. אבל לאירית שהכירה את בתה, הייתה תחושת בטן חזקה שמדובר במשהו אחר לגמרי. כפי ששמעתם בפתיחה, היא התעקשה על חזרה לטיפול פסיכולוגי, שבסופו של דבר הוביל לאבחון הנכון. אנחנו לא יכולים לכעוס על אנשי המקצוע על שלא זיהו את הדיכאון שהלך והשתלט על נפשה של טלי בת ה-12. מדובר באחת המחלות המאתגרות ביותר לאבחון, במיוחד במקרים של דיכאון קל או בינוני. התסמינים הנפשיים העיקריים של המחלה - עצבות, הערכה עצמית נמוכה ומחשבות שליליות ופסימיות - הן תופעות שכמעט כולנו חווים בשלב כזה או אחר של חיינו. למשל בעקבות פרידה, אובדן של אדם יקר או תקופה קשה בעבודה. זו אולי אחת הסיבות לכך שרוב הלוקים בדיכאון פונים לראשונה לרופא שלהם דווקא בגלל התסמינים הפיזיים של המחלה: קשיי שינה, כאבי ראש, כאבי שרירים, עייפות, שינויים בתיאבון או בעיות בדרכי המעיים. איש לא יודע להסביר במלואו את הקשר בין התסמינים הפיזיים והנפשיים של הדיכאון, אבל הניסיון המצטבר לימד את הרופאים שככל שהחולה מדווח על מספר גבוה יותר של תסמינים גופניים, כך גדל הסיכוי שהוא או היא לוקים למעשה בדיכאון קליני. דיכאון יכול להיות חד פעמי או לתקוף את החולה בגלים, ובחלק לא מבוטל מהמקרים הוא יחלוף מעצמו בתוך מספר חודשים. אבל לרוע המזל, לרופאים אין דרך להבחין בין דיכאון חולף לדיכאון ממושך יותר. הדיכאון מלווה את המין האנושי מאז שחר ימי ההיסטוריה. אפשר למצוא אזכורים של המחלה בטקסטים בבליים, מצריים וסיניים עוד מהאלף השני לפני הספירה. היוונים והרומאים כינו את המחלה בשם מלנכוליה, אבל האופן שבו תיאר אותה הרופא היווני הקדום גלנוס לא משאיר מקום לספק שמדובר באותו הדיכאון שמוכר לנו כיום. ציטוט: 'למרות שכל חולה מלנכולי מתנהג מעט אחרת מלוקים אחרים במחלה, נדמה שכולם מלאים בפחד ובייאוש. הם אינם מסוגלים ליהנות מהחיים, שונאים אנשים אחרים, אבל לא כולם מבקשים למות. באופן מעט מוזר, חלקם מפחדים מהמוות ומבקשים למות בעת ובעונה אחת'. סוף ציטוט. עשרות ואולי מאות טיפולים שונים נוסו לאורך ההיסטוריה. טקסים דתיים לגירוש השד המיסתורי שהשתלט על נפשו של החולה, הקזת דם וחוקנים כדי להיפטר מעודף של מרה שחורה שאולי הצטברה בגופו, טבילה במים חמים, טבילה במים קפואים, קשירה, הרעבה, מכות... שום דבר לא עבד. ככל שהתקדמה הרפואה, כך הפכו הטיפולים הניסיוניים לקיצוניים יותר, כמו למשל לובוטומיה, חיתוך פיזי של האונה הקדמית של המוח, ושימוש בסמי הרדמה חזקים כדי להכניס את החולים לתרדמת למשך ימים שלמים. ועדיין, שום דבר לא עבד. ואז, ב-1951, התרחשה פריצת הדרך הראשונה. שורשיה של ההצלחה הזו טמונים, אולי תופתעו לשמוע, בנחישותו של אדולף היטלר למרר את חייהם של תושבי לונדון בזמן מלחמת העולם השנייה. טילי ה-V2 שאלפים מהם שוגרו על בירתה של בריטניה הונעו בדלק בשם הידרזין, ובתום המלחמה נותרו לגרמנים טונות רבים של החומר הזה שלא היה בו כל שימוש. מכיוון שמחקרים קודמים העלו שהידרזין עשוי לשמש כחומר גלם טוב עבור יישומים רפואיים, חילקה הממשלה הגרמנית את ההידרזין העודף שהיה ברשותה לחברות רפואיות כדי שיפתחו בעזרתו תרופות חדשות. אחת החברות שקיבלה את ההידרזין הייתה חברת התרופות השוויצרית 'הופמן לה רוש' שפיתחה תרופה ניסיונית לטיפול בשחפת בשם איזוניאזיד. בשנת 1951 קיבלו את התרופה החדשה צמד חוקרים אמריקאים, ארווין סליקוף ואדוארד רוביזק, שניסו אותה על חולי שחפת סופניים בבית חולים בסטטן איילנד. האיזוניאזיד התבררה כיעילה מאוד בטיפול בשחפת, אבל סליקוף ורוביזק הבחינו גם בתופעת לוואי מעניינת. ציטוט: 'עירור כללי ועדין. החולים מפגינים מרץ מחודש ולעתים עד כדי יצירת בעיות משמעת'. סוף ציטוט. המילים 'בעיות משמעת' הן, כפי שאולי אתם יכולים לנחש בעצמכם, ביטוי מכובס ליצר המיני המחודש שהתעורר אצל מי שקיבלו את התרופה הניסיונית לצד רוממות נפש ושמחת חיים מחודשת. 'החולים רוקדים במסדרונות', כתבו סליקוף ורוביזק. השיפור במצב רוחם של החולים היה מורגש במיוחד מכיוון ששחפת ודיכאון ידעו כבר הרומאים הקדמונים הולכים יד ביד. עד כדי 70% מחולי השחפת לוקים גם בדיכאון קליני, ואולי זו גם הסיבה להתעניינות של סליקוף ורוביזק בשיפור במצב רוחם של החולים. בהתחלה שיערו החוקרים כי השיפור במצבם הנפשי של המטופלים נבע מעצם ההטבה בתסמינים של השחפת, שהרי ברור שמי שכבר אין לו שחפת נעשה מאושר יותר. אבל אז הם הבחינו שהמטופלים שהפסיקו לקבל את האיזוניאזיד שבו לסבול מדכדוך ועצבות, למרות שהם כבר נרפאו מהשחפת עצמה. הגילוי הזה הוביל אותם למסקנה שהאיזוניאזיד משפיע על הדיכאון ללא קשר לשחפת, מסקנה שאוששה על ידי מספר רופאים אחרים שערכו ניסויים דומים. זו הייתה פריצת דרך רפואית אדירה, ו'הופמן לה רוש' החלה לשווק את האיזוניאזיד לצד פעילותה כנגד השחפת גם כתרופה נוגדת דיכאון. אבל לרוע המזל, בתוך שנים ספורות התברר כי היא גורמת לתופעות לוואי חמורות: עלייה משמעותית בלחץ הדם, כאבי ראש, סחרחורות, נימול בידיים והתכווצויות שרירים. תופעות הלוואי האלה הביאו לכך שב-1961 הוסרה התרופה מהמדפים והשימוש בה הופסק. אבל למרות שהאיזוניאזיד לא הוכיח את עצמו כטיפול אפקטיבי בדיכאון, הוא בהחלט גרם לשינוי תפיסתי משמעותי אצל הפסיכיאטרים. עד אותו הזמן, התרופות (במרכאות) היחידות בארגז הכלים של הפסיכיאטרים לטיפול בדיכאון היו סמים כדוגמת אופיום ואמפטמינים. אבל אלה לא היו תרופות במובן המקובל של המילה; הן רק השרו על המטופלים רוגע זמני מאוד, במחיר של חוסר תפקוד וסכנה מוחשית להתמכרות קשה ואפילו למוות ממנת יתר. האיזוניאזיד לעומת זאת אפשר לחולים לחזור לתפקוד כמעט נורמלי. ויותר מכך, האיזוניאזיד גם סימן כיוון מחקר חדש לגמרי לגבי המנגנון הביולוגי שגורם לדיכאון: קבוצה מסוימת של כימיקלים במוח שמכונים נוירוטרנסמיטורים מונואמינים, או מוליכים עצביים בעברית תקנית. כדי להסביר את המנגנון הזה, בואו נתאר ראשית כל את האופן שבו מתקשרים תאי העצב במוח, הנוירונים, זה עם זה. נוירון טיפוסי נראה כמו תמנון בעל אלף זרועות. יש לו גוף מרכזי שבו נמצא גרעין התא ומערכות בסיסיות נוספות, ומתוך הגוף המרכזי הזה יוצאות המון שלוחות דקות וארוכות שהן קווי התקשורת של התא אל הנוירונים האחרים שבסביבתו. אחד מקווי התקשורת האלה הוא האקסון, שהוא קו התקשורת שדרכו עובר המידע שיוצא מן התא - מידע שמיוצג על ידי פולסים חשמליים שנשלחים מגוף התא ונעים לאורך האקסון, כמו מכונית שנוסעת בתוך מנהרה. אבל המנהרה מסתברת חסומה. כשאקסון מגיע קרוב לנוירון אחר, הוא לא נוגע בו ישירות, אלא ישנו רווח זעיר בין כמה עשרות ננומטרים המכונה סינפסה, שמפריד ביניהם ולא מאפשר לפולס החשמלי לעבור מהנוירון השולח אל הנוירון המקבל. כמו רווח בין שני רציפים מקבילים בתחנת רכבת. אבל אם אותות חשמליים לא יכולים פיזית לעבור בין הנוירונים, כיצד בכל זאת מעבירים הנוירונים מסרים ביניהם? כאן נכנסים לתמונה הנוירוטרנסמיטרים המונואמינים. כשהפולס החשמלי מגיע אל קצה האקסון, קצה המנהרה, הוא גורם לאקסון להפריש אל הרווח שבין הנוירונים מולקולות מסוימות. אלו הם הנוירוטרנסמיטורים. המולקולות האלה מתפשטות בתוך הרווח של הסינפסה, כמו טיפת צבע שמתפשטת בתוך כוס מים, עד שהן מגיעות אל הגדה השנייה של הסינפסה. שם, בנוירון המקבל, הן מוצאות קולטנים שמתאימים להן כמו מנעול שנכנס לתוך מפתח. ברגע שנוירוטרנסמיטר נצמד לקולטן שמתאים לו, הוא גורם לתגובת שרשרת שבסופו של דבר מביאה להיווצרותו של פולס חשמלי חדש בתוך הנוירון המקבל. אבל כאן אנחנו ניצבים בפני בעיה. אם הרווח שבין הנוירונים מלא בנוירוטרנסמיטורים, המולקולות האלה יפגשו שוב ושוב בקולטנים שבצידה השני של הסינפסה, כמו מישהו שלוחץ על מקש במקלדת ולא משחרר אותו. במקום שייווצר פולס חשמלי בודד בנוירון המקבל, הכפתור הלחוץ הזה יגרום לעוד פולס ועוד פולס ועוד אחד ועוד אחד. מה עושים? איך גורמים לנוירוטרנסמיטרים שבסינפסה להפסיק לעורר את הנוירון המקבל? הפתרון טמון במספר מנגנונים שדואגים לסלק את הנוירוטרנסמיטורים מהסינפסה ברגע שעשו את פעולתם. אחד המנגנונים האלה, שרלוונטי לענייננו, הוא אנזים בשם מונואמין אוקסידאז שתפקידו לפרק את הנוירוטרנסמיטורים העודפים ו'לנקות' (במרכאות) את הסינפסה שבין הנוירונים, כך שהיא תהיה מוכנה לקבל פרץ חדש של נוירוטרנסמיטורים ברגע שיגיע פולס חשמלי נוסף. אם תרצו, המונואמין אוקסידאז הוא זה שדואג לסלק את האצבע שלוחצת על מקש המקלדת כדי שאפשר יהיה ללחוץ עליו שוב בפעם הבאה. האיזוניאזיד מסתבר פועל על המונואמין אוקסידאז הזה. הוא מעכב את פעולתו ומונע ממנו לפרק את הנוירוטרנסמיטורים שבסינפסה. זה גם המקור לשם הכללי של הסוג הזה של תרופות: MAOI, קיצור של Monoamine Oxidase Inhibitor. התובנה הזו גרמה לחוקרים להזדקף בכיסאותיהם. אם כשאנחנו משבשים את פעולתו של האנזים שמפרק את הנוירוטרנסמיטורים ואז רואים שיפור ברור בדיכאון, זה אומר שיש קשר בין נוירוטרנסמיטורים לדיכאון. ומכאן צמחה בפעם הראשונה בהיסטוריה השערה מדעית אמיתית לגבי מקורה של מחלת הדיכאון: השערת המונואמין. תחשבו על זה רגע, זה מאוד פשוט. האיזוניאזיד מפריע לאנזימים לסלק את הנוירוטרנסמיטורים והם הולכים ומצטברים בתוך הסינפסה כמו פח אשפה שאף אחד לא מרוקן אותו. הסינפסה מתמלאת בעוד ועוד נוירוטרנסמיטורים עד שלפתע בום - אין דיכאון. זה אומר שאולי הבעיה שהובילה לדיכאון הייתה שלא היו מספיק נוירוטרנסמיטורים בתוך הסינפסה. וההשערה פורצת הדרך הזו קיבלה משנה תוקף בעקבות שלוש תגליות נוספות בערך באותו הזמן. הראשונה הייתה מחקר של רופא שוויצרי בשם רונלד קון, שהעניק למטופליו חולי הדיכאון תרופה ניסיונית נוספת בשם אימיפרמין. האימיפרמין פועל גם כן על הנוירוטרנסמיטורים שבמוח, אבל מנגנון הפעולה שלו שונה לגמרי. לא ניכנס כרגע לפרטים הטכניים, אבל בשורה התחתונה גם האימיפרמין גורם לעלייה בריכוז הנוירוטרנסמיטורים בתוך הסינפסה בדיוק כמו האיזוניאזיד, וההשפעה שלו על חולי הדיכאון הייתה גם כן דרמטית באותה המידה. ציטוט: 'החולים נראים יותר שמחים. קולותיהם, עד כה חלשים ונדכאים, נשמעים כעת רמים יותר. הם תקשורתיים יותר והאנחות והבכי נעלמו. הדיכאון שבא לידי ביטוי בעצבות, עצבנות וחוסר סיפוק פינה את מקומו לחברותיות ושמחה. הם יוזמים קשרים חברתיים עם אנשים אחרים, מתחילים בשיחות, משתתפים בחיי היומיום של הקליניקה, כותבים מכתבים ומגלים עניין מחודש בחיי המשפחה שלהם. כמה וכמה פעמים העידו בפני הרופא בני משפחה נפעמים שהם לא ראו את יקיריהם במצב רוח טוב כל כך מזה שנים רבות. אחד החולים שטופל באמצעות פסיכותרפיה במשך שנים ארוכות והראה רק שיפור מזערי, הפגין לפתע שיפור דרמטי במצב הרוח בתוך שבוע אחד בלבד'. סוף ציטוט. התגלית השנייה הייתה תרופה נוספת בשם רסרפין שנועדה לטיפול ביתר לחץ דם. אחת מתופעות הלוואי שלה גם אצל בעלי חיים הייתה דיכאון אצל המטופל. חקירה מעמיקה הראתה שהתרופה גורמת לירידה בריכוז הנוירוטרנסמיטור. עוד הוכחה פוטנציאלית להשערת המונואמין. ולבסוף, ניתוח של לאחר המוות בחולי דיכאון שהתאבדו גילה שאכן היה במוחם ריכוז נמוך במיוחד של נוירוטרנסמיטר בשם סרוטונין. ההצטברות הברורה של עדויות לטובת השערת המונואמין הובילה לפרץ של מחקרים נוספים אודות הנוירוטרנסמיטורים השונים, תפקידיהם והקשר שלהם למחלת הדיכאון. היה ברור שהתרופות הקיימות, גם האיזוניאזיד וגם האימיפרמין, לא מספיק טובות בגלל תופעות הלוואי החריפות שלהן. שתי התרופות האלו משפיעות באופן גורף וללא אבחנה על המון נוירוטרנסמיטורים שונים במוח, כמו חתול שהולך על מקלדת ולוחץ על כל מיני מקשים אקראיים. היה צורך בתרופות חדשות ומדויקות יותר שיפעלו על נוירוטרנסמיטורים ספציפיים. אבל בהתחלה חברות התרופות לא ממש רצו להתעסק בזה. התפיסה המקובלת הייתה שאין כל כך הרבה חולי דיכאון בעולם ולכן לא משתלם להשקיע כסף בפיתוח של תרופות נגד המחלה. היום אנחנו יודעים לומר מאין הגיעה התפיסה כל כך שגויה הזו: הבושה והסטיגמה החברתית של המחלה שגרמה לחולים להסתתר ולא לבקש עזרה. אבל הפסיכיאטרים החלו להפעיל יותר ויותר לחץ על חברות התרופות. עבורם, התרופות נוגדות הדיכאון היו ברכה משמיים מכיוון שעד אותו הזמן לא היו להם שום כלים אמיתיים להתמודד עם דיכאון. תחשבו על הפסיכיאטר הממוצע בשנות ה-50 שפוגש חולה דיכאון בקליניקה שלו. הוא יכול לנסות איתו פסיכותרפיה אבל הוא יודע שזה כנראה לא יעזור. הוא יכול לתת לו סמים אבל זה גם לא יעזור וגם מסוכן לחולה. מה עוד הוא יכול לעשות חוץ מלשלוח את החולה המסכן לבית משוגעים? ובחדר ליד יושב רופא משפחה שמקבל חולים בכל מיני מחלות שפעם נחשבו למסוכנות מאוד, כמו דלקת ריאות למשל, נותן להם כדור אנטיביוטיקה קטן והופ - הבעיה נפתרה. הפסיכיאטרים רצו מאוד תרופות נוגדות דיכאון והמחקרים שלהם בשנות ה-60 וה-70, שהיו מבוססים על כלי אבחון מודרניים וטכניקות סטטיסטיות מתקדמות, שיכנעו בסופו של דבר את חברות התרופות שלמעשה יש הרבה יותר חולי דיכאון מכפי שאיש העז אפילו לשער. ובכך נסללה הדרך לפיתוחן של תרופות חדשות נגד דיכאון. הדור השני של תרופות נוגדות דיכאון, המכונות SSRI, הופיעו בתחילת שנות ה-80 והן היו מדויקות ומכוונות יותר מתרופות הדור הראשון. זימלדיין, התרופה הראשונה שיצאה לשוק, ירדה מהמדפים אחרי 16 שבועות בלבד בעקבות תופעות לוואי חמורות שנתגלו אצל חלק מהמשתמשים. אבל התרופה הבאה הייתה סיפור אחר לגמרי. 'אלי לילי', חברת התרופות שפיתחה אותה, ערכה בדיקות מקיפות במשך כמעט עשור שלם, וכשעלתה פרוזאק על המדפים ב-1987, היא הפכה כמעט מיד ללהיט היסטרי, עם למעלה מחצי מיליון מרשמים בכל חודש. 'אלי לילי' העריכה שהתרופה תכניס לה כ-175 מיליון דולר בתוך שלוש שנים, אבל בפועל החברה הרוויחה פי שניים מזה בתוך שנתיים בלבד. חלק מהצלחתה של הפרוזאק נרשמת גם לזכות האפקטיביות שלה בהפרעות נפשיות אחרות כדוגמת חרדה, וזאת למרות שמנגנון הפעולה שלה השפיע על נוירוטרנסמיטר אחד בלבד, סרוטונין. בעקבות ההצלחה האדירה של הפרוזאק הופיעו חיש מהר תרופות חדשות נוספות כגון זולופט ב-1991 ופקסיל ב-1992. ההצלחה הזו גרמה כפי שקורה בדרך כלל לגל ריאקציונרי של התנגדות לתרופות פסיכיאטריות מצד רופאים ופרשנים שטענו, ובמידה מסוימת של צדק, שהפסיכיאטרים מחלקים את התרופות האלה בקלות רבה מדי גם במקרים שבהם אין בהן צורך. היו דיווחים בתקשורת על אנשים שקיבלו מרשמים לפרוזאק ודומותיה בשביל פחד מדיבור לפני קהל, תסמונת קדם וסתית והיו אפילו וטרינרים שנתנו אותה לכלבים. הוויכוח בשאלה האם ראוי להשתמש בתרופה נוגדת דיכאון גם כשהמטופל אינו לוקה במחלה פסיכיאטרית אלא רק (במרכאות) נמצא במצב נפשי לא טוב, למשל בגלל קשיים בזוגיות או בעבודה, זה וויכוח שממשיך גם בימינו לאור העובדה שתרופות נוגדות דיכאון הן התרופות הפסיכיאטריות הנפוצות ביותר בימינו ומבין התרופות הנפוצות ביותר בכלל. אבל ברשותכם, לא ניכנס לעובי הקורה של הוויכוח הזה במסגרת הפרק הנוכחי. בכל אופן, אין כמעט וויכוח על כך שהתרופות הללו חוללו מהפכה בטיפול במחלת הדיכאון והביאו מזור למיליוני חולים בעשורים האחרונים. אבל באופן פרדוקסלי, למרות ההצלחה הזו, ככל שחלף הזמן כך הלך והתערער ביטחונם של החוקרים בהשערת המונואמין - ההשערה שלפיה הגורם לדיכאון טמון בריכוז נמוך מדי של נוירוטרנסמיטורים בתוך הסינפסות. הסימן הראשון שמשהו לא בסדר בהשערה הזו היה העובדה הפשוטה שתרופות נוגדות דיכאון לא מצליחות לעזור לכל החולים. כפי שראינו במקרה של טלי בת ה-12, שהטיפול התרופתי שקיבלה לא שיפר את מצבה לאורך זמן. הסטטיסטיקות מראות שרק כ-50% מהמטופלים חווים שיפור בעקבות טיפול בתרופות נוגדות דיכאון, וגם התרופות המודרניות ביותר, תרופות דור שלישי כפי שהן מכונות, לא מצליחות לשפר את הסטטיסטיקה המטרידה הזו. הבעיה השנייה עם ההשערה הזו היא שגם במקרים שבהם התרופות כן מצליחות לעזור, חולף המון זמן יחסית, ימים עד שבועות, מהרגע שהמטופל נוטל את התרופה ועד שהיא מתחילה להשפיע. זה מוזר מכיוון שההשפעה של התרופה על המוח היא די מיידית. זאת אומרת בתוך זמן לא רב לאחר נטילת הכדור כבר אפשר לראות את העלייה בריכוז הנוירוטרנסמיטורים במוח. אבל אם יש יותר נוירוטרנסמיטורים מיד לאחר נטילת התרופה, מדוע לוקח לה כל כך הרבה זמן להשפיע על הדיכאון? בשנים האחרונות הצטברו מחקרים רבים שמצביעים על כך שלמרות שיש קשר מובהק בין ריכוזם של הנוירוטרנסמיטורים במוח ובין הדיכאון, כנראה שהקשר הזה הוא לא חד וחלק וישנם גורמים נוספים או מנגנונים נוספים שמעורבים בהיווצרות של הדיכאון. מקובל לומר שדיכאון נובע מחוסר איזון במוח, דהיינו חוסר איזון בנוירוטרנסמיטורים. אבל זה כנראה לא נכון, או לכל הפחות לא הסבר מושלם לתופעה. יש עדויות ברורות גם לקשר שבין הגנטיקה של אדם לסיכוי להתפרצות דיכאון אצלו, לקשר אל אירועים טראומטיים בילדות, אולי קשר להפרעות בשעון הביולוגי או לאוכלוסיית החיידקים שמתגוררת אצלנו במעי או אולי לסטרס כרוני. אבל בשורה התחתונה, אחרי למעלה מ-70 שנות מחקר ומי יודע כמה מיליארדי דולרים שהושקעו בעניין, אנחנו עדיין לא יודעים מה גורם לדיכאון. התרופות שיש בידינו הן כמו פטיש במובן של הפתגם הידוע - כשיש לך פטיש ביד כל בעיה נראית כמו מסמר. הפסיכיאטרים נותנים את התרופות למטופלים שלהם פשוט מכיוון שזה הכלי הכמעט יחידי שיש להם כדי להתמודד עם הדיכאון במסגרת ביתית ואין להם מושג אמיתי אם התרופות האלה יעזרו לחולה ובאיזו מידה. ד"ר אילן טל 35:08 קוראים לי אילן טל, אני פסיכיאטר ומומחה פסיכיאטר של המבוגר ומנהל את מרכז טל. יש קליניקה לתמיכה רגשית ונפשית. רן לוי 35:18 כמי שפוגש המון חולי דיכאון במסגרת עבודתו, ד"ר אילן טל מציין עוד שתי סיבות אפשריות לפופולריות האדירה של תרופות נוגדות דיכאון, למרות העובדה שאנחנו יודעים שהן אינן נוגעות בשורש הבעיה שמובילה לדיכאון. ריאיין את ד"ר טל נתן פוזניאק, איש התחקירים שלנו. ד"ר אילן טל 35:40 מצד אחד יש התפרקות של קהילות. זאת אומרת פעם היינו גרים בכפר וכל ה... והיום בעיר והקהילה יותר התפרקה. ובמקביל אנחנו יותר מודעים לבעיות בריאות הנפש ויש פחות סטיגמה עליהם ויותר נטייה מצד האוכלוסייה להשתמש בשירותים של בריאות הנפש גם כי הם נדרשים לתפקד, גם כי הם מרגישים יותר מצוקה, גם כי הסטיגמה ירדה. ואז נוצר פער בעצם בין כמות המטפלים הזמינים באופן ציבורי או באופן פרטי שיכולים לקחת טיפולים לבין כמות האנשים שזקוקים לאיזשהו... לאיזושהי עזרה. זה הולך ומחמיר כל הזמן. דיכאון, הלייף טיים פריוולנס של הסיכוי של דיכאון באוכלוסייה הוא בערך 20%. זאת אומרת אחד מכל חמישה אנשים ילקה בדיכאון במהלך חייו. אתה מבין שאין מספיק פסיכיאטרים כדי לטפל בזה, אין מספיק גם פסיכולוגים כדי לטפל בזה. ומכאן שגם מי שמגיע לטיפול הרבה פעמים מגיע בעצם לרופא משפחה שלו. בוא נחשוב על תל אביב כדוגמה מול אילת. אילת יש מעט פסיכיאטרים. אז ברוב המקרים המטופל יגיע לרופא משפחה אני-וואי. בתל אביב הוא עוד יכול לבחור. בוא נלך לאיסלנד, בוא נלך ל... ככל שהמקום הוא יותר פריפריאלי, זה ברור שרמת התחלואה לא משתנה וכמות אנשי בריאות הנפש נמוכה. ולכן בעצם עם הזמן הפתרון הפרמקולוגי, שהוא פתרון זמין יחסית, לא דורש מומחיות, בטוח יחסית, הפך להיות הרבה יותר שכיח. יחד עם זאת מופיע בתוך האוכלוסייה גם רצון לפעמים לא להיכנס לעומק. זאת אומרת 'יש לי עכשיו דיכאון, לא מעניין אותי למה זה הופיע, אני לא רוצה תרופה ואני אצא מזה'. יש אנשים שמגיעים ואני אומר להם 'בוא, חבל, זה פעם ראשונה, זה לא דיכאון קשה, תלמד את עצמך משהו, דברים אחרים, זה גם יעזור לך למנוע אותו בעתיד', 'לא רוצים, לא מעוניינים, תן לי תרופה ודי'. ואנחנו הולכים מאוד קדימה עוד בשנים האחרונות, בעצם כבר יש איזושהי נטייה לקחת טיפול תרופתי כמעט בכל מצב, גם במצבים יותר קלים, כמעט לכל דבר, רק שאני לא ארגיש אפילו קצת רע. 'אני קצת בלחץ, אני קצת זה, ככה צצה לי מחשבה לא טובה, יאללה', ואין לי חשק בעצם, אני רוצה לחזור מהר מהר למעגל התפקוד, אין לי חשק להתעמק יותר כדי לראות, ואין לי גם חשק להשתנות. אני רק רוצה שפרמקולוגית, שכימית יטפלו בזה. יש לזה טוב ויש לזה דברים טובים ויש דברים רעים. מצד אחד זה מחזיר אנשים הרבה יותר מהר, אבל הרבה פעמים הם מגיעים אחר כך עם בעיה יותר קשה כי התהליך המשיך. המשיכו לחשוב פסימית, המשיכו לחשוב חרדתית, רק תיקנו את זה פרמקולוגית וזה לא מסייע. אבל בסופו של דבר האופן שבו אנחנו מנהלים את החיים מנצח הכל. גם את התרופות. רן לוי 38:42 אירית גילתה את העובדה שהתרופות לא משפיעות על טלי בדרך הכי נוראית שאפשר. רן לוי 38:50 את זוכרת את הרגע שגיליתם על המחשבות האובדניות האלה? על הפגיעות האלה? אירית ברקן 38:57 האמת את הגילוי הראשון גילינו דרך אחותה. היא שיתפה בפעם הראשונה את אחותה בדבר הזה. אחות גדולה יותר. והאחות הגדולה באה ואמרה לנו 'היא אמרה שהיא לא רוצה יותר לחיות'. זה היה... אתה לא מבין את זה, אבל זה מאוד קשה להורה להבין ולדעת שהילד שלו מגיע לנקודה שאומר שהוא לא רוצה יותר לחיות. אתה שואל את עצמך 'רגע, מה עשיתי לא נכון? איפה אני לא בסדר? איפה אני לא שם בשבילו כשהוא לא רוצה יותר לחיות?' רן לוי 39:30 נבהלת? אירית ברקן 39:31 אני מתארת לעצמי שכן. אני זוכרת את המבטים שלכם אחרי שעשיתי דבר כזה. זה חיברים של ככה. 'מה? למה?' וזה מבטים מצמררים. מבטים של אכזבה. רן לוי 39:48 למה סיפרת לאחותך הגדולה על מה שעובר לך בראש? טלי ברקן 39:51 א' יש לי קשר מיוחד איתה. היא הייתה ממש חברה טובה, והיא גם בהתחלה ישנה איתי וניגבה לי את הדמעות בלילה. פשוט לילות של בכי לא נשלט. אני ממש זוכרת את היום הזה, את היום שזה קרה. כל הסיטואציה מהבוקר שלה שהייתי צריכה ללכת לבית ספר ולא רציתי. התחבאתי בארון. הוציאו אותי מהארון. ניסינו להתלבש, פשוט ברחתי מהחלון. והייתה לנו גינה מול הבית, פשוט הלכתי לגינה ואחותי באה אחריי והיא שואלת אותי 'טלי, מה קרה? למה את לא רוצה ללכת לבית ספר?' ופתאום בום של בכי ו... אני חושבת שפשוט אמרתי כל מה שעלה לי לראש והיא הייתה בשוק. כנראה שגם אמרתי מילים כאלה, אני לא זוכרת. אני רק זוכרת שאחר כך הלכנו לארוחת בוקר והוקל לי נורא. הרגשתי... הרגשתי יותר טוב. רן לוי 40:51 המוצא האפשרי היחיד שעמד בפני אירית ובעלה היה לאשפז את טלי בבית חולים פסיכיאטרי. אירית ברקן 40:59 קודם כל הלכנו לפסיכיאטר מאוד בכיר, פרופסור זלצמן. הלכנו שהוא יראה אותה וייתן לנו עוד סקנד אופיניון כזה. אמרנו לפני שאנחנו מגיעים להצעה של אשפוז שזה קיצוני יותר. ואני חושבת שהיא הייתה אצלו 10 דקות והוא קרא לנו ואמר 'אתם רוצים להצטרף אליי לעמותה של הורים שכולים?' זה מה שהיה לו להגיד, ככה במילים האלה. לא פשוט להורים לשמוע את זה. הסתכלנו אחד על השני ואמרנו לו 'לא הבנו מה הוא רוצה'. ואז הוא הסביר ואמר 'זה בכלל לא שאלה, צריך לאשפז אותה כדי לשמור עליה בחיים'. רן לוי 41:42 אני חושב שכולנו יכולים להזדהות עם הרתיעה של אירית ובעלה מלהשליך את בתם לבית החולים הפסיכיאטרי. אני לא יכול לספור בכמה סרטי אימה או משחקי מחשב שמתרחשים בבתי חולים שכאלו צפיתי ושיחקתי. התמונות שעולות לנו בראש כשאנחנו שומעים את המילים 'בית חולים פסיכיאטרי' הן של מסדרונות מלוכלכים, מיטות חלודות ואנשי צוות סדיסטים. וזה פשוט לא נכון. מקורן של התפיסות האלו הוא במאות ה-18 וה-19. אומנם כבר אז הלכה והשתרשה התפיסה שלפיה הדיכאון היא לא חולשת אופי אלא מחלה לכל דבר ועניין, אבל מכיוון שלאף אחד לא היה מושג איך לטפל בדיכאון, הפתרון הכמעט יחידי היה לאשפז את החולים בכפייה בבתי משוגעים. התנאים בבתי המשוגעים האלו היו בחלק לא מבוטל מהמקרים די ירודים, כולל למשל סכנה מוחשית מאוד של המאושפזים להידבק בשחפת או מגפות אחרות. אבל כאמור, לא היו פתרונות אחרים. בתי חולים פסיכיאטריים מודרניים, כפי שגילו הוריה של טלי, שונים מבתי המשוגעים ההיסטוריים האלה ב-180 מעלות. אירית ברקן 43:05 והיינו כבר בסיור יום קודם ב'גהה', אנחנו נראה. דובר בעצם על אשפוז יום ולא אשפוז סגור. אשפוז יום זה יוצאים בבוקר מהבית לבית ספר, זה בעצם מסגרת כזאת עוטפת של גם לימודים וגם מעטפת תומכת מקצועית של פסיכיאטריה ופסיכולוגים וטיפול בחיות, המון טיפולים, המון סוגים של טיפולים, ובמוזיקה ובאמנויות ובכל המעטפת הטיפולית, וחוזרים אחר הצהריים הביתה. אנחנו מאוד רצינו שתהיה בבית. אנחנו חושבים שבסוף הבית הוא הגב והילדים בסופו של דבר זה המקום שהם חוזרים אליו. רן לוי 43:45 ואז את הולכת לאשפוז יום. טלי ברקן 43:47 כן, בעצם לאשפוז יום. ובאשפוז יום אני זוכרת שחתמתי על כל מיני דברים, שאני לא פוגעת בעצמי, שאני מגיעה כל יום. פתאום להכיר סביבה חדשה וכל מיני ילדים גם בגילאים שונים. זה לא שכבת גיל אחת, זה טווח כזה של גילאים והמון דלתות וחדרים. קצת אווירת בית חולים אפשר להגיד. כן, מתחילים איזשהו טיפול שהמטרות שלו הן פתאום... אם המטרה היא הגדולה היא להישאר בחיים, פתאום המטרה היא לעבור כל יום ביומו. רן לוי 44:19 אבל אפילו אשפוז היום לא הצליח לחלץ את טלי מהבור העמוק שבו היא הייתה לחודה. אירית ברקן 44:27 שבועיים אחרי אשפוז יום היא עברה לאשפוז סגור. זאת אומרת הגיעה לקרקעית קרקעית ושם הם החליטו שאין ברירה והיא חייבת להגיע לאשפוז סגור והיא נכנסה למחלקה הסגורה ב'גהה' שלא מגיעים הביתה, לא חוזרים בצהריים. טלי ברקן 44:47 היה לי תכנון מאוד ברור של שאני לא רוצה לחיות. הגעתי לנקודת שפל בחיים באמת שילדה בגיל 13 כותבת מכתב התאבדות... זה לא... זה לא דבר שקל לעשות. וכאילו אני חושבת שזאת הייתה סוג של כבר צעקה של 'די'. די, כלום לא עוזר לי, אני לא משתפרת, אני לא מצליחה, אני כבר אין לי כוח להגיע כל יום, אני... די. אני לא מסוגלת. באמת זה כבר... צריך להבין שיש המון המון ייאוש בתוך התהליך הזה. אם אנחנו מדברים על נובמבר כשאני כבר מאי במגמת הידרדרות, אין, אין אור. אף אחד לא יודע מה לעשות עם מה שקורה פה. זה מאוד מתסכל, זה מאוד מתיש, והכל נצבע בשחור. הכל 'אין לי איך לצאת מזה. זהו. אני הרסתי לכולם, הרסתי לעצמי. עדיף לי כבר לא להיות. עדיף שלכולם שאני לא אהיה' בעצם. רן לוי 45:52 מזה כמה וכמה עשורים ישנה עלייה ברורה ועקבית במספר חולי הדיכאון בכמעט כל העולם המערבי, כולל גם בישראל. ד"ר אילן טל. ד"ר אילן טל 46:05 ככל שהשנים חולפות האוכלוסייה הופכת להיות יותר ויותר 'משתמשת'. משתמשת באלכוהול, בסמים, משני תודעה כאלה ואחרים, באוכל, בקניות, בהימורים. כאילו האוכלוסייה כל הזמן עוסקת את עצמה יותר עם שימוש. ולכן הרבה פעמים אנחנו רואים בשנים האחרונות דיכאונות עם שימוש. למשל גראס זו דוגמה מצוינת שגם אנשים שלוקחים אותו מדי יום, זנים מסוימים - זה לא כל הזנים, אבל בזנים מסוימים שבהם ה-THC יותר גבוה - מי שלוקח את זה כל יום לתקופה ארוכה הרבה פעמים מרגיש את ה'דאוניות' של הגראס. זאת אומרת שהוא בעצם קצת מוריד מוטיבציה, קצת הופך אותך מאונן, מוריד קצת חשק. ואלה תסמינים דיכאוניים חלקיים שלא תמיד מגיבים לתרופות שלנו, שכן אנחנו נזקקים לאיזשהו הפסקת שימוש. זאת אומרת השימושים בכלל מסבכים את היכולת שלנו הרבה פעמים לתת מענה יותר מדויק לדיכאון. רן לוי 47:20 מעבר להמלצתו הנחרצת לקחת שליטה אקטיבית על חיינו ולהימנע מהרגלים או דפוסי מחשבה שעלולים לדרדר אותנו אל הדיכאון, אילן הוא גם איש בשורות לגבי טיפולים אפשריים נוספים לדיכאון מעבר לתרופות. ד"ר אילן טל 47:37 במקביל לזה גם בעצם קמה תנועת הטיפול הקוגניטיבי התנהגותי, וזה אומר טיפול מוגבל בזמן, ספציפי לדיכאון וחרדה, יעיל במקרים של דיכאון בינוני וקל כמו תרופות. והיום אנחנו יודעים שהשילוב של שניהם הוא היעיל ביותר. מאז גם הטיפול הזה התפתח לטיפולים נוספים שמבוססים על עקרונות קוגניטיביים, גם הדור השלישי, השני והשלישי של טיפולים קוגניטיביים התנהגותיים, וגם מיינדפולנס, שזה בעצם סוג של טיפול שמאמץ את המדיטציה. זאת אומרת לחשוב על מה שקורה עכשיו, לא על מה שקרה בעבר ולא על מה שקרה בעתיד, בלי ביקורת ובלי שיפוט. וברור שהטיפולים האלה וגם במיינדפולנס יש עבודות ספציפיות אבל גם בטיפולים קוגניטיביים התנהגותיים לא רק מסייעים, אלא מיינדפולנס אפילו הוכח שיכול למנוע דיכאון ולמנוע אירועים נוספים. זאת אומרת יש היום התפתחות מהותית בתוך הטיפולים הפסיכולוגיים, כאלה שמשלבים גם קוגניציה (מחשבה), גם התנהגות וגם רגש. רן לוי 48:48 וישנו עוד טיפול נגד דיכאון שניתן בדרך כלל לחולים קשים, כאלו שהתרופות לא מצליחות להשפיע עליהם. זהו טיפול בניזעי חשמל, או בשם שבו הוא מוכר יותר כנראה - מכות חשמל. עוד במאה ה-16 דיווחו רופאים וחוקרים כי פירכוסים, אותן עוויתות בלתי נשלטות של הגוף, גורמים להקלה מסוימת בתסמינים פסיכיאטריים שונים. מה הקשר בין פירכוסים ומחלות נפשיות? אף אחד לא ידע אז, ותנו לי לעשות לכם ספוילר - אף אחד לא יודע להסביר את זה גם בימינו. אבל עם הצלחה אי אפשר להתווכח, ולאורך השנים ניסו החוקרים מגוון שיטות להשרות פירכוסים על חולי דיכאון כדי לסייע להם, בדרך כלל באמצעות תרופות או סמים כאלה ואחרים. הטיפולים האלה אף פעם לא זכו לפופולריות גבוהה ואפשר להבין מדוע: הסמים והתרופות ששימשו כדי להשרות פירכוסים היו מסוכנים במינונים גבוהים ותופעות הלוואי שלהם לא היו נעימות בלשון המעטה. אבל בשנות ה-30 של המאה הקודמת החלו שני חוקרים איטלקיים, הוגו סרלטי ולוסיו ביני, לבחון את האפשרות להחליף את התרופות המסוכנות בהזרקה (במרכאות) של פולסים קצרים של זרם חשמלי ישירות לתוך המוח, פולסים שיכולים גם הם להשרות פירכוסים. ב-1938 הם ערכו את הניסוי הקליני הראשון שלהם על חולה סכיזופרניה בן 39 שנמצא משוטט, מבולבל ואבוד בתחנת הרכבת של רומא. אחרי סדרה של עשרה טיפולים, המטופל שלהם הפגין שיפור משמעותי ושב למשפחתו ולעבודתו. למרות ההצלחה המוכחת של הטיפול בניזעי חשמל, היו לו גם חסרונות לא מבוטלים. למשל התכווצויות השרירים תחת השפעת הזרם החשמלי היו כל כך חזקות עד שהן גרמו לשברים בעצמותיהם של חלק מהחולים. חיסרון נוסף היה מחיקה של הזיכרון לטווח קצר, אם כי היו רופאים שניצלו את תופעת הלוואי הזו לתועלתם. אם חולה היה מתנגד לטיפול בניזעי חשמל, הם היו אומרים לו שהוא עומד לעבור בדיקת EEG, בדיקה בלתי מזיקה שבה מודדים את גלי המוח של המטופל באמצעות אלקטרודות. אחרי שהמטופל קיבל את ניזעי החשמל, הוא בלאו הכי לא היה זוכר כלום. לא ממש אתי, אבל זה עבד. משנות ה-40 עבר הטיפול בניזעי חשמל, שמכונה גם ECT באגף המקצועי, קיצור של Electroconvulsive therapy, שדרוג משמעותי, כמו למשל שימוש בתרופות שמרפות את השרירים ומונעות את ההתכווצויות המסוכנות. כפי שמספר ד"ר אילן טל, בימינו מדובר בטיפול בטוח ויעיל במידה יוצאת דופן, למרות כל מאמציה של הוליווד לשכנע אותנו אחרת. ד"ר אילן טל 52:02 ובעצם עד היום הוא הטיפול היעיל ביותר בדיכאון הקיים, וגם למרבה הפלא הבטוח ביותר. עד כדי מצבים שכאשר נשים היו בהיריון פעם, והתרופות היו... אנחנו ידענו שהן מזיקות לעובר, בעצם היינו ממליצים אם היה דיכאון בהיריון על טיפול בחשמל כי הוא לא הזיק לעובר. הוא היה לא פשוט אולי לאם או ליולדת, אבל הוא לא הזיק לעובר. איך הוא נעשה היום קודם כל? הוא נעשה בבתי חולים. אתה מגיע בבוקר, מתארגן לזה, עובר הרדמה קצרה מאוד שבמהלכה אתה כן מקבל חשמל שעושים לך פירכוס קצר מאוד, ודקות אחר כך יש התאוששות ואתה הולך הביתה. זה כאילו טיפול אמבולטורי, אתה עושה את זה במהלך היום יום מרפאתי, לא צריך להתאשפז בשביל זה. אבל הוא כן מפחיד. הוא גם מפחיד מכיוון שעצם המחשבה שייתנו לך חשמל לראש היא מפחידה. גם מכיוון שבסך הכל הסרטים עזרו לנו והספרות עם זה... 'קן הקוקייה' והאחרים, אז עזרו לנו להפוך את זה לדבר הכי נוראי והכי זה כאמצעי ענישה. כמובן שזה לא ככה. רן לוי 53:18 בשנים האחרונות נכנס לשימוש טיפול חדש שעתיד אולי להחליף את הטיפול בניזעי חשמל. תרפיה שמבוססת על פולסים אלקטרומגנטיים בשם TMS, קיצור של Transcranial magnetic stimulation. ד"ר אילן טל 53:34 עם הזמן התפתח טיפול אחר שהוא מאוד שכיח בארצות הברית ונכנס עכשיו גם לישראל, קוראים לו TMS. שהוא טיפול יעיל כנראה כמעט באותה מידה, טיפה פחות יעיל, אבל הרבה פחות מפחיד, עם הרבה פחות תופעות לוואי. יש לו חסרונות אחרים, תכף נדבר עליהם, אבל... והוא נועד לדיכאון עמיד, בעצם אנשים שניסו כמה טיפולים ולא הצליחו. אתה יושב תחת קסדה, קסדה זו מילה לא נכונה, אתה זוכר שעשו היה במספרות היה כזה פן כזה שאתה יושב... (אני מהתקופה שראיתי את זה). זה היה בועגלה מתחת לזה, זה נראה כזה. והמכשיר יוצר שדה מגנטי חלש יחסית באזורי המוח ומה שזה קורה זה מאוד מעורר אזור מסוים לפעילות או מקטין במידה מסוימת את הפעילות. כמובן שזה נעשה באופן מאוד זהיר. זה גם נעשה באופן מאוד זהיר ובעוצמות נמוכות כי הבטיחות היא מאוד חשובה. אז יש מעט תופעות לוואי אבל צריך להגיע לטיפול כזה מדי יום במשך שישה שבועות. רן לוי 54:51 זה אותו סוג טיפול כמו של ניזעי החשמל החזקים נקרא לזה ככה? זה גורם לפירכוסים מתחת ל- ד"ר אילן טל 54:59 לא לא לא לא. הוא טיפול ממוקד... הוא יכול לגרום לפירכוסים בשכיחות מאוד מאוד נמוכה, ולכן העוצמה שלו היא בעוצמה נמוכה. וזהו זה. זה לא לכל הגוף, זה לאזור מאוד מטורגט מסוים במוח בעדינות. אתה לא רדום, אתה יושב ומדבר, אתה עושה את זה ותוך כדי אתה רואה טלוויזיה תוך כדי. זה לא איזה משהו והוא לא מפחיד, הוא הרבה יותר בטוח. הוא גם הרבה יותר מטורגט, כאילו זה טרגטינג של אזורים מסוימים. יש את זה עכשיו בדיכאון, גם ל-OCD עוד מעט יהיה, וגם לדברים אחרים, אזורי אימפולסיביות, אזורי החרדה ועוד אזורים אחרים. אבל הוא עדיין לא נמצא בסל הבריאות, קונים אותו באופן פרטי, הוא יקר, צריך להגיע כל יום למשך שישה שבועות. אבל הוא מדווח בספרות על בין 50 ל-60 אחוז של יעילות, לפעמים אפילו 65 אחוז, יעילות במקרים של דיכאון שנכשל על ארבע תרופות. זאת אומרת בעצם הדיכאון העמיד. כבר תרופה שתיתן יש סיכוי שהיא תעזור אולי 10 אחוז, אולי. אז זה מקרים יותר משמעותיים ממש. כן, זה משמעותי, זה לתת זה בעצם להחליף את ה-ECT בסופו של דבר. רן לוי 56:12 עוד כיוון מחקר מפתיע ומרתק שצץ בשנים האחרונות הוא טיפול באמצעות סמי הזיה. פטריות כגון פסילוסיבין וחומרים כגון MDMA וקטמין, שמחקרים מצביעים על האפקטיביות יוצאת הדופן שלהם ביצירת חיבורים חדשים בין אזורים שונים במוח והגברה של הפלסטיות או הגמישות שלו. סביר להניח שנמשיך לשמוע על התפתחויות מרתקות ומסעירות בתחום חקר הדיכאון גם בשנים הקרובות. רן לוי 56:55 למזלה של טלי, למרות שההידרדרות במצבה הביאה לאשפוזה הכפוי במחלקה הסגורה של בית החולים גהה, היא לא נזקקה בסופו של דבר לטיפולים קיצוניים יותר. החוויה המטלטלת של האשפוז הכפוי הצליחה לנער אותה באופן כלשהו. טלי ברקן 57:14 קודם כל זה מכניס לפרופורציות. לפחות אותי. זה עשה לי כאפה מטלטלת להבין איזו משפחה מדהימה יש לי ואיזה מזל יש לי. רן לוי 57:25 למה? מה שמעת שם? טלי ברקן 11:15 כי ראיתי, לא צריך לשמוע. אני רואה ילדים שלא רוצים לחזור הביתה, וילדים שההורים שלהם מכחישים שהם חיים כי יש להם בעיית נפש. ילדים שאין להם בית יפה באיזה יישוב שנחשב, ואין להם הורים שפה בשבילם ובאים כל יום לבקר ולהביא להם משהו טעים. ושזה ילדים ששם כי אין להם ברירה ואין להם משהו אחר. ואתה המטרה שלי הייתה לחזור הביתה, וזה להבין שיש לי בית לחזור אליו. וגם להבין ש'אוקיי, יכול להיות שזה הפיך המצב'. כאילו יש אני רואה פה ילדים שהם גם יותר טוב והיו כמוני. וגם להבין שיש דברים גרועים יותר אפשר להגיד. או 'אוקיי, אני אני יכולה. אני יכולה לצאת מזה, אני לא שם. זה לא אני, קדימה לצאת מזה, להתקדם לעבור חזרה הביתה'. אירית ברקן 58:22 ואז הם אמרו 'היא צריכה להוכיח את עצמה ולהבטיח שהיא מפה צומחת'. וזה היה יום חמישי והיא מיום שישי אמרה 'אני מבטיחה, אני מבטיחה'. ובאמת ביום שלישי בבוקר הם החזירו אותה למחלקה. זאת אומרת היא עשתה בחמישה ימים כנראה מה שלא היה קורה במחלקה הפתוחה בחודשיים. רן לוי 58:44 קצת מפתיע לגלות איזו השפעה יש לנחישותו של המטופל עצמו להתגבר על הדיכאון שלו על סיכוייו להבריא מהמחלה. אחרי הכל כשאנחנו חולים בשפעת או בדלקת גרון למשל, לרצון שלנו להבריא יש מעט מאוד השפעה על מהלך המחלה בדרך כלל. אבל העובדה שלנחישות והרצון להבריא יש השפעה ברורה על ההתמודדות עם הדיכאון מדגימה לנו עד כמה אנחנו עדיין רחוקים מלהבין את המחלה הזו במלואה, ומלמדת אותנו שיעור מרתק אודות יכולתו של המוח האנושי לשנות את עצמו מילולית בכוח המחשבה בלבד. ד"ר אילן טל 59:27 קודם כל עדיין שבן אדם סובל מדיכאון לא אשמתו שהדיכאון נגרם, אבל בהכרח אחריותו לנהל את המצב. זאת אומרת אחריותו כן להחליט אם הוא רוצה טיפול או לא רוצה טיפול. אחריותו להתמודד עם בן משפחה שאומר לו 'אתה לא רוצה ואני לא מוכן'. כאילו והרבה פעמים בני משפחה תופסים את האחריות הזאת בשביל המטופל. מביאים אותו בכוח. גם כשמביאים מטופל בכוח בסופו של דבר המטופל צריך להחליט שהוא רוצה טיפול. כי אחרת הוא יגיד 'כן כן' שוב ולא ייקח אחר כך. זה אחד. שתיים כשבן אדם סובל מדיכאון הרבה אומרים לו 'כן תעשה תצא' וזה לא יוצא טוב כי הרבה פעמים הם מרגישים שאין להם כוח. ואז אומרים לו 'מה רק תצא לזה ואתה תרגיש הרבה יותר טוב' והוא יוצא והוא לא מרגיש יותר טוב. אז או שהוא לא מצליח לצאת. אז הדברים האלה מעוררים אשמה. 'איזה טמבל אני, איך לא יצאתי, אם הייתי יוצא הייתי מרגיש טוב. איזה טמבל אני, יצאתי ולא הרגשתי טוב, הרגשתי עוד יותר גרוע'. וזה באמת עוד יותר גרוע נכון. לכן צריך לשים לב שסובלים מדיכאון לתת להם משימות שהן משהו שהם יכולים פלוס אתגר קטנטן. כי רק זה דוחף אותם קדימה כי הם צריכים להתאמץ אבל להתאמץ קצת. כי אם יתאמצו הרבה מדי לא יהיה להם כוח לפעם הבאה או יכשלו. ואז בכלל אנחנו במקום לא טוב. זאת אומרת ההליכה האיטית בהתאמצות איטית היא חשובה ובני משפחה צריכים לשים לזה לב. בכלל אנחנו מאוד אוהבים, אני מאוד אוהב להביא בני משפחה במקביל ולהדריך אותם מה לעשות, מה קורה כשהוא אומר ככה, מה קורה כשהוא אומר ככה, מה קורה כשהוא אומר ככה. הרבה פעמים זה להגיד לו 'אתה לא רוצה לצאת? היום אני לא אכריח אותך, מחר אני כן אכריח אותך, אז זו אחריות שלך אם אתה תרגיש רע. אתה בחרת מה שתקבל, תקבל מה שיהיה... זה עניין שלך. גם כשאתה בדיכאון אתה בוחר. זכותך'. זה עומס, עוד עומס, יאללה. זה הרבה פעמים מביא אותו 'אוקיי אוקיי אם זה באחריות שלי, בוא נראה כבר', ואז להזכיר לו בעצם 'זה האחריות שלך בוא נזכור מה רצית באחריות הזאת, הרי רצית להרגיש טוב בוא נראה מה עוזר לך להרגיש יותר טוב'. כאילו אלה המקומות, לשים עליו את האחריות ולהזכיר לו בעצם מה הייתה המוטיבציה שלו, בשביל מה הוא בעצם הגיע לטיפול ולמה הוא רוצה ואיך הוא רוצה שזה יקרה. רן לוי 61:52 השינוי התודעתי שעברה טלי בזכות המעבר לאשפוז סגור הציב אותה על מסלול חדש, מסלול של תקווה. טלי ברקן 62:01 ומשם אני בעצם חושבת שאני מתחילה א' איזון תרופתי מחדש. במחלקה הסגורה אז ככה הוסיפו לי עוד נוגדי דיכאון וזה עשה לי היפר, עשה לי מאניה קטנה, אז החלפנו תרופה גם שזה גם עשה טוב. והתחלתי יותר להשתלב בשיעורים. זאת אומרת המסגרת בהתחלה בנויה מטיפולים, סשנים שהם של המטפל, סוג של טיפול באמנויות או השגרה שהיא בבוקר זה נגיד חוג שהוא אמנות אז טיפול באמנות, והבית ספר, הלימודים. ברור שלא לומדים כמו בבית ספר ואת כל החומר ועניינים אבל גם אם זה אומר לצמצם קצת פער או להשאיר את הראש טרי או לקרוא פה או פה שם. אז ממש בבוקר יש רבע שעה של התכנסות שאתה בוחר... אני זוכרת היה אותה שחמט או מנדלות או דברים כאלה ואז עושים שיחת בוקר ואז כל אחד הולך לפי המערכת שבונים לו. אז בהתחלה המערכת היא עם המון המון טיפולים: בעלי חיים, נגינה, ספורט. עם הזמן כשאתה מתקדם אז הכמות של השיעורים הלימודיים שלך עולה. אתה מסוגל יותר ללמוד, אתה יותר בשגרה. המטרה היא בסוף שתחזור כמו לבית ספר. אז בשלב מסוים לאט לאט מתחילים ככה לעשות את זה שווה בשווה ואני באמת לומדת יותר ומצליחה יותר ללמוד שזה לא פחות חשוב, ופחות זקוקה אולי לכל הטיפולים למיניהם ויותר עצמאית. רן לוי 63:42 ככל שחלפו החודשים הלכה טלי והתחזקה, ועננת הדיכאון שעטפה אותה הלכה והתפוגגה עוד ועוד, עד שלבסוף החליטו הרופאים שהיא בשלה להשתחרר מאשפוז היום. זו הייתה בשורה נהדרת כמובן, אבל עכשיו ניצבה טלי בפני אתגר אחר לגמרי, אתגר עצום במיוחד עבור נערה מתבגרת. טלי, בצעד אמיץ באופן יוצא דופן, החליטה למרות כל הסטיגמות והדעות הקדומות לחשוף את מה שעבר עליה בפני חבריה לכיתה. טלי ברקן 64:16 יום לפני כזה המחנכת רשמה שיש לה הפתעה, ואז פתאום שניים כתבו לי 'מה טלי את באה מחר?'. כאילו איכשהו הם הרגישו שאני חוזרת. וחזרתי ליום טיול כזה, ליום נחשון זה נקרא. היינו דווקא בבית ספר. אבל הלכתי עם אבא שלי. והלכתי עם אבא שלי, כן. ועמדתי ואמרתי לכולם שלום. ואז אמרתי שלא ראו אותי הרבה זמן ושהיה לי קושי, והיה לי קשיים נפשיים ושהייתי צריכה להתרכז בטיפול והייתי במקום שעזר לי לחזור לשגרה ושהוא עדיין עוזר לי, ושלאט לאט אני אתחיל לחזור אבל אני כל פעם מגיעה לקצת. כאילו שלאט לאט יקבלו אותי חזרה. והם קיבלו אותי בידיים פתוחות, בדיוק מה שחשבתי שיהיה. וזה שיחרר ממני המון. אירית ברקן 65:16 אני זוכרת שאבא בא הביתה ואמר שכל הכיתה עמדה ומחאה כפיים. רן לוי 65:19 וואו. טלי ברקן 65:20 אני לא זוכרת את זה. כן, הם עמדו ומחאו לך כפיים. אני זוכרת שחיבקו אותי נורא. רן לוי 65:42 היום טלי ברקן נמצאת במקום אחר לגמרי. היא סיימה את בית הספר התיכון בהצטיינות יתרה, התנדבה במד"א, עשתה שירות לאומי בתחום הרפואה כמובן, ואפילו פתחה עסק מצליח. המסע המייסר שעברה כנערה היא מעידה על עצמה חישל אותה. היא התבגרה מהר יותר ולמדה להקשיב לעצמה ולצרכים שלה. וטלי היא לא הגיבורה היחידה בסיפור הזה. רן לוי 66:11 אתם בשלב שהיא יוצאת... שטלי יוצאת מהאשפוז הסגור, אתם מתחילים לבטוח בה באמת? אירית ברקן 66:20 וואו, לקח המון זמן עד שחזרנו. אנחנו גם חווינו סוג שזה גם סוג של טראומה. אני חושבת שבחלק מהדברים אנחנו עדיין טראומטיים בנושא הזה. אבל גם כמה שנים אחרי וטלי כבר הייתה במסגרת רגילה וחזרה והייתה בתיכון וב-י"א והייתה מגיעה הביתה בצהריים ואני בעבודה והיא נרדמת על הספה והיא לא עונה לי. אני... אתה יכול לתאר לעצמך אילו סרטים רצים לי בראש. היא לא עונה לי, היא לא זה, מה היא עשתה לעצמה, מה קרה לה. ואני מוצאת את עצמי מפילה את העט ורצה הביתה. ואני באה הביתה והיא ישנה. אז עשינו... אז היו פעמים שעשינו פשוט הסכמים. אמרתי לה 'אין בעיה סבבה, את הולכת לישון אחרי שאת באה מבית ספר, זה מותר לך, תעשי לי טקסט שהלכת לישון'. שאני לא צריכה לדאוג. זה... אני היום בסיטואציה שאני נמצאת וגם אני מטפלת בעצמי ובטראומה, אני סומכת עליה היום ב-100 אחוז. והיום אני יכולה להגיד שאני באמת יודעת ומאמינה בה וסומכת והיא יוצאת וגוברת ויודעת ב-100 אחוז שאם היא תצטרך ותהיה במצוקה היא תבוא להגיד. אבל זה לקח הרבה שנים. אנחנו שבע שנים אחרי אני חושבת שאני בחצי שנה האחרונה במקום הזה. רן לוי 67:42 בצעד מדהים ומעורר השראה, אירית וטלי החליטו למנף את המסע הארוך והמפרך שעברו יחד כדי לעזור לכל אותם מאות אלפי חולי דיכאון שקופים שמסתובבים בינינו, ובמיוחד לילדים חולי דיכאון, באמצעות עמותה שהקימו בשם 'זה בנפשי'. אירית ברקן 68:02 חלום של העמותה זה בעצם אני חושב חלום של טלי. שדיברה ואמרה שבאמת נחשפים לחברה האזרחית שמאוד מחבקת ותומכת בילדים חולים פיזית. ובעצם באשפוז הרגשנו שאיפה העמותות לילדים בבריאות הנפש? לא קיימות. אני חושבת שפעם אחת באה מורן סמואל הרצתה אצלם שהיא אלופה ב... וטלי וואו עפה על זה. ואתה רואה תמונות בבתי חולים וזאת באה לנגן והוא בא ל- ובאמת עם השנים אמרנו חלמנו שתינו אולי נעשה שינוי בדבר הזה. ובאמת התחלנו איזשהו תהליך חשיבה לפני קצת יותר משנתיים, עוד לפני הקורונה בכלל הראשונה. ויצרנו קבוצת מיקוד של כל מיני נשים שהם בתחום והתחלנו לחשוב איך ומה נכון ומה מדויק. ויצרנו חזון ומטרות ובאמת החזון שלנו הגדול הגדול הוא לשנות את הסטיגמה ולשנות את השיח ושילדות כמו טלי לא יצטרכו להתבייש ולא לספר לחברים שלהם מהרגע הראשון לאן הם נעלמו, ואז אולי יהיו יותר עטופות חברתית. וגם הורים לא יצטרכו להתבייש ויוכלו יותר לשתף - בין אם זה משפחה קרובה, יש אנשים שגם לא מספרים למשפחה קרובה, ובין אם חברים - ולבקש עזרה. אפילו בלהכין ארוחת צהריים חמה שאין לך זמן לאחים הקטנים שנשארו בבית. וכל הזמן לי יושב בראש שגם מחלת הסרטן הייתה בדבר הזה לפני 30 שנה. לא דיברו אותה, לא שיתפו, קראו לה 'המחלה'. שאלו אתכם 'מה אתה חולה?' לא אמרת. ואף אחד לא סיפר, זה היה מאוד מאוד סודי ובאמת סטיגמטי. והיום מחלת הסרטן במקום אחר. אני מאמינה, אני מקווה לא 30 שנה, אבל אולי 10 שנים שגם הפרעות ומחלות של בריאות הנפש ואשפוזים יהיו על השולחן. אז זה בחזון הגדול שלנו ובתוך המטרות הקטנות זה באמת אנחנו תומכים בילדים ובבני נוער שמאושפזים - בעיקר בשעות הוואקום שלהם. טלי סיפרה שכל היום הם עטופים בבית ספר וזה, זה גם הילדים שמאושפזים אשפוז סגור הם בזה, זה מה שקורה איתם אבל הם חוזרים אחר כך למחלקה כי הם לא חוזרים הביתה לישון ואין להם פעילות אחר הצהריים. אנחנו נכנסים בחוגים, בסדנאות, בהרצאות, בחגים, בהפעלות וכאלה. יום הולדת. כמה קשה לבן אדם כזה לחגוג יום הולדת. אנחנו לא חושבים על זה היום אבל יום הולדת זה לחגוג את היום שבו נולדת. המון שנים לא רציתי לחגוג את זה שנולדתי. לא רציתי. באמת אמרתי למה נולדתי בכלל. פתאום הם מקבלים את זה קצת אחרת והם נהנים היום הולדת שלהם. הם מחכים לזה כי זה באמת אנחנו עושים יום הולדת אישי עם עוגה מיוחדת עם מתנה. ואנחנו גם נותנים מעטפת הורית - קבוצות מיכל לאימהות למשפחות, ימי כיף למשפחות, ימי כיף לאימהות ויש לנו עוד כל מיני מיזמים. אנחנו קיימים שנה ושלושה חודשים, ממש בתחילת הדרך. רן לוי 71:31 זהו, עד כאן. תודה רבה לד"ר אילן טל, לנתן פוזניאק, לד"ר שמעון בורשטיין שסייע לי בתחקיר וכמובן לאירית וטלי ברקן. אני מזמין אתכם לבקר באתר הבית של העמותה שהקימו אירית וטלי, עמותת 'זה בנפשי', בכתובת ze-benafshi.com. אתם מוזמנים לתרום לעמותה ולהצטרף לפעילותה. כדאי להזכיר גם שבפודקאסט 'עושים פסיכולוגיה' עלה לפני מספר שבועות פרק בנושא דיכאון שלאחר לידה ואני ממליץ עליו בחום. כחלק מהתחקיר לפרק ביקשתי מכם המאזינים לשתף אותי בסיפורים האישיים שלכם. האם לקיתם בדיכאון ואם כן כיצד נרפאתם ממנו? אחרי החסות נשמע מקצת מהסיפורים האלה. רן לוי 72:33 כאמור ביקשתי מכם בפייסבוק לשתף אותי בסיפורים שלכם והנה כמה מהם עם שינויים מועטים שהכנסתי לשם הגנה על האנונימיות וקיצור של הדברים. המאזינה ד' כתבה לי את הדברים הבאים. ציטוט: 'אני סבלתי מדיסתימיה, הפרעת מצב רוח שהלכה והחריפה במשך שנים עד למצב של כמעט חוסר תפקוד. בנוסף מספר אפיזודות של דיכאון מז'ורי, מה שנקרא דיכאון כפול. מה שעזר לי זה להתחיל ללכת לטיפול עם פסיכולוגית מדהימה שהפנתה אותי לפסיכיאטרית. עברה כשנה וחצי מאז שהתחלתי להתאושש. אני עדיין בטיפול פסיכולוגי ותרופתי. הכנסתי רכיבה על אופניים ועשיתי שינויים מאוד משמעותיים בחיים שלי'. סוף ציטוט. המאזינה נ' כתבה: 'בעבר חוויתי דיכאון קליני בגילאי ה-20 ומה שעזר לי להחלים הייתה תמיכה משפחתית שהביאה אותי לקבלת סיוע פסיכולוגי משולב עם טיפול תרופתי קלאסי. בהמשך חוויתי פאזה נוספת, התקף דיכאון שארך כשלושה שבועות שבמהלכם לא יצאתי מהבית, לא לעבודה ולא לשום מקום אחר. במשך כל הזמן הזה רוב היום הייתי במצב שינה בין שינה לבכי ורחמים עצמיים, תחושה של רצון להיעלם. לאחר כשלושה שבועות בערך של אותו מצב, פתאום פנה אליי הבעל של החברה הכי טובה שלי. הוא שאל לשלומי ואחרי כמה זמן שאל אותי "בא לך להתערבב?" לא ממש הבנתי מה הוא רוצה ושאלתי אותו למה הכוונה, אז הוא הסביר שהכוונה מינית. מרוב ההלם שאלתי אותו אם הוא מודע לכך שאשתו היא החברה הכי טובה שלי. הוא השיב שמה שאשתו לא יודעת לא יפגע בה. זה קומם אותי מאוד והרגשתי כמו איזו סטירת לחי מעוררת שהעירה אותי מהמצב ששקעתי אליו שבו לא היה לי אכפת מכלום. ועם כמה שאולי זה נשמע מוזר, זה מה ששלף אותי מתוך הבור השחור שהייתי בו. הפגיעה הקשה הזו בחברה שלי וזה שהיא לא יודעת כיצד בן הזוג שלה מתנהג. אין לי מושג אם יש לזה הסבר פסיכולוגי כי מעולם לא העליתי את זה בפני מטפל, אבל זה היה הטריגר ליציאה מהמצב הדיכאוני הרע מאוד שהייתי שרויה בו'. סוף ציטוט. ואחרונה חביבה, המאזינה ס' כתבה לי, ציטוט: 'הייתי בת 25, נשואה מגיל 19. עברה עליי שנת אימהות ראשונה מורכבת מאוד. למדתי בתואר ולא נתתי לעצמי מנוחה. בחיי הנישואין שלי התחילו להתגלות סדקים ראשונים. הסימן הראשון לכך שמשהו לא בסדר איתי דווקא לא היה מצב רוח ירוד או בכי, אלא חוסר יכולת להתרכז. ישבתי בהרצאות ולא הצלחתי להבין מילה ממה שנאמר בהן. הרגשתי כאילו ירד מסך של ערפל בתוך הראש שלי. במקביל ירדתי במשקל באופן די משמעותי. הבנתי שהתופעות האלו קורות על רקע נפשי והחלטתי לגשת לטיפול. הביקור אצל הפסיכיאטרית היה קצר מאוד. היא אבחנה אצלי דיכאון, ציידה אותי במרשם לתרופה ונתנה הפניה לטיפול פסיכולוגי. התחלתי את הטיפול בתרופה מסוימת ואני כמעט בטוחה שזו הייתה תחילת ההידרדרות בעקבות תופעות הלוואי שלה. לא הצלחתי להירדם במשך לילות שלמים והתחילו להופיע כל יתר תופעות הדיכאון: חוסר יכולת ליהנות מדברים שאני רגילה ליהנות מהם, חוסר תיאבון מוחלט והכי נורא - הקול המזעזע הזה בתוך הראש. קשה מאוד להסביר איך מרגיש דיכאון למי שלא סבל ממנו. אני מכירה את עצמי בתור אישה אופטימית מלאת אנרגיה, יודעת לג'נגל בין 100 דברים בו זמנית. אבל במהלך הדיכאון האישה הזו פשוט לא הייתה שם. במקומה התנחל לי בראש קול זר אכזרי שבמשך 24 שעות ביממה היה עסוק בלהשתכנע שאני אפס, שלא השגתי כלום בחיים, שאני מרעילה את החיים של בעלי, של בתי והוריי. לא הצלחתי לקבל החלטות יומיומיות פשוטות. אני זוכרת את עצמי תקועה שעה אצל הירקן לא מצליחה להחליט אילו ירקות לקנות בשביל המרק שאני רוצה לבשל. אם שכחתי לקנות משהו לילדה, במצב רגיל הייתי חושבת משהו כמו "מה הבעיה אני אקנה את זה מחר". בתקופת הדיכאון לעומת זאת קיבלתי נזיפה חמורה מהקול הפנימי. הוא אמר שאם נכשלתי בדבר כה פשוט וקטן אין שום ספק שאני נכשלת בתור אמא גם ביתר התחומים, ומי בכלל נתן לי רישיון להיות הורה. בשלב מסוים החליפו לי את התרופה בתרופה אחרת ולאט לאט התחילה להשפיע. אני זוכרת את הערב שבו בעלי שכנע אותי לצאת לאיזה קונצרט ופתאום קלטתי שאני קצת נהנית ממנו. טיפה, אחד מעשר. אבל זו הייתה נקודת מפנה, זו הייתה התחלה של חזרה לאני הרגילה והמוכרת. בסופו של דבר סבלתי משלוש אפיזודות של דיכאון במהלך כשנתיים וחצי. אחרי האפיזודה השלישית התחילו להתרחש שינויים משמעותיים בחיי. התגרשתי, החלפתי מקום עבודה, הכרתי בחור שלימים התחתנתי איתו ואנחנו בפרק ב' ארוך ומאושר. אני חושבת שהשינויים הגדולים האלו הם הסיבה לכך שבסופו של דבר הצלחתי להשאיר את הדיכאונות מאחוריי ללא טיפול פסיכולוגי יסודי וממושך. המסר הכי חשוב הוא שאפשר לצאת מזה. נכון, יש גם דיכאון כרוני, אבל במרבית המקרים התרופות פועלות ואפשר לחזור לתפקוד מלא ולחיות חיים נורמליים מלאים ברגעים מאושרים. החיים שאני חיה אותם היום'. סוף ציטוט. תודה לכל מי ששיתפו אותי בסיפורים שלהם, וכפי שאולי כבר ניחשתם הקראתי אותם כדי שכל מי שמאזין לי כרגע ומתמודד עם דיכאון יידע שהוא לא היחיד. אתם לא לבד. יש עוד המון אנשים כמוכם. אנשים טובים, חכמים ומעולים שאיטרע מזלם והם חלו בדיכאון. אם אתם או מישהו קרוב אליכם סובלים מדיכאון, אל תתמודדו עם המחלה לבד. פנו לרופא המשפחה שלכם או לכל איש מקצוע בתחום בריאות הנפש ובקשו עזרה. כפי שאמרה אירית בפרק, הגיע הזמן לשנות את השיח בכל מה שקשור לדיכאון ומחלות נפש בכלל ולסלק את הבושה וההסתרה. לפעמים כשאתה עמוק בתוך הבור החשוך הזה קשה לראות את האור, אבל תאמינו שהאור שם, הוא קיים. הושיטו את ידכם ותנו לאנשים שסביבכם למשוך אתכם החוצה מתוך הבור. כולנו חיים רק פעם אחת. זהו, תודה על ההאזנה. אם אתם אוהבים את עושים היסטוריה ומעוניינים לתמוך בה, אתם יכולים להזמין אותי להרצאות אצלכם בארגון או בחוג בית, ושלושת הספרים שלי זמינים באתר ומגיעים עם הקדשה אישית ממני אליכם או לכל מי שתרצו להעניק אותם במתנה. עושים היסטוריה הם שלי נוי, אביגיל רובין, שלי גואטה והילה שמש בעריכה ובהפקה. מיכל אברטובסקי אחראית על סיפור משפחתי. אורי בוקובזה אחראי על המכירות. יש לנו שני מצטרפים חדשים לצוות החודש, זלאטה צ'אבן בהפקה ועמית חזזי במכירות - ברוכים הבאים. אביב שם טוב מנהל הפקה. יובל דרור העורך הראשי ודני תימור המנהל העסקי. אני רן לוי, כותב ומגיש. אנחנו נשתמע בפרק הבא, להתראות. הומר סימפסון 80:31 In this house, we obey the laws of thermodynamics!
        ]]></content:encoded>
    </item>
    
    <item>
        <title>393: באג 2000, או - האפוקליפסה של הארנבות (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/393-bg-2000-v-hpvqlypsh-shl-hrnbvt-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/393-bg-2000-v-hpvqlypsh-shl-hrnbvt-sh-kh-vshym-hystvryh.html</guid>
        <pubDate>26 בפברואר 2023</pubDate>
        <description>Transcript for 393: באג 2000, או - האפוקליפסה של הארנבות (ש.ח.) [עושים היסטוריה] from עושים היסטוריה</description>
        <content:encoded><![CDATA[
            רן 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה'... תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן 01:10 שלום וברוכים הבאים לעושים היסטוריה. פרק 393: באג 2000, או האפוקליפסה של הארנבות. שידור חוזר. רן 01:31 לא פעם שואלים אותי מאזינים כיצד אני בוחר את הנושאים לפרקים של עושים היסטוריה. אין לי תשובה מוחלטת לשאלה הזו. כל פרק הוא סיפור קצת שונה. את הפרק על ההיסטוריה של ביג בן כתבתי אחרי תוכנית מעניינת שראיתי בטלוויזיה. בהזדמנות אחרת ביקרתי בנושאת מטוסים אמריקנית בקליפורניה, שהסתבר לי שהיא הייתה הספינה שאספה את האסטרונאוטים של אפולו 11 כשחזרו מהירח. ארמסטרונג, אולדרין וקולינס בילו במירכאות שלושה שבועות בבידוד בבטן הספינה כדי לוודא שלא הביאו עמם חיידקים מהירח. הביקור הזה הביא לי את ההשראה לפרק שעסק בחזרות קשות מטיסות לחלל. בקיצור, רוב הנושאים בפרקים הם דברים שמעניינים אותי ממש באותו הרגע. אבל זה לא יהיה מדויק לומר שהבחירות שלי הן קפריזיות לחלוטין. יש עיקרון מסוים שעליו אני מקפיד עוד מהפרק הראשון של התוכנית. הנושא הנבחר צריך להיות על-זמני. דהיינו, הפרק צריך להיות רלוונטי לא רק בעוד שבועיים אלא גם בעוד שנתיים, חמש שנים, עשר שנים ואולי אפילו יותר. אני לא כותב על פוליטיקה או על הגאדג'ט האחרון שיצא לשוק בשבוע שעבר, אלא על רעיונות ותיאוריות שיישארו רלוונטיים ומעניינים גם בעתיד. באופן זה אני מעריך את חיי המדף של הפרקים ומבטיח שגם מאזינים שעדיין לא שמעו על התוכנית כיום, או אפילו מאזינים שהם היום צעירים מכדי להאזין לה, יוכלו ליהנות מהפרקים בעתיד. אריה 04:48 שמי אריה רוקח, אני בוגר אוניברסיטת תל אביב במתמטיקה שימושית. עשיתי את השירות הצבאי שלי בממר"ם, עבדתי ב-IBM, עבדתי במספר תעשיות. כיום אני עובד באחת התעשיות הגדולות בארץ. רן 05:09 אריה רוקח הוא גם סופר. וכמוני, הנושא שבחר לספרו, או ליתר דיוק הנושא שבחרו הוא ושותפו דוקטור אבנר אנגל, נבחר מתוך סקרנות ספונטנית. אריה 05:25 עוד בשנת 1992, קולגה שלי בחדר אמר לי 'תראה אריה, פה יש איזה ידיעה מוזרה שבנקים משקיעים מיליארדים בנושא הזה'. הבנקים הרי הם גילו הראשונים את הנושא, וידוע שהולכת להתפוצץ בעיה של באג 2000. ואמרתי 'מה? כאילו יש בעיות כל כך קשות, כל כך כבדות ובזה משקיעים מיליארדים?'. וזה עורר את סקרנותי. ואז ככה קולגה שלי לעבודה, דוקטור אבנר אנגל, גם כן זה עורר את סקרנותו ואמרנו 'בוא, בוא נראה, בוא נכתוב על זה ספר'. רן 06:02 אבל בניגוד אלי, הנושא שבחרו אריה ואבנר איננו על-זמני, אלא הוא אולי אפילו ההפך הגמור מכך. שמו של הספר הוא 'איך לשרוד את באג 2000', והוא מכיל עצות ורעיונות כיצד להתכונן לכאוס ולקריסת התשתיות שחלק ממומחי הטכנולוגיה חזו שיתרחשו ב-1 בינואר 2000. כמה כסף מזומן כדאי לשמור בצד? איזה מזון כדאי לאגור? וכמה בקבוקי מים להכין במחסן? אריה 06:33 זה הספר הראשון, אנחנו חשבנו בהתחלה להוציא את זה בהוצאה עצמית. הלכנו מהוצאה להוצאה וראינו שבעצם זה מטלה כספית, עד שיום אחד בתור מוצא אחרון באנו להוצאת ידיעות אחרונות, שמנו את הספר על השולחן. והיה ערב פסח, וכבר ממש קרוב לראשון למאי. ואמרנו 'טוב, אם לא ילך לא ילך'. ובחול המועד אני יושב אוכל בבית ככה את הארוחה ופתאום מצלצלים מידיעות אחרונות, אומרים 'אנחנו רוצים לפרסם את הספר והספר מעניין מאוד'. הספר יצא בראשון למאי 1999 כהכנה לנושא באג 2000. זה בעצם היה הספר היחידי בעברית שכתבנו. היינו בטוחים שעשרה אנשים כותבים, כי בעולם כתבו הרבה ספרים. אנחנו למרבה הפתעתנו היינו הספר היחידי שיצא בעברית בנושא הזה. רן 07:30 עולה כאן שאלה מעניינת ומסקרנת, במיוחד לסופרים כמוני. מצד אחד, העובדה שהספר 'איך לשרוד את באג 2000' מפסיק להיות רלוונטי ב-2 בינואר 2000 תפגע במכירות שלו והסופר לא ירוויח עליו כסף. מצד שני, מדובר בנושא שהיה אז, באותה נקודת זמן ב-1999, נושא לוהט. בעיתונים, במהדורות החדשות ובשיחות הסלון כולם דיברו על באג 2000 ועל הקטסטרופה שצפויה או שלא צפויה לנו בעקבותיו. העניין האקטואלי יגביר את המכירות ואולי יפצה ואף יגבר על החיסרון שבתאריך הפג תוקף. אז מהי הגישה הנכונה? האם כדאי לי לכתוב על הכאן והעכשיו, או להקריב את האקטואליות לטובת העל-זמניות? ראשית, מהו אותו באג 2000 שעורר את סקרנותם של אריה רוקח ואבנר אנגל? מאזינים מבוגרים ודאי זוכרים את ההיסטריה התקשורתית שחלה סביב הנושא לפני קצת יותר מ-15 שנה, אבל לטובת מאזינים צעירים יותר כדאי להציג את הרקע לבעיה. כל מחשב שומר את המידע המאוחסן בתוכו בתאי זיכרון המאורגנים בבייטים. כל בייט של זיכרון יכול להכיל כמות מסוימת של מידע, למשל אות אחת של האלף-בית או ספרה דצימלית אחת. אם נרצה לשמור שתי אותיות או שתי ספרות, נצטרך להקצות לשם כך שני בייטים של זיכרון. תאריך הוא מידע חשוב, במקרים רבים מהווה חלק חיוני מחישובים שונים. כספומטים מתעדים את זמן משיכת הכסף, מטוסים מנווטים לפי מקום וזמן, סופרמרקטים מנהלים את תכולת המחסן שלהם סביב השעון וכולי וכולי. המחשב שומר את התאריך בזיכרון ומקדם את השניות, הדקות, השעות והימים עם התקדמות הזמן. ישנם עד 31 ימים בכל חודש ו-12 חודשים בכל שנה. אלו מספרים דו-ספרתיים ולכן ניתן לשמור כל אחד מהם בתוך שני בייטים. השנה לעומת זאת היא מספר בן ארבע ספרות ולכן נצטרך ארבעה בייטים כדי לאחסן אותה בזיכרון. במחשבים מודרניים אין בעיה של מקום. כל מחשב שולחני פשוט מכיל מיליארדים רבים של תאי זיכרון. אבל בימי הראשונים של הטכנולוגיה, זיכרון היה משאב יקר. מחשב מדגם 650 של חברת IBM למשל ניצב בפסגת הטכנולוגיה של שנות ה-50. הוא שקל קצת פחות מטונה, התנשא לגובה של מטר וחצי והכיל רק כאלפיים בייטים של זיכרון. המתכנתים התייחסו אל הזיכרון הפנוי כמו פירורים מהקופסה האחרונה של הקפה השחור. הם ניצלו אותו במסירות, מנצלים כל טריק וכל שיטה כדי למקסם את כמות המידע ששמרו בתוך כל בייט. אחד הטריקים המקובלים כדי לחסוך במקום היה אחסון שתי הספרות האחרונות בלבד של השנה. דהיינו, במקום 1975 לשמור רק את ה-75. הרציונל היה שהספרות 19 מיותרות כיוון שאינן משתנות. אם יש לבצע את החישוב 1975 פחות 1974, התוצאה תהיה זהה לגמרי לתוצאת החישוב 75 פחות 74. הנחת היסוד הזו מאבדת את תוקפה כמובן במאה ה-21. תוצאת החישוב 2000 פחות 1999 היא אחת, אבל 00 פחות 99 הוא מינוס 99. במילים אחרות, שתי הספרות הראשונות של השנה שהשמטנו כדי לחסוך בתאי זיכרון הופכות כעת לחיוניות לצורך חישוב נכון של תאריכים. לרוע המזל, רבות מהתוכנות שנכתבו בשנות ה-60, ה-70 וה-80 של המאה ה-20 הכילו בתוכן את ייצוג השנה בשתי ספרות בלבד, ומכאן שב-1 בינואר שנת 2000 תוכנות אלה היו צפויות להפיק תוצאות שגויות בכל פעם שתתבקשנה לחשב משהו שקשור בתאריך. ומה תהיינה ההשלכות של חישובים שגויים אלו? איש לא ידע לומר בוודאות. אם התוכנה לא ממש מסתמכת על חישוב התאריך כחלק מהותי מפעילותה, כנראה שלחישוב השגוי לא תהיה השפעה או שאולי תהיה לו השפעה זניחה. השעון על המסך נאמר יציג תאריך לא הגיוני. אבל אם לחישוב של התאריך יש חשיבות להשקיה, עשוי להיות מחיר כבד. במערכת בקרה ששולטת על תנועת רכבות למשל, לתאריך ולשעה יש חלק נכבד בהחלטה לגבי איזו רכבת תנוע על איזו מסילה. אם ב-1 בינואר שנת 2000 החישוב ישתבש, המחשב עלול להתבלבל ולהאפשר לשתי רכבות לנוע על אותה מסילה. הבעיה הייתה שהיו כל כך הרבה תוכנות שנכתבו על ידי אינספור מתכנתים לאורך עשרות שנים, שאי אפשר היה לדעת באילו תוכנות עלולה להתרחש השגיאה ב-1 בינואר ואם תתרחש מה יהיו השלכותיה. אי הוודאות הזו הכניסה חברות הייטק, ארגונים גדולים ואפילו ממשלות לסחרור. במחצית השנייה של שנות ה-90 השקיעו חברות רבות במצטבר מאות מיליארדי דולרים כדי לבדוק, לתקן או להחליף את התוכנות שברשותן. ברוב מדינות המערב הוקמו ועדות ממשלתיות שתפקידן היה לוודא שמערכות המחשוב של תשתיות קריטיות כגון חשמל ומים לא יפסיקו לעבוד ב-1 בינואר. גם בישראל הוקמו ועדות וגופים שונים לטיפול בהיערכות לקראת באג 2000. למי שלא מתמצא בתכנות, קשה לפעמים להבין על מה כל המהומה. מדוע קשה כל כך לתקן תוכנה? הרי בסופו של דבר תוכנה היא אוסף של פקודות ותווים על המסך שאפשר לשנות אותם בלחיצת כפתור. את החומרה של המחשב - נגדים, קבלים, שבבי סיליקון - קשה לשנות, אבל תוכנה היא מידע טהור, היא גמישה וניתנת לעיצוב כמו פלסטלינה. שינוי תוכנה אמור להיות קל, לא? המציאות המעשית מורכבת הרבה יותר. תוכנות גדולות ומסובכות, כדוגמת תוכנה לניהול מסחר במניות או תוכנת בקרה על כור גרעיני, עשויות להכיל מיליוני שורות של פקודות. התוכנות האלה הן מבנים עדינים ושבריריים כמו שעון מכני שמורכב מאינספור קפיצים, גלגלי שיניים ומנופים זעירים. כשמתכנת משנה פרט קטן בחלק אחד של התוכנה, הוא עלול להכניס טעות, באג, בחלק אחר שלה, חלק שלכאורה אינו אמור להיות מושפע. המצב חמור עוד יותר כשמדובר בתוכנות ישנות שנכתבו לפני 10 ו-20 שנה. שפת התכנות הפופולרית ביותר בשנות ה-60 וה-70 למשל הייתה שפה בשם קובול (COBOL), ורבות מהתוכנות המסחריות נכתבו בשפה זו. בשנות ה-90 לעומת זאת, קובול נחשבה לשפה מתה ונדיר היה למצוא מתכנת שהכיר אותה. כדי לשנות את חישובי התאריכים בתוכנות הישנות, היה צריך לגרור את המתכנתים הוותיקים בחזרה מהפנסיה ולקוות שהם יצליחו לפענח תוכנות שנכתבו על ידי מתכנתים אחרים לפני 20 שנה ויותר. אריה רוקח ואבנר אנגל, מתכנתים בעצמם, ידעו עד כמה מורכב ומסובך הוא האתגר של עדכון ושדרוג אינספור התוכנות שרצות במאות מיליוני המחשבים שסביבנו. הם לא האמינו שהבנקים, חברת החשמל, מקורות, משרדי הממשלה וכל אותם גופים גדולים ומסורבלים יצליחו לעמוד במשימה הזו לפני ה-1 בינואר שנת 2000. למען האמת, ככל שבחנו את העניין לעומק, כך גבר גם חששם. אריה 16:07 כדי ללמוד על הנושא, אני הלכתי לכנסים. הלכתי לכנס שהציגו כמה חברות, ביניהם חברת חשמל. ואז היה מושג שכל חברה הייתה צריכה להצהיר על עצמה אם היא Y2K compliant. מה זה Y2K compliant? Y2K year 2000 compliant. תאימות לשנת 2000. אז אם אני מייצר איזה שהוא מוצר, איך אני יודע אם אני Y2K compliant? אני גם צריך לראות את הרכיבים שאני קניתי, אם הם Y2K compliant, אוקיי? ואם קניתי רכיבים שהם תואמי שנת 2000, שהיצרן הצהיר שהם תואמי שנת 2000, והתוכנה שלי בניתי אותה ככה, בסופו של דבר אני מצהיר כלפי חוץ אני Y2K compliant, אני תואם שנת 2000. ואז מישהו בקהל שואל את הנציג מחברת החשמל 'סליחה אדוני, אתה פה מדבר על כולם, תגידו, אתם Y2K compliant?'. אז הוא אומר 'תשאל אותי בהפסקה'. אוקיי. טוב, אז עבדך הנאמן כמובן לא יכול לוותר על ההזדמנות הזאת, ואני ניגש אליו בהפסקה לאיש חברת החשמל, אני אומר לו 'תגיד נו, אז מה, מה יהיה?'. אז הוא אומר לו, אז הוא אומר לי 'יהיו בעיות'. זאת אומרת, מה שאנחנו חברת חשמל חוזה שלא יהיה קטסטרופה, אבל יהיו מקרים של שש שעות הפסקת חשמל, דברים מהסוג הזה. אוקיי, אז ככה גם אני עדכנתי את התחזיות שלי. אבל איש חברת חשמל שאומר לכולם איך להתכונן, לשאול אותו בהפסקה אבל מה יקרה. רן 17:42 אריה ואבנר לא היו היחידים שחששו מהעתיד להתרחש ב-1 בינואר 2000. חלק מהפרשנים, מומחים או מומחים בעיני עצמם, שרטטו תרחישים מבהילים וקטסטרופליים. קריסה מוחלטת של רשתות החשמל, מזון שייאזל ממדפי החנויות כששרשרת האספקה מהיצרן לצרכן תשתבש, מפולת בשוק המניות ופשיטת רגל המונית של אינספור חברות, ואפילו קריסה מוחלטת של השלטון המרכזי במדינות שייפגעו קשה מהבאג. העולם של ה-1 בינואר 2000, אליבא דאותם רואי שחורות, הוא עולם אפוקליפטי בסגנון 'מקס הזועם' בדרכים, שבו החוק היחיד הוא חוק הג'ונגל וכל אחד יהיה מוכרח לדאוג לעצמו. נוסף על כך, אפילו אם לא תהיינה תקלות תשתית חמורות במידה כל כך קיצונית, עדיין היה סיכוי לבעיות חמורות שייווצרו כתוצאה מתגובה מוגזמת של הציבור לאזהרות ולהפחדות. די בקבוצת אנשים קטנה באופן יחסי שיחליטו לנקוט בצעדי התכוננות קיצוניים כדי ליצור תגובת שרשרת מסוכנת. למשל, אם מספיק לקוחות של בנק מסוים יחליטו להמיר את החסכונות שלהם לכסף מזומן, הם עלולים ליצור בעיית נזילות לבנק, שבצורה תביא לקוחות אחרים למהר ולנסות למשוך גם הם את החסכונות שלהם, ובכך יגרמו לקריסה אמיתית של הבנק מבחינת נבואה שמגשימה את עצמה. פה ושם הופיעו בעיתונים כתבות על אנשים שהחליטו לא לקחת סיכון. הגארדיאן הבריטי למשל ציטט ריאיון עם מהנדס תוכנה בריטי בשם ג'רמי פרון, שהחליט יחד עם אשתו לברוח אל ההרים הקפואים של סקוטלנד שנתיים לפני היום המכריע. ב-1998 מכרו ג'רמי ואשתו את מכוניתם, שכרו משאית קטנה, העמיסו עליה את שני הילדים הקטנים, בגדים, מלאי תרופות, גנרטור לשעת חירום וציוד הישרדות והשתקעו בבית קטן ומבודד בצפון הרחוק. נחל קטן שזרם ליד הבית עתיד היה לספק את צורכיהם כשהמים בצינורות יפסיקו לזרום, גנרטור יספק חשמל ושקים של אורז הונחו במרתף הכביר מוכנים לרגע אמת. ג'רמי למד לירות ברובה כדי שיוכל לצוד ארנבות עבור משפחתו. העובדה שהספר שכתבו אריה רוקח ואבנר אנגל היה היחיד שעסק בהשלכותיו של באג 2000 שיחקה לטובתם. בימים שלאחר צאת הספר הפך אריה רוקח למרואיין מבוקש. הוא הופיע בתוכניות טלוויזיה, ברדיו ובעיתונים ובכל מקום הסביר על מהות הבאג והסכנות הנשקפות ממנו. אבל לכל מסיבה יש סוף, ולמסיבה הזו היה סוף ידוע ומוגדר מראש. ב-31 בדצמבר 1999 ישב אריה רוקח בביתו וחיכה לראות מה יקרה. האם יגיע העולם כפי שאנחנו מכירים אותו אל קיצו? התשובה, הוא ידע, תגיע אפילו לפני שהשעון יורה חצות. אריה 21:07 הרי אוסטרליה מקדימה אותנו ב-8 שעות. וכאשר, כן, זה המזל של כדור הארץ, המזל של ישראל, שאוסטרליה, ואז כשאוסטרליה הקדימה אותנו ב-8 שעות ואחותי מטלפנת אלי ואומרת לי 'אריה, הכל בסדר, כן? הבנתי שאת הספרים שנותרו לנו אני יכול לאחסן עכשיו על המדף ואולי למכור אותם פעם כמוצג, אבל כסף אני כבר יכול להגיד לעצמי 'צל, אני לא אראה מזה''. ובאופן אישי גם שמחתי שהכל בסדר כי הבת שלנו הייתה בשליחות בארצות הברית, אז אני מאוד שמחתי שהכל בסדר. לא הייתי מאלה שרוצים שהכל לא יהיה בסדר. אז צלחנו באמת, רן, בצורה שקשה לי עד היום להסביר כי באמת, כמו שאמרתי, הבעיה היא בעיה. רן 21:54 כפי שכולנו יודעים, התחזיות הקודרות לא התממשו. תחנות כוח גרעיניות לא נמסו, החשמל זרם בכבלים כבכל יום, והמונים לא ניפצו חלונות ראווה בסדרות הערים. סוף השבוע חלף ובורסות המסחר נפתחו כסדרן בכל בירות העולם. הכלכלה לא התמוטטה. פה ושם נרשמו תקלות אקראיות. משרד ההגנה האמריקני למשל דיווח על בעיית תקשורת חמורה עם חלק מלווייני הריגול שלו במסלול סביב כדור הארץ, אבל התקלה הזו תוקנה בתוך שעות ספורות והמידע זרם אל תחנות הניטור כרגיל. רוב התקלות היו משעשעות יותר ממזיקות. בדנמרק נולד תינוק בן מאה. בארצות הברית הופתע אדם לגלות שקלטת הווידאו שהחזיר למכשיר ההשכרה נמצאת ברשות משפחתו מזה דורות והוא חויב בסכום של כ-91 אלף דולר. בגרמניה גילה לקוח מאושר של אחד הבנקים ששישה מיליוני דולרים הופקדו בחשבונו בסוף המאה ה-19, עובדה שהייתה חבויה מעיני מנהל הבנק שלו בכל אותם שנים. כל התקלות תוקנו בזריזות והחיים שבו למסלולם. שקי האורז במרתפיה של משפחת פרון לא נפתחו וארנבות ההרים של סקוטלנד שבו להיות בטוחות מנחת זרועו של ג'רמי פרון. כעת כשהעולם שב להיות מקום בטוח, אפשר היה לשלוף את הסכינים הארוכות. הפרשנים בתקשורת האשימו את המומחים שהזהירו מפני באג 2000 שהם זרעו בהלה ופאניקה בציבור רק כדי להרוויח מכך כסף עבור שירותי ייעוץ למשל. גם אריה רוקח זכה לאותו היחס. הספר שכתבו הוא וחברו נתפס כעת, ביום שלאחר האסון שלא התממש, כדוגמה קלאסית של ניסיון לנצל את הפחד של הציבור כדי לעשות כסף קל. אריה 23:50 כן, בהחלט האשימו. בשני לינואר מצלצל אלי בקול עולץ ככה גבי גזית, גבי גזית 'מר רוקח, אתה פרסמת ספר על באג 2000, כן?'. הוא אומר 'אתה עשית הרבה כסף'. אני אומר 'אני מקווה שאשתי לא שומעת את השידור הזה'. ואז הוא אומר לי 'מר רוקח אנחנו בשידור, איך אתה מדבר?'. וזאת אומרת 'בוא נתחיל הכל מההתחלה'. כן, בהחלט האשימו. רן 24:15 האם באמת היה מדובר באזהרות סרק והפחדות שלא היה מאחוריהן דבר? האם העובדה שההר הוליד עכבר ושאף תרחיש אימה לא התממש בסופו של דבר פירושה שבאג 2000 לא היווה בעיה אמיתית? זו שאלה שכמעט בלתי אפשרי לענות עליה. מצד אחד ברור שהעולם לא הגיע לקיצו ושהכל בסדר, וברור גם שלא מעט חברות ניצלו את הפחד מבאג 2000 כדי לשכנע את לקוחותיהן לבצע שדרוגים במערכת המחשוב שלהן והרוויחו מכך לא מעט כסף. סביר להניח שכלי התקשורת שיתפו פעולה עם כל העניין מכיוון שכותרות מפחידות באותיות גדולות ובצבע אדום מוכרות עיתונים רבים. אבל מצד אחר יכול להיות שהסיבה שהכל היה בסדר היא כיוון שהצלחנו לתקן בזמן את כל התוכנות הבעייתיות. ההערכות מדברות על כך שכ-500 מיליארד דולר הושקעו בתיקון תוכנות חיוניות ובדיקת תאימותן לשנת 2000. שיטוט אנקדוטלי בפורומים טכנולוגיים כמו זה של רדיט (Reddit), אחד האתרים הגדולים ברשת, מעלה לא מעט עדויות על המאמצים הגדולים שהשקיעו מהנדסים ומפתחים בבדיקה ובשדרוג אינספור תוכנות קריטיות. גולש אחד כתב כך: ציטוט: עבדתי בשביל אחד הבנקים הגדולים בוול-סטריט ועקבתי אחר ההתקדמות של תוכנית ההתכוננות לבאג 2000 שהושקעו בה כמאה וחמישים מיליון דולר. הדיווחים הראו כי למעלה מ-8,000 מערכות היו בתהליכים שונים של בדיקת תאימות לשנת 2000, והיו 3,000 אנשים בניו ג'רזי שעסקו בתיקון הבעיות. סוף ציטוט. גולש אחר כתב: ציטוט: בוול-סטריט היו שבעה ימי שבת שונים ב-1999 שבהם נפגשו נציגי כל הבנקים והזיזו את שעוני המערכות שלהם קדימה לשנת 2000 כדי לראות אם יוכלו למצוא בעיות. בסופו של דבר הם קבעו אפילו פגישה שמינית באוקטובר 1999 כיוון שהם עדיין מצאו באגים בכל פעם. ואז כשלא היו יותר באגים ושום דבר לא קרה במעבר לשנת 2000, כולם חשבו שזו הייתה סתם היסטריה. לך תבין. במציאות זה היה פרויקט אדיר ומוצלח מאוד של תיקון תוכנה. סוף ציטוט. היקפה האדיר של הבעיה המקורית והיקף האדיר במידה שווה של המאמצים לתקן אותה מרמזים שאין דרך מעשית לקחת צעד אחורנית ולקבל פרספקטיבה כוללת כדי לקבוע בוודאות איזו טענה צודקת. כיוון שאין מספיק מידע ומחקרים מקיפים אין טעם להתבסס בוויכוח חסר מוצא בשאלה האם באג 2000 היה איום אמיתי או הייפ תקשורתי ותו לא. למרות הפיתוי לעסוק בשאלה הזו, סביר להניח שלא נגיע לתשובה בעלת משמעות. במקום זאת, אולי כדאי לעסוק בשאלות מהותיות ועמוקות יותר שעולות כתוצאה מהאפיזודה הבלתי שגרתית הזו. השאלה הראשונה היא מה מספר לנו החשש מבאג 2000 על האמון שאנחנו נותנים בטכנולוגיה שלנו. השנייה, עד כמה נבעו הפחדים מסיבות טכנולוגיות אובייקטיביות ועד כמה כתוצאה מחשש פסיכולוגי ועמוק יותר בשל המעבר ממיליניום אחד לשני. והשאלה השלישית היא איזה לקח אנחנו לומדים מכל הפרשה הזו לגבי תקלות דומות שצפויות לנו בעתיד. וכפי שנווכח, עוד צפויים לנו לא מעט באגים דומים. נתחיל בשאלה הראשונה: מה מגלה לנו באג 2000 על מידת האמון שאנחנו נותנים בטכנולוגיה? הדיון בנזקים הצפויים כתוצאה מהבאג העלה לקדמת הבמה שאלות שאנחנו אולי מודעים להן ברמה אינטלקטואלית אבל לא נוהגים לחשוב עליהן ביום יום. למשל, אני זוכר שבשבועות שלפני המעבר למיליניום שאלתי את עצמי לא אחת האם אני מסוגל, במידה ואהיה מוכרח, לשרוד בכוחות עצמי בטבע ללא המעטפת המגוננת של הטכנולוגיה המודרנית. הייתי בחור צעיר כבן 25, משכיל ובכושר מעולה, והתשובה הייתה חד-משמעית: לא. אין לי מושג איך אפשר לחיות בלי סופרמרקט וחשמל. אני אפילו לא יודע להדליק אש בלי גפרורים, איך לגדל ירקות בגינה ואיך לצוד ארנבות. למעשה אין לי אפילו מושג איפה אפשר למצוא ארנבות חוץ מבגן חיות. בחודשים שקדמו ל-1 בינואר 2000 אנשים רבים שאלו את עצמם עד כמה הרחקנו לכת בתלות שפיתחנו כלפי הטכנולוגיה שלנו. זו שאלה שתלויה באוויר כבר עשרות שנים ובדרך כלל צצה ועולה במדע הבדיוני. הסופר אדוארד מורגן פורסטר כתב למשל ב-1909 סיפור קלאסי בשם 'The Machine Stops' (המכונה נעצרת) ובו הוא מתאר עולם עתידני שבו בני האדם חיים מתחת לפני הקרקע בחדרים מבודדים ומנותקים זה מזה, ותלויים במכונה מתוחכמת וכל-יכולה שמספקת את כל צורכיהם. כשמתקלה משביתה את המכונה, בני האדם חסרי הישע פשוט מתים ברעב. הסיפור של פורסטר מרתק מכיוון שהוא משרטט מערכת דמוית אינטרנט עשרות שנים לפני שהומצא המחשב. התקשורת בין בני האדם בסיפור נעשית באמצעות מסרים מידיים ושיחות וידאו, ובאמצעות המכונה ניתן לעשות קניות שאחר כך מגיעות אל דלת החדר של המזמין, כמו המשלוחים מאמזון ואיביי בימינו. פורסטר מתאר את הנוחות שמציעה המכונה שהופכת לתלות מוחלטת שבסופו של דבר מתנקמת באנושות. אותה תמה מופיעה גם ברעיונותיו של קרל מרקס, הפילוסוף המפורסם. מרקס טען שהפרולטריון, מעמד האנשים העובדים, הוא עבד הבורגנות, המעמד השליט. העבדות הזו תוביל בסופו של דבר לתלות מוחלטת של הבורגנים במעמד העובד, מכיוון שהבורגנים אינם יודעים איך לייצר דברים ולגדל ירקות, ובלי הפרולטריון הם חסרי ישע לחלוטין. ברגע שיבינו העובדים שהיוצרות התהפכו ושהכוח נמצא למעשה בידיהם, טען מרקס, המהפכה כנגד העריצות הבורגנית תהיה בלתי נמנעת. אנחנו רואים הדים של הפחדים הללו גם בסרטים כמו 'שליחות קטלנית' ו'המטריקס', שבהם המכונות מחליטות להשתחרר מהעבדות שלהן ומנסות להשמיד את בני האדם או להפוך אותם לעבדים שלהן. קשה לדעת עד כמה באמת החברה שלנו תלויה בטכנולוגיה כדי לשרוד. הטכנולוגיה המודרנית מסובכת כל כך ומורכבת משכבות על שכבות של שכבות של מערכות ממוחשבות ואוטומטיות, עד שלאיש מאיתנו אין תמונה אמיתית בראש של כל מה שקורה מתחת לפני השטח. אנחנו לא מודעים למשל למורכבות של שרשרת האספקה של המזון שאנחנו צורכים. מהרגע שבו נשתלים הזרעים בשדה החקלאי בפינה נידחת בצד אחד של העולם, דרך כל המיכון החקלאי, המפעלים שמייצרים חומרי הדברה ודשנים, המכונות שקוטפות את הירקות, המכונות שממיינות ואורזות אותן, המשאיות שמובילות אותן אל האוניות והאוניות שמובילות אותן לארץ, המכונות שפורקות את הסחורה, ועד המערכת הממוחשבת של מלאי שמבטיחה שהעגבנייה תגיע למדף הנכון בסופרמרקט שלנו. מה תהיה החוליה החלשה בשרשרת הארוכה הזו? כמה תקלות ובעיות מבאג כמו באג 2000 ועד הוריקן או רעידת אדמה יכולה השרשרת הזו לספוג לפני שהיא מתפרקת ונשברת והעגבנייה כבר לא מופיעה על המדף. הסוציולוג הבריטי אנתוני גידנס (Anthony Giddens), אחד הסוציולוגים החשובים במאה ה-20, טען שאמון במערכות גדולות ומופשטות, בין אם מדובר במערכות טכנולוגיות ובין אם מדובר בביורוקרטיה ארגונית כמו ממשלה גדולה, הוא חלק בלתי נפרד מהמציאות של החיים בעידן המודרני. המילה מופשט מתארת כאן מערכת שהיא סוג של קופסה שחורה, אין לנו דרך ממש לדעת מה קורה בתוכה. כשאתה מוציא כסף מהכספומט חובה עליך לתת אמון במערכת הממוחשבת שתדע להעביר את המידע אודות המשיכה באופן הנכון אל סניף הבנק שלך. אין לך ברירה, בלי האמון הזה אתה לא יכול להסתדר בעולם המודרני. בשורה התחתונה באג 2000 חשף את העובדה שבמידה מסוימת האמון שאנחנו נותנים בטכנולוגיה שלנו הוא תוצאה של תלות. במילים אחרות האמון הזה נכפה עלינו מכיוון שמצד אחד אין לנו יכולת להבין לעומק את כל המנגנונים הטכנולוגיים המורכבים שסביבנו, ומצד שני אין לנו ברירה אלא להיעזר בהם. אנחנו לא נוהגים לחשוב על האמון העיוור הזה ביום יום מכיוון שבדרך כלל המערכות המורכבות מתפקדות כמצופה והכל בסדר. רק כשיומים כדוגמת באג 2000 מציב לנו מראה מול העיניים, אנחנו נזכרים שלא אנחנו הם אלה ששולטים במכונות באופן ישיר, מרימים ומורידים מתגים, אלא למעשה המכונה שאנחנו כל כך תלויים בה נשלטת על ידי מכונה אחרת שנשלטת בעצמה על ידי מכונה שלישית שאין לנו מושג איך היא עובדת. התוצאה היא תחושה לא נעימה של איבוד שליטה. השאלה השנייה היא עד כמה נבעה ההיסטריה של באג 2000 מחששות אמיתיים לגבי אמינות של מערכות המחשוב, וכמה מתוך פחד לא רציונלי שקשור למעבר בין מיליניום אחד לשני. אחת התופעות המוכרות בסוציולוגיה היא זו של כתות מילנריות (millenarianism), כתות שמאמינות שבעתיד הלא רחוק יתרחש אירוע קטסטרופלי כלשהו שבעקבותיו העולם כפי שהוא מוכר לנו היום ישתנה מהקצה אל הקצה. השליטים הנוכחיים של החברה יופלו ורק המאמינים האמיתיים יזכו לפרסים בדמות חיי נצח, עושר, אושר ודומה. יש אינספור דוגמאות לכתות שכאלה והמוכרות שביניהן הן בדרך כלל אלו שמאמינות שיש לנקוט באלימות כדי לקרב את האירוע הקטסטרופלי המדובר, כדוגמת אום שינריקיו (Aum Shinrikyo), כת יפנית שפיזרה גז רעיל בשם סארין ברכבת התחתית של טוקיו ב-1995. באופן היסטורי חלק מהכתות ראו בתאריכים עגולים, למשל מעבר בין מאות, מועד אפשרי שבו יכול להתרחש האירוע הקטסטרופלי הצפוי. אבל הקונצנזוס הנוכחי אצל ההיסטוריונים והסוציולוגים הוא שהקשר לתאריך עגול בדרך כלל משמעותי פחות ביחס לגורמים אחרים כמו תהליכים תרבותיים ודתיים. למשל בעבר חשבו ההיסטוריונים שהתקרבות שנת אלף גרמה להיסטריה המונית בקרב האירופאים של ימי הביניים. הדעה הנפוצה הייתה שהציבור הרחב באירופה נכנס לחרדה עמוקה שמה השטן ינסה להשתלט על העולם, והפחד דחף עשירים לתרום את כל כספם ולעלות לרגל לירושלים בשעה שעניים הסתגרו בכנסיות כדי להתגונן מפני האיום המתקרב. מחקרים מודרניים יותר, החל מסוף המאה ה-19, העלו שהתמונה הזו לא מדויקת. אומנם היו במקרים מסוימים פחדים וחששות אבל ככלל לא הייתה פאניקה. אנשים המשיכו לתכנן תוכניות קדימה גם אל מעבר לשנת אלף, ואם היו אירועים מיוחדים הם היו קשורים יותר לשינויים תרבותיים שהתחוללו באמצע ימי הביניים ופחות ללוח השנה עצמו. אם כן סביר להניח שאצל חלק מהאנשים לחרדה מפני באג 2000 היה אולי קשר לפחד לא רציונלי מסוף המיליניום, אבל עושה רושם שאצל רובנו החשש הזה לא שיחק תפקיד משמעותי. השאלה השלישית והאחרונה היא האם למדנו לקח מכל הסיפור הזה. ובכן, לשמחתנו או לצערנו נגלה את התשובה לשאלה הזו באופן ברור בעוד זמן לא רב יחסית. מערכת הפעלה היא תוכנה בסיסית במחשב שמאפשרת לתוכנות אחרות לפעול בצורה תקינה. רוב משתמשי המחשב מכירים את מערכת ההפעלה 'חלונות', אבל בעולם העסקי, הצבאי והתעשייתי מערכות ההפעלה הנפוצות יותר הן אלו הקרויות מערכות הפעלה דמויות יוניקס (UNIX). יוניקס הייתה מערכת הפעלה שנוצרה בסוף שנות ה-60 והייתה לה השפעה אדירה על עולם המחשב. במערכות הפעלה דמויות יוניקס, כמו לינוקס למשל, המחשב אינו מחשב תאריכים לפי לוח השנה הגרגוריאני של ימים, חודשים ושנים, אלא סופר את מספר השניות שחלפו מרגע מסוים בהיסטוריה שהוגדר באופן שרירותי לגמרי כיום ההולדת של יוניקס. יום ההולדת הזה, או אפוק (Epoch) כפי שהוא מכונה בהגייה מקצועית, הוא שעת חצות ב-1 בינואר 1970. המחשב סופר כל העת את מספר השניות שחלפו מאותו רגע מכונן בהיסטוריה ולפיו מחשב את כל התאריכים והזמנים הנחוצים לו. מספר השניות שחלפו מאז האפוק מאוחסן במחשב בתוך ארבעה בייטים, אותם מגירות שמחזיקות את המידע בזיכרון. כפי שכבר ראינו אותן מגירות יכולות להכיל כמות מוגבלת וסופית של מידע. ובמקרה זה המספר הגדול ביותר של שניות שניתן לאחסן בארבעה בייטים הוא 2,147,483,647 שניות. כשיגיע מונה השניות ל-2,147,483,648 שניות הוא יתאפס ויתחיל לספור מאפס. זה יקרה ביום שלישי ב-19 בינואר 2038 בשעה 3:14:07 לפנות בוקר. ובאותה שנייה נתקל שוב בכל אותן בעיות מוכרות פוטנציאליות שכבר נתקלנו בהן בבאג 2000. כל חישובי התאריכים במחשבים ישתבשו, חשבונות בנקים יימחקו, מטוסים יטוסו הפוך, האינטרנט יקרוס והעולם יגיע אל קיצו בקטסטרופה מפוארת של דם, אש וארנבות מבוהלות. או שלא. אם למדנו משהו מהניסיון, זה שבשלב מסוים כולם יתעשתו, יחליפו את המחשבים לכאלה בעלי חומרה מתקדמת יותר, יתקנו או יחליפו תוכנות בעייתיות ויפתרו את רוב הבעיות לפני שיצוצו בעולם האמיתי. זאת ועוד כמהנדס שרוב הקריירה שלו עסק בפיתוח של מערכות קריטיות אני יכול להעריך שגם חישובים שגויים לחלוטין לא יגרמו לאסונות קטסטרופליים. כמעט בכל מערכת חשובה ומהותית ישנן הגנות מובנות שמונעות תקלות בעלות פוטנציאל להביא לאובדן חיי אדם. אבל אפשר בהחלט להניח שכמו במקרה של באג 2000 מאמצי התיקון בדקה ה-90 יהיו יקרים מאוד, אולי יקרים בהרבה מהעלות של תיקון שנעשה כבר היום. במילים אחרות בעוד 23 שנה מרגע כתיבת שורות אלה, אנחנו צפויים לשידור חוזר של באג 2000. ומה אנחנו עושים בעניין? ניחשתם נכון - כלום. אף ממשלה לא מנהלת דיונים או ממנה ועדות לטיפול בבאג 2038, ואף אחד לא רץ להחליף תוכנות בעייתיות או לשדרג את החומרה שלו כבר עכשיו. מדוע? אני מנחש שהסיבה היא אותה סיבה שבגללה איש לא עשה דבר כדי לפתור את באג 2000 23 שנים קודם לכן בשנת 1977. 23 שנים מעכשיו ועד 2038 הם הרבה זמן, ומי יודע מה יקרה עד אז. יש לנו פרויקטים לחוצים לסיים ובעיות בוערות לפתור היום, אז למי יהיה זמן לחשוב על מה שיקרה בעוד יותר מ-20 שנה. גם במקרה של באג 2000 היו אנשים שהתריעו וצעקו וניסו לעורר את תשומת הלב הציבורית לבעיה עשרות שנים לפני שהבאג הפך לבעיה דחופה ובוערת. בוב במר (Bob Bemer) למשל הוא אחד מחלוצי המחשוב החשובים במאה ה-20, בין היתר אחראי אפילו על כפתור ה-Escape (ESC) שבפינה השמאלית העליונה במקלדת שלכם. במר פרסם מאמרים כבר בראשית שנות ה-70 שבהם הוא קרא למהנדסים לא להתעלם מבאג 2000 ולאחסן במחשב את השנה בארבע ספרות ולא בשתיים. כמובן שאיש לא הקשיב לו, אין מתכנת שהאמין שהתוכנות שהוא כותב בשנות ה-60 יהיו רלוונטיות בעוד 40 שנה. לכן נאלצנו להשקיע מאות מיליארדי דולרים בתיקון תוכנות שאפשר היה לכתוב אותן נכון יותר מלכתחילה. אבל כפי שמציין אריה רוקח, הסופר שכתב את 'איך לשרוד את באג 2000', 40 שנה הם לא זמן רב במונחים של עולם הטכנולוגיה. שורשיו של באג 2000 למשל היו טמונים בהחלטות שהתקבלו הרבה יותר מוקדם. אריה 27:43 באג 2000 עד כמה שזה יישמע מוזר מתחיל ב-1890. כי לפי חוקי ארצות הברית, ייצוג מדינות בקונגרס הוא לפי מספר בעלי זכות הבחירה בכל מדינה, ובכל עשר שנים צריך לעשות מפקד אוכלוסין. ואז ב-1790 נערך מפקד האוכלוסין הראשון. ב-1890 זה כבר היה בלתי ניתן לעשות את זה בצורה ידנית. ובא בן אדם ששמו הרמן הולרית' (Herman Hollerith) והמציא את רעיון הכרטיס המנוקב. הוא אמר לכל שאלה במפקד נעשה עמודה, ושם ננקב חור. אם התשובה היא חיובית אז יש חור, אם התשובה שלילית לשאלה הזאת אין חור. זהו, זה הכרטיס המנוקב הראשון. ואז המציאו איזה שעון כזה שיודע לקרוא באמת את התשובות האלה. כאן ב-1890 נולד באג 2000. ועדיין זה לא היה הכרטיס המנוקב שהיה אחר כך. ב-1924 הולרית' את החברה שלו מיזג עם עוד שתי חברות וייסד את חברת IBM. ב-1924 זו הייתה חברה למכונות לניקוב כרטיסים, כרטיסים של 80 תור, שניקבו תאריכים. ובמקום לכתוב את שנת הלידה 1900 וכתבו רק שתי ספרות. אם פלוני אלמוני נולד ב-1975 כתבו 75 כדי לחסוך את התורים, לחסוך מקום ב-80 תור. כאן זה באג 2000. רן 29:28 במילים אחרות מערכות לוגיות ואלגוריתמיות, מידע מופשט שאין לו צורה מוחשית בעולם המציאותי, אינם מתיישנים באותו האופן שבו עצמים פיזיים מתיישנים. אף אחד לא בונה מכונת תפירה שתחזיק 100 שנה, אבל ההחלטות שהתקבלו ב-1890 הייתה השפעה דרמטית על הטכנולוגיה של שנת 2000. העיוורון במירכאות שלנו לבעיות שיתרחשו במה שנתפס כעתיד הרחוק מאוד הוא תופעה שקשה מאוד להתמודד מולה. למשל באחד הפרקים העתיקים של עושים היסטוריה סיפרתי על ארגון בשם 'העכשיו הארוך' (The Long Now Foundation) שחבריו מנסים לעודד מחשבה ותכנון ארוכי טווח. חברי 'העכשיו הארוך' כותבים את התאריך בחמש ספרות, דהיינו 02015, כדי להיות מוכנים למעבר של שנת 9999 שבו תתחלף השנה לחמש ספרות במקום ארבע. אבל אפילו הם, המעודדים תכנון ארוך טווח, מתעלמים מהבעיה של שנת 99,999 שבו תתחלף השנה לשש ספרות. אני מניח שאם אשאל מישהו מהם הוא ודאי יאמר לי שבכל זאת מדובר על עוד 100 אלף שנה, די הרבה זמן, והוא צודק כמובן. אבל העיוורון הוא אותו העיוורון. אם תיקון באג 2000, תוצאה של הזנחה בת כמה עשרות שנים, דרש מאיתנו השקעה של מאות מיליארדי דולרים, כמה כסף נצטרך להוציא כדי לתקן את באג 100,000 שיהיה תוצאה של הזנחה של עשרות אלפי שנים? האם נוכל בכלל לתקן באג שכזה? מעניין לציין שלמרות שה-1 בינואר 2000 הגיע וחלף ללא דרמות יוצאות דופן, אריה רוקח עדיין מאמין שניתקל בו מדי פעם גם בעתיד, כיוון שבחלק מהמקרים הפתרונות שהוחלט עליהם כדי למנוע את הבאג היו זמניים בלבד. אריה 31:26 אבל השתמשו גם בעוד טריק. הטריק הבא היה בעצם 'אתה יודע מה? בוא נגיד למחשב שעכשיו לא 2000, עכשיו 1990'. נפתח איזה חור 10 שנים וככה נחליק את הבעיה למשך 10 שנים. אז ב-1 בינואר 2010 אני קורא ידיעה מאוד מאוד מוזרה ששלושה מיליון כספומטים בגרמניה נתקעו למשך שבועיים. אף אחד לא יודע מה עושים וזה לפה ושם ובסוף אוקיי איכשהו הצליחו. ולמחרת בשני לינואר אני פוגש בטכניון מישהו שידע שכתבתי ספר עם דוקטור אבנר אנגל. הוא אומר 'אריה, נו מה אתה אומר?'. ואז בהבזק ככה של הברקה אמרתי לו 'אתה יודע מה? זה באג 2000 המאוחר'. הוא אמר לי 'אריה וואלה, זה בדיוק'. אבל אני הייתי היחיד ולדעתי עד היום שאמר את הדבר הזה. זאת אומרת שבעצם אני לא כזה איזה שהוא מטורף שצריך לאשפז אותי מיד במחלקה סגורה, אפשר לדחות את זה קצת. זה עדיין אפשר לדחות. רן 32:27 אז אם ב-1 בינואר 2020 הכספומט שלכם מפסיק לעבוד או החשמל בבית כבה פתאום, יכול להיות שזה בגלל שמישהו שהיה אמור לעשות עבודה טובה בשנות ה-90 החליט לעגל פינות. הגישה הזאת שלנו שהתחנכנו עליה וגדלנו עליה כאילו 'חברה, יש מישהו שיודע מה שהוא עושה', אז אני רוצה עבדכם הנאמן להגיד 'לא כל כך בטוח'. ומה לגבי השאלה שבה פתחתי את הפרק? האם משתלם יותר לכתוב על נושאים בוערים של ההווה או לכתוב על נושאים על-זמניים שיישארו רלוונטיים גם בעוד שנים? תמיד אמרו לי שלא מנומס לשאול אנשים על כסף, אבל במקרה הזה הייתי מוכרח. אז בוא בוא נתקן את העוול ההיסטורי. אתה יכול לספר לנו היום 15 שנה יותר מאוחר כמה כסף הרווחתם אתה ואבנר מהספר? אריה 33:23 תראה, אני חושב, אני שואל כסופר אז אני לא מפחד לשאול כי אושר גדול לא יצא מזה. נכון. תראה הכל היה בגלל שאתה יודע איך סופר חי תמלוגים מהוצאה, ומכרנו שמה איך אומרים מהדורה אחת. לפי חשבונות זהירים שלי היה מדובר משהו כמו הרווחים העצומים שהשדרן קינט לי, משהו כמו 3,000 שקל. לא הפסדנו כסף, לא השקענו כסף פרטי שלנו. אז אוקיי לטובה. רן 34:03 3,000 שקל הם פחות או יותר גם מה שאני הרווחתי ממכירות הספר הראשון שלי, 'פרפטואום מובילה', שעסק בנושא שלא היה אקטואלי לפני 8 שנים וכנראה שלא יהיה אקטואלי גם ב-2038. אז מה המסקנה? המסקנה היא שסופרים תמיד יישארו עניים אלא אם כן מתמזל מזלך לכתוב את 'הארי פוטר'. ועכשיו כשהסכנה מבאג 2038 ברורה ומובנת, אני באופן אישי לא מתכוון להתעלם ממנה. בשנת 2000 הייתי צעיר ופוחז, אבל היום אני בוגר, שקול ואחראי. הפעם כשיבוא הבאג אני אדע איך לצוד ארנבות כדי לשרוד. יש לי את רובה הציד שלי, יש לי את ז'קט הציד, יש לי כובע ציידים, הכל מוכן. עכשיו רק צריך למצוא את הארנבת. בגוגל.
        ]]></content:encoded>
    </item>
    
    <item>
        <title>394: מכונות משתכפלות וחקר הגלקסיה [עושים היסטוריה]</title>
        <link>https://mat-mo.github.io/podtext/episodes/vshym-hystvryh/394-mkvnvt-mshtkplvt-vkhqr-hglqsyh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/394-mkvnvt-mshtkplvt-vkhqr-hglqsyh-vshym-hystvryh.html</guid>
        <pubDate>13 במרץ 2023</pubDate>
        <description>Transcript for 394: מכונות משתכפלות וחקר הגלקסיה [עושים היסטוריה] from עושים היסטוריה</description>
        <content:encoded><![CDATA[
            רן 00:00 אתם אוהבים חידות? לא כאלו של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...'. תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה מה שעשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן 02:31 שלום וברוכים הבאים לעושים היסטוריה. פרק 394: מכונות משתכפלות וחקר הגלקסיה. ביום שישי אחד בשנת 1950, פסעו ארבעה מדענים בשביליו של מכון המחקר לוס-אלאמוס שבניו מקסיקו בדרך לארוחת צהריים. עד שהגיעו לחדר האוכל, השיחה כבר פנתה לכיוונים אחרים לגמרי. אבל אז, כאילו משום מקום, הרים הפיזיקאי האיטלקי אנריקו פרמי את מבטו אל עמיתיו ושאל אותם: 'אז איפה כולם?'. השאלה הזו עוררה פרץ של צחוק, כי לכולם היה ברור שפרמי עדיין תקוע בנושא השיחה הקודם שלהם - קיומם של חוצנים. אבל פרמי התעקש. הוא ערך מספר חישובים פשוטים על הנייר: כמה כוכבים יש בגלקסיה? כמה כוכבי לכת מקיפים אותם? מה הסיכוי שציביליזציה מתקדמת תתפתח ותגיע אלינו? התוצאות העלו שאם הגלקסיה שלנו היא בית למאות מיליארדי שמשות, סביר מאוד שלפחות ציביליזציה אחת הייתה צריכה לבקר אצלנו מזמן. ועם זה המצב, אז איפה כולם? השאלה הזו הפכה לאבן הפינה של דיון מדעי סביב 'פרדוקס פרמי'. מדענים רבים הציעו פתרונות שונים, ביניהם פרנק טיפלר, שטען שהדרך היעילה ביותר לחקור את הגלקסיה היא באמצעות גשושיות המסוגלות לשכפל את עצמן. אם הגלקסיה קיימת מיליארדי שנים, מספיקה ציוויליזציה אחת שתשלח גשושית משתכפלת כדי שהיא תמלא את כל הגלקסיה תוך כמה מאות מיליוני שנים. העובדה שלא מצאנו גשושית כזו במערכת השמש שלנו מובילה למסקנה אחת: אנחנו לבד. אבל לא כל המדענים מסכימים. קארל סייגן וויליאם ניומן הציעו הסבר אחר, לפיו יש מנגנון מובנה המונע שכפול אינסופי כדי למנוע 'סרטן טכנולוגי' שיבלע את כל המשאבים בגלקסיה. הדיון הזה נותר מרתק, במיוחד לאור הגילויים האחרונים של עצמים כמו אומואמוא שחדרו למערכת השמש שלנו ממקור חיצוני. רן 47:42 זהו, עד כאן. תודה על ההאזנה. כאמור, בשבוע שעבר השקתי פודקאסט חדש ברשת שלנו בשם 'עושים עתיד'. העולם שלנו משתנה בקצב מסחרר. עוד לא הספקנו להבין מה אפשר לעשות עם היכולת לקרוא את הקוד הגנטי שלנו, והנה אנחנו כבר מסוגלים לערוך אותו. עוד לא הספקנו לעכל שיש לנו בינה מלאכותית שמסוגלת ליצור כל תמונה שנוכל לחלום עליה, והנה יש לנו כלים כמו ChatGPT שפותחים בפנינו מיליון אפשרויות חדשות. איך יראו החיים שלנו ושל הילדים שלנו בעוד עשור? ב-'עושים עתיד' אני מארח את האנשים החכמים ביותר - מדענים, מהנדסים ויזמים - כדי לנסות לענות על השאלות הקשות האלו. רן 50:58 מה עוד חדש ברשת עושים היסטוריה? אני ממליץ בחום להאזין לפרקים האחרונים של 'עושים חשבון' ו-'עושים משפט' שעוסקים לעומק בסוגיות העקרוניות שמאחורי המהפכה המשפטית והכלכלית בישראל. ב-'עושים טכנולוגיה', דוקטור יובל דרור סוקר את המשבר של גוגל מול OpenAI. ב-'כשבגרוש היה חור', רועי גרון בוחן את ההיסטוריה הכלכלית של הפיקוח על שכר הדירה. וב-'עושים רפואה', פרק מרתק על קדחת הבהרות שלקחה מאיתנו את מאיר אריאל. כל הפודקאסטים זמינים באתר הבית שלנו ובכל אפליקציות הפודקאסטים. שחר 55:01 היי, אני שחר לוי, והפעם בפינה שלי 'שחר ההיסטוריה', אני אסביר לכם למה אין מספיק סינים בעולם. אתם בטח חושבים שזה מוזר, הרי יש מיליארד וחצי סינים. אבל הדמוגרפיה של סין גרועה ותהפוך ליותר גרועה. שיעור הילודה שם הוא 1.1%, הרבה מתחת לשיעור המינימלי הנדרש לצמיחת אוכלוסייה. סין היא מדינה הומוגנית שלא מקבלת מהגרים, כך שקליטת הגירה אינה אופציה. המעבר המהיר שביצע מאו דזה-דונג מחברה חקלאית לתעשייתית, יחד עם חוק הילד האחד, יצרו נזק דמוגרפי בלתי הפיך. סין עומדת בפני מצב שבו לא יהיו מספיק צעירים לתמוך בכמות אדירה של זקנים, מה שמאיים על עתידה כמעצמה כלכלית.
        ]]></content:encoded>
    </item>
    
    <item>
        <title>395: תחנת החלל מיר (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/395-tkhnt-hkhll-myr-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/395-tkhnt-hkhll-myr-sh-kh-vshym-hystvryh.html</guid>
        <pubDate>19 במרץ 2023</pubDate>
        <description>Transcript for 395: תחנת החלל מיר (ש.ח.) [עושים היסטוריה] from עושים היסטוריה</description>
        <content:encoded><![CDATA[
            Shani 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה'... תקשיבו לזה. יש עשרה חדרים. בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Shani 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran 02:31 שלום וברוכים הבאים לעושים היסטוריה. פרק 395, תחנת החלל מיר, שידור חוזר. רשת עושים היסטוריה. מאז שנות ה-50 של המאה ה-20 התחרו ברית המועצות וארצות הברית זו בזו במה שכונה מירוץ החלל. כל אחת מהמעצמות ניסתה להוכיח את עליונותה הטכנולוגית, המוסרית והכלכלית באמצעות הישגיה בחקר החלל. נחיתתה המוצלחת על אדמת הירח של אפולו 11 ב-20 ביולי 1969 הייתה הישג חשוב לארצות הברית. בברית המועצות חיפשו אתגר שיחזיר להם חלק מהיוקרה שאבדה להם. האתגר בו בחרו הרוסים היה הקמתה של תחנת חלל. תחנת חלל היא מעין מבנה חצי קבוע המאפשר שהייה ארוכה יותר בחלל מאשר אפשרית בחללית, כמו אפולו או אפילו מעבורת חלל. אם חללית היא כמו ספינה שיוצאת להפלגות קצרות, אז תחנת חלל היא כמו אסדה שאפשר לחיות עליה חודשים ואף שנים. תחנת החלל הראשונה ששיגרה ברית המועצות הייתה סאליוט 1, באפריל 1971. סאליוט פירושה זיקוקים ברוסית. סאליוט 1 שוגרה כשהיא ריקה מאדם, ושלושה ימים מאוחר יותר המריאה החללית סויוז 10 ועליה שלושה קוסמונאוטים שהיו אמורים להיות דייריה הראשונים של תחנת החלל. אחרי מסע בן 24 שעות התקרבה סויוז 10 אל סאליוט 1 והתכוננה לעגון אליה. קל לשער את ההתרגשות שחשו הקוסמונאוטים באותם רגעים בבואם לעשות היסטוריה ולפתוח דף חדש בתולדות הקידמה האנושית, אבל תקלה במערכת העגינה האוטומטית מנעה הצמדה מושלמת של שתי החלליות. רווח של 90 מילימטרים בלבד הפריד בין סויוז וסאליוט, אבל הרווח הזה הספיק מכדי למנוע מהקוסמונאוטים לפתוח את הדלת שמחברת ביניהם. אחרי חמש שעות של ניסיונות חוזרים ונשנים לפתור את הבעיה, לא נותרה לקוסמונאוטים ברירה אלא להרים ידיים. הם הסתובבו וחזרו לכדור הארץ. צוות נוסף שהמריא מאוחר יותר הצליח בסופו של דבר לפתוח את הדלת העיקשת, אבל סיפורה של סאליוט 1 ממחיש בצורה ברורה את האתגר הטכנולוגי האדיר שבשיגור תחנת חלל ותפעולה. החלל החיצון, על הוואקום והטמפרטורות הקיצוניות ששוררות בו, הוא סביבה כה עוינת לבני אדם ולטכנולוגיה האנושית, עד שאפילו פעולה פשוטה כמו פתיחת דלת אינה טריוויאלית כלל וכלל. סיפורה של סאליוט 1 מעניק לנו נקודת ייחוס בבואנו לספר את סיפורה של תחנת החלל מיר, ביתם של עשרות אסטרונאוטים במשך 15 שנים רצופות. מיר שרדה לא רק תנאי סביבה קשים ותאונות מסמרות שיער, אלא גם תמורות פוליטיות וחברתיות קיצוניות בכדור הארץ. לאורך העשורים הבאים, מיר היוותה את שיא היכולת הסובייטית בחלל. היא הייתה מודולרית, תכונה שאפשרה לה לגדול ולהתרחב לאורך זמן. משימות רבות בוצעו על סיפונה, מניסויים בגידול צמחים בחוסר כבידה ועד מחקרים על גוף האדם ואיבוד מסת עצם. בהמשך, עם נפילת מסך הברזל, מיר הפכה לסמל לשיתוף פעולה בינלאומי כאשר אסטרונאוטים אמריקאים החלו לעגון בה במסגרת תוכנית המעבורות. למרות התקלות הרבות, השריפות וההתנגשויות, מיר נותרה סמל להישגי האנושות בחלל עד להשמדתה המבוקרת באטמוספירה בשנת 2001.
        ]]></content:encoded>
    </item>
    
    <item>
        <title>396: מה קרה לאח"י דקר? חלק א' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/396-mh-qrh-lkh-y-dqr-khlq-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/396-mh-qrh-lkh-y-dqr-khlq-vshym-hystvryh.html</guid>
        <pubDate>2 באפריל 2023</pubDate>
        <description>Transcript for 396: מה קרה לאח"י דקר? חלק א' [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>397: מה קרה לאח"י דקר? חלק ב' ואחרון [עושים היסטוריה]</title>
        <link>https://mat-mo.github.io/podtext/episodes/vshym-hystvryh/397-mh-qrh-lkh-y-dqr-khlq-b-vkhrvn-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/397-mh-qrh-lkh-y-dqr-khlq-b-vkhrvn-vshym-hystvryh.html</guid>
        <pubDate>24 באפריל 2023</pubDate>
        <description>Transcript for 397: מה קרה לאח"י דקר? חלק ב' ואחרון [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>398: המגיפה הגדולה של גפן היין (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/398-hmgyph-hgdvlh-shl-gpn-hyyn-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/398-hmgyph-hgdvlh-shl-gpn-hyyn-sh-kh-vshym-hystvryh.html</guid>
        <pubDate>9 במאי 2023</pubDate>
        <description>Transcript for 398: המגיפה הגדולה של גפן היין (ש.ח.) [עושים היסטוריה] from עושים היסטוריה</description>
        <content:encoded><![CDATA[
            שני 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה... תקשיבו לזה. יש עשרה חדרים. בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 398: המגפה הגדולה של גפן היין. בצבא, לפני כמעט עשרים שנה, הייתי מפקד ספינת דבור. הספינה שלי, דבור 908, הייתה תופסת מדי פעם בפעם כוננות באחת המרינות במרכז הארץ, לצד יאכטות יפהפיות שהיו שייכות לאנשים שהיו, קרוב לוודאי, עשירים מאוד. באחד הימים, כשהגנו במרינה, ניגש אליי הסקיפר של אחת היאכטות. 'היי קצין', הוא אמר לי, 'כל הכבוד על העבודה החשובה שאתם עושים, ואני רוצה לצ'פר אתכם'. הוא מסר לי שקית גדולה מלאה בפחיות שתייה עבור החיילים, ובקבוק יין בשבילי. עכשיו, אני לא מבין גדול ביינות, אבל לפי הכיתוב על הבקבוק והתווית המהודרת, ניחשתי שמדובר ביין איכותי למדי. הודיתי לסקיפר מקרב לב, העברתי את השקית עם הפחיות לחברה בספינה, אבל את הבקבוק לא פתחתי. החלטתי לשמור אותו לאירוע חגיגי במיוחד. ביום שבו נתפוס סירת מחבלים ונמנע פיגוע, נקשור מטאטא הפוך לתורן כפי שמקובל בחיל הים במקרים האלה, וכשנחזור לנמל אפתח את בקבוק היין המיוחד והחגיגי שלנו ונשתה כולנו לחיים. איך נגמר הסיפור שלי עם בקבוק היין האיכותי? אני חושב שאשאיר אתכם במתח בינתיים, אני רק ארמוז שהבקבוק הזה לא נשאר סגור וחתום זמן רב. זה לא מקרי שאפילו אחד כמוני, בור יחסי בענייני יין משובח, יודע שיין איכותי שומרים לאירועים מיוחדים. יין הוא חלק מהתרבות האנושית מזה אלפי שנים. ייצור ושתיית יין מקדימים בהרבה את המצאת הכתב למשל. שתיית יין שזורה גם בימינו באינספור טקסים, אירועים ורגעים מיוחדים בחיינו. ארוחה רומנטית במסעדה - כוס יין. החברים מגיעים לביקור - נפתח בקבוק. עשינו אקזיט - זה הזמן לשמפניה. כמעט כל הטקסים היהודיים כוללים שתיית יין, מברית מילה ועד קידוש. במילים אחרות, אם יש אירוע חגיגי ומשמח, כמעט קשה לדמיין מצב שיין לא יהיה חלק ממנו. אבל רק מעטים היום זוכרים עד כמה היינו קרובים, לפני קצת יותר מ-100 שנה, לאבד את היין. קברנה סוביניון, מרלו, שיראז, שרדונה, סוביניון בלאן, ריזלינג - כמעט כל היינות שאתם מכירים ושתיתם בהנאה כל חייכם, לבנים או אדומים, עמדו בפני האפשרות המציאותית מאוד של היעלמות מוחלטת מהעולם. תרבות היין בת אלפי השנים הייתה על ספה של קטסטרופה, כמו אדם שמביט למטה מצוק גבוה. אם דברים היו מתרחשים רק מעט אחרת מכפי שהתרחשו, היינו נותרים רק עם מספר זעום של בקבוקים ישנים שנשמרו במקרה במחסנים או במרתפי אספנים, ואולי מספר סוגי יינות שמרבית חובבי היין ומביני העניין רואים בהם איכותיים או כמעט לא ראויים לשתייה. האם אתם מסוגלים לדמיין לעצמכם עולם ללא יין? פתחו בקבוק, מלאו את הכוס וקחו לגימה הגונה. בפרק הזה הדמיון יהפוך למציאות. האזור הדרום-מזרחי של צרפת, ששוכנת לחופיו של הים התיכון וסמוך לגבול עם שווייץ ואיטליה, הוא אחד האזורים הפוריים ביותר בעולם בכל הנוגע לגידול גפנים. כשליש מכל הענבים הגדלים בצרפת מקורם מחבל ארץ זה. בשנת 1866 גילו מספר כורמים, חקלאים שעוסקים בגידול גפנים ליין, שחלק מהגפנים שלהם סבלו ממחלה כלשהי. הגפנים הנגועות היו כמושות, עליהן הצהיבו והענבים שהפיקו היו קטנים וחמוצים. כשהקרו הכורמים את הגפנים החולות, הם הבחינו מיד שריקבון לא מוכר פשה בשורשי הגפנים שהפכו לשחורים ומצומקים. התמודדות עם טפילים ומזיקים לא הייתה זרה למגדלי הגפנים. רק עשור קודם לכן למשל הם הצליחו בקושי רב למגר פטרייה בשם קימחון שתקפה כרמים בכל רחבי צרפת והשמידה גפנים רבות. אלפי שנות ניסיון לימדו את החקלאים כל מה שאפשר היה לדעת על המזיקים הפוטנציאליים והדרכים הנכונות להתמודד עמם. ובכל זאת, אף אחד לא שמע על פטרייה, חרק או חיידק שתוקף את הגפן וגורם לשורשיה להירקב באופן שכזה. התגובה הראשונית של החקלאים הייתה התגובה המקובלת במקרים האלה. הם עקרו את הגפנים המתות, הרחיקו אותן מהגפנים הבריאות וקיוו שבזאת באה הבעיה על פתרונה. בתוך חודשים ספורים נתבדו תקוותיהם. גפנים נוספות החלו להצהיב ולנבול וגם שורשיהן היו רקובים ומתים. המחלה הלכה והתפשטה לכל הכיוונים כמו גל מחליא של ריקבון בתוך בריכת גפנים ירוקות. בתוך שנה הושמדו כל הכרמים בשטח של כחמישה דונמים. בצר להם, פנו הכורמים אל הרשויות. המכון החקלאי במונפלייה, אחת הערים הגדולות באזור, שלח צוות בעל שלושה חוקרים בכירים לבדוק את פשר העניין: ג'ורג' באזיל, נשיא המכון, פליקס סאהו, מגדל גפנים ידוע ומנוסה, וז'ול אמיל פלנשון, שהיה רופא ופרופסור לרוקחות ולבוטניקה. שלושת החוקרים הסתובבו בין הגפנים החולות במשך שלושה ימים. הם עקרו גפן אחר גפן, בחנו את השורשים הריקובים בבחינה מעמיקה, אבל למרבה הפלא לא הצליחו להבחין בחרק, פטרייה או תולעת שהייתה עשויה להיות הגורם לתופעה. לבסוף, כמעט במקרה, הם החליטו לעקור מהאדמה גפן בריאה, גפן שלא הראתה סימני מחלה. פרופסור פלנשון תיאר מאוחר יותר את מה שראו על השורשים: 'בדקנו בקפידה את שורשי הגפנים העקורות ולא הבחנו בריקבון כלשהו. אבל לפתע, תחת עדשת הזכוכית המגדלת הופיע חרק. כנימת צמחים צהבהבה שהייתה צמודה לצמח וינקה מלשד השורשים. הבטנו שוב, הפעם ביתר תשומת לב - זו לא הייתה כנימה אחת, לא 10 כנימות, כי אם מאות ואלפים של כנימות בכל מגוון שלבי ההתפתחות. הן היו בכל מקום'. פלנשון מיהר להעלות את תיאור הממצאים על הדף והפיץ אותם בין כל רשויות החקלאות והאוניברסיטאות בצרפת. בדוח כתב שהוא משוכנע שהכנימה הבלתי מוכרת היא הגורם למחלה המסתורית שפוגעת בגפנים. לאוזניים מודרניות זה נשמע כהשערה הגיונית וכמעט מתבקשת מאליה, אבל לא כך ראו אותה בני תקופתו של הפרופסור. ויכוח סוער התפתח בקרב החוגים המדעיים בצרפת בשאלה האם הכנימה שגילו פלנשון ועמיתיו היא אכן הגורם למחלה - ויכוח שפלנשון היה בו, אולי תופתעו לשמוע, דווקא בדעת מיעוט. רוב האנטומולוגים, חוקרי החרקים, היו תמימי דעים שאין סיכוי שהכנימה עומדת מאחורי מגפת הגפנים. אפילו ראש החברה האנטומולוגית בצרפת פרסם מאמר תקיף ונחרץ שבו תקף את השערותיו של פלנשון וביטל אותן כלא הגיוניות. ההתנגדות לרעיון לפיו הכנימה היא זו שמחוללת את המגפה נבעה משני גורמים עיקריים. הראשון היה שלמרות ניסיון מצטבר של מאות שנים, האנטומולוגים לא נתקלו מעולם בחרק שפוגע באופן מוחלט כל כך וקטלני כל כך בגפנים, ולא מיהרו לקבל את קיומו של חרק שכזה ללא הוכחות חד משמעיות. יש לא מעט היגיון בזהירות הזו, שהרי אם היה בנמצא חרק או מזיק אחר שפוגע באופן כה ענוש בצמח, סביר להניח שהמדענים והחקלאים היו נתקלים בו שנים רבות קודם לכן. הסיבה השנייה לשלילת ההשערה הייתה אולי עמוקה ומשמעותית יותר. הקהילה הרפואית במאה ה-19 נעה בין שני קטבים, שתי פילוסופיות שונות בשאלת הגורם העקרוני למחלות ביצורים חיים. בצד אחד של המגרש היו אלה שטענו שמחלות בקרב בעלי חיים, צמחים וגם בקרב בני אדם הן תוצאה של גורמים חיצוניים לגוף. החיה או הצמח בריאים, אבל אז תוקף אותם חיידק או מזיק אחר שגורם להם להיות חולים, כמו אדם שנדבק בווירוס ונעשה חולה בשפעת. מהעבר השני היו אלה שהאמינו שמחלות נובעות קודם כל ממקור פנימי לגוף החי. משהו בשיווי המשקל הפנימי של היצור משתבש ומתערער, באופן שהופך אותו לפגיע ומיועד יותר לפורענות. כשהאיזון הפנימי של היצור החי מופר, כל אותם טפילים, חיידקים ורעלנים שהגוף מסוגל להתמודד עמם בהצלחה בימים כתיקונם, לפתע מצליחים להתגבר על ההגנות הטבעיות שלו ולחולל נזקים נוספים, כמו חולה סרטן שהתרופות הכימותרפיות החלישו את המערכת החיסונית שלו וכעת הוא בסכנה למות מדלקת ריאות. באותה התקופה, שנות ה-70 של המאה ה-19, המחנה שהאמין במקור הפנימי למחלות היה דומיננטי יותר בחוגי המחשבה המדעית בצרפת וחוקרים רבים נטו לפרש את ממצאיו של פלנשון בהתאם. דהיינו הכנימה שגילו חברי הוועדה על שורשי הגפנים היא לא הגורם למחלה, אלא מעידה על בעיה אחרת, מהותית יותר, שפוגעת בגפנים ומחלישה אותן. משהו לא תקין בקרקע למשל או שינוי כלשהו באקלים. פלנשון עמד תחת מטר של ביקורות והצלפות ורק מדענים מעטים אחרים קיבלו את דעתו. יש להניח שגם גאווה מקצועית שיחקה תפקיד מסוים בוויכוח הזה. פרופסור פלנשון היה אמנם איש מקצוע מוכר ומוערך, אבל עם כל הכבוד הוא רוקח ובוטניקאי ולא אנטומולוג. הוא לא מבין בחרקים מספיק כדי לספר לאנטומולוגים מומחים איזה חרק גורם לאיזו מחלה. הממשלה הצרפתית הקימה מספר ועדות חקירה כדי לבחון את ההשערות השונות ולמצוא תרופה למגפה המסתורית. לא היה קל לסנכרן בין פעילותן של הוועדות השונות. היין, כפי שאתם בוודאי יודעים, הוא חלק חשוב מזהות צרפת ותרבותה. הצרפתים הם צרכני היין הגדולים ביותר בעולם והיינות הצרפתיים נחשבים לאיכותיים ולמשובחים ביותר. אין פלא אם כן שתעשיית היין הצרפתית מלווה בלא מעט פוליטיקה משל עצמה. כל מחוז מלא בגאווה על זני הגפנים המעולים שגדלים אצלו ונוטה לזלזל במחוזות האחרים ובנוזל הדלוח והמשעמם שהם מעזים ברוב חוצפתם לכנות בשם יין. שוועדה ממונפלייה תעז לקבוע לחקלאים מבורדו מה עליהם לעשות או לא לעשות עם הכרמים שלהם? קודם כל שילמדו איך לייצר יין כמו שצריך, החוצפנים. פעילות הוועדות השונות הייתה מלווה באינספור חיכוכים ובוויכוחים. הוויכוחים המחקריים, הסקרים והדיונים הסוערים לגבי הכנימה המסתורית נמשכו, ובכל הזמן הזה הלכה המגפה והתפשטה בקצב מסחרר. כרם אחר כרם, גפנים בריאות ומשגשגות כמושו ונבלו בתוך שבועות, שורשיהן שחורים ורקובים. אלפי דונמים של יבולים ירדו לטמיון. החקלאים שתלו גפנים חדשות במקום אלה שמתו, אבל גם אלה מתו בזמן קצר. יבול הענבים בצרפת צנח משנה לשנה ושום פתרון לא נראה באופק. עבור צרפת, היין הוא לא רק חלק חשוב מזהותה ותרבותה, הוא גם משחק תפקיד חשוב בכלכלה ובתעשייה. הגפנים שנפגעו היו מטה לחמם של חקלאים רבים, חקלאים שרק לפני שנים ספורות התאוששו מפגיעתה של פטריית הקימחון אותה הזכרתי קודם, שהביאה לכך שיבול הגפנים ב-1854 למשל היה היבול הקטן ביותר בצרפת ב-66 השנים האחרונות. עבור המגדלים הקטנים שלא היה להם הון עצמי גדול, איבוד בציר שלם היה קטסטרופלי. רבים מהם פשטו את הרגל, עברו לגדל חיטה במקום גפנים או מכרו את שדותיהם למגדלים עשירים וגדולים יותר. במחוזות שבהם ייצור היין היה התעשייה העיקרית, מגפת הגפנים גרמה למשבר כלכלי חמור. עובדים רבים פוטרו ומשכורותיהם של אלה שנותרו קוצצו בחצי. חקלאים לשעבר שכעת נותרו בלא כלום החליטו במקרים רבים להגר לארצות הברית או לאלג'יריה. במשך שבע שנים תמימות המשיכו המומחים והמדענים להתווכח ולהתדיין בשאלת הגורם למגפה בעוד שהמשבר הכלכלי בצרפת הולך ומתעצם. לאורך שנים אלו המשיך פרופסור ז'ול אמיל פלנשון לחקור את הכנימה המסתורית ולעמוד על טיבה. למרות הלחץ מכיוון הקהילה המדעית, הוא נותר איתן בדעתו כי הכנימה חייבת להיות הגורם למגפה, ואם ככה הדבר, הרי שרק היכרות אינטימית עם החרק הבלתי מוכר ומחזור החיים שלו יאפשרו לחוקרים למצוא תרופה נגדו. הוא המשיך לחקור אותה בשדה ובמעבדה והעניק לה את השם פילוקסרה, מלטינית כנימת העלים הכמושים או היבשים. צ'ארלס ולנטיין ריילי היה אנטומולוג אמריקאי מפורסם ומוערך מאוד שכתב שבעה ספרים מוצלחים אודות מזיקים וטפילים בענף היין. כשהגיעו לארצות הברית השמועות אודות המשבר הפוקד את תעשיית היין בצרפת, גילה בכך ריילי עניין רב כמובן. הוא קרא את תיאורי פלנשון אודות הכנימה הצהובה והזערורית, ומשהו בתיאור הזה נשמע לו מוכר. אכן, לאחר בדיקה, הסתבר שמספר שנים קודם לכן ב-1856, תיאר אנטומולוג אמריקאי בשם אסא פיץ' כנימה שחיה באזור ניו יורק, אף היא טפיל של צמח הגפן, שהייתה דומה מאוד לפילוקסרה של פלנשון. בשני המקרים החרק המדובר היה צהבהב, אורכו כמילימטר אחד והוא חי במושבות של אלפי פריטים. ריילי כתב בחזרה לפלנשון ושיתף אותו בחשדותיו לפיהם הכנימה הצרפתית המסתורית והכנימה האמריקאית - אחת הן. למרות הדמיון החיצוני, הייתה עדיין אי ודאות מסוימת לגבי זהותה האמיתית של הכנימה הצרפתית. הכנימה שתיאר פיץ' חיה על עלי הגפן ושורשיו, בעוד שהפילוקסרה הצרפתית נתגלתה אך ורק על השורשים. ההבדל הזה יכול להעיד באופן עקרוני על כך שמדובר בשני חרקים שונים בעלי דמיון חיצוני ותו לא. פלנשון לא ויתר. הוא נאחז בקצה החוט הזה והלך בעקבותיו. 15 שנים קודם לכן כשפגעה פטריית הקימחון בכרמים, חיפשו החקלאים הצרפתיים דרכים ושיטות להילחם בה. הגפן שגדלה בכרמים בצרפת הייתה ממין המכונה ויטיס ויניפרה, גפן היין או הגפן האירופית. גפן אירופית זו הייתה פגיעה יחסית לנזקי הפטרייה, אבל החקלאים גילו שגפן ממין אחר בשם לברוסקה הגדל בצפון אמריקה היה עמיד בפניה. מספר חקלאים צרפתיים ייבאו מצפון אמריקה גפני לברוסקה לצורך מחקר כדי לנסות ולגלות מה מקנה להם את העמידות בפני הפטרייה. בסופו של דבר לא היה בכך צורך. פיזור גופרית בקרקע, כך הסתבר, הצליח לחסל את הפטרייה ולהגן על הגפן. חיסול פטריית הקימחון הפך את הגפן הצפון אמריקאית ללא רלוונטית. כל מומחי היין היו תמימי דעים שהיין שמופק מגפנים אמריקאיות גרוע ונחות בהרבה מהיין המופק מהוויטיס ויניפרה האירופית, כך שלא הייתה סיבה אמיתית לגדל גפנים שכאלה לאורך זמן. ובכל זאת פה ושם היו עוד מספר חקלאים ששמרו על הגפנים המיובאות וגידלו אותן, אולי מתוך סקרנות. פלנשון פנה אל אותם חקלאים וביקש מהם לבדוק את הגפנים האמריקאיות. ואכן על העלים של הגפנים המיובאות הוא גילה את אותה הכנימה שתיאר אסא פיץ'. זאת ועוד, כשלקח פלנשון את כנימות העלים והעביר אותן באופן יזום אל שורשי הגפן האירופית, גפן בריאה חלתה עד מהרה והפגינה את אותם התסמינים המוכרים של שורשים נפוחים, רקובים ודומה. מכאן, למרות שהכנימות מפגינות התנהגות שונה כשהן גדלות על גפנים אירופאיות ואמריקאיות, הרי שבמידה גבוהה של ודאות מדובר בסך הכל בשני גלגולים שונים של אותה הכנימה. שינוי צורה שכזה מוכר ומקובל מאוד בעולם החרקים, שהרי חרקים רבים עוברים במהלך חייהם מביצה לזחל ומשם לצורת החרק הבוגר. במילים אחרות, פלנשון הוכיח במידה גבוהה של ודאות את השערתו של צ'ארלס ריילי לפיה הכנימה המסתורית שנתגלתה בצרפת היא למעשה כנימה אמריקאית שהצליחה להסתנן בדרך כלשהי לאירופה. יפתח מזור 27:03 קוראים לי יפתח מזור, ביום-יום אני ביולוג ועובד בחברת זרעים בתור מפתח מוצרים חדשים בתחום הפירות והירקות, ובלילה אני פודקאסטר במשרה... רבע משרה אפשר לומר, בערך שעתיים עד שנגמרות לי העיניים. דבר ראשון מה זה כנימה בכלל? כנימה היא, אם נעשה השוואה למשהו שאנחנו מכירים, היא אפשר להגיד הקרציה של הצמח. היא נראית כמו קרציה, היא הרבה יותר קטנה ממנה, משהו בסביבות שני מילימטר מקסימום. יש כל מיני גדלים, יש גם חצי מילימטר. הפילוקסרה מגיעה למקסימום שני מילימטר. ומה שהיא עושה היא פשוט מגיעה לצמח, מתלבשת עליו עם החדק מציצה שלה, דוקרת את הצמח בדיוק לאיזשהו צינור מסוים שזורמים בו המוטמעים של הצמח, זאת אומרת כל תוצרי הפוטוסינתזה, זה הסוכרים בעיקר, והיא אפילו לא צריכה למצוץ. הלחץ הפנים-צינורי מספיק חזק כדי לדחוף את הסוכר לתוכה. וככה היא יונקת ונהנית מהסוכר של הצמח. היא בעצם טפילה. אבל היא לא זו שמביאה בדרך כלל למותו של הצמח. הטפילות שלה גורמת לתהליכים נוספים שהם אלה שמזיקים מאוד לצמח. היא כמו כשכלב יש לו קרציה והוא לא ממש מאבד דם, הוא פשוט לא אידיאלי לו, אבל זה לא מה שיהרוג אותו. מה שהורג את הצמח זה תוצרי הלוואי של פעילות הכנימה. מה שבאמת פוגע בצמח בעיקר זה כמה דברים. אם אלה כנימות עלה, פילוקסרה דרך אגב היא מבחינה סיסטמטית מסווגת ככנימת עלה, למרות שרוב הפגיעה שלה היא בשורש. אז אם הם כנימות עלה, הם פשוט מתלבשות על העלה ומוצצות. אז באמת המציצה היא לא... הצמח לא שמח ממנה, אבל היא לא נוראית. מה שקורה אבל, כמו שאמרתי, הלחץ בתוך הצמח הוא לחץ מאוד גדול של הזרימה של המוטמעים וזה גם דוחף את הסוכר מאוד-מאוד חזק לתוך הכנימה ולא תמיד היא מצליחה לעכל את כל הסוכר בקצב של הזרימה שלו. זאת אומרת שנוצר איזשהו טל דבש בטוסיק שלה שנפלט החוצה, ובאזורים שמוכים בכנימות בצמחים הרבה פעמים אפשר לראות שהעלה מתחת האזור הנגוע הם פשוט מבריקים, ואם טועמים את זה, ואני טעמתי, הם גם מתוקים. זאת אומרת זה ממש פליטת סוכר על העלים שמתחת לעלים הנגועים. ואז על הסוכר הזה מתלבשים פטריות כל מיני, שגורמות לתופעה שנקראת פייחת. פייחת זה מהמילה פיח. העלה משחיר כמו עובש שחור כזה שעוטף אותו, ואז זה פוגע מאוד בהלוואה. העלים כמעט לא יכולים לספוג שמש ולא יכולים לעשות פוטוסינתזה וככה נפגעת הפעילות של העלה הרבה יותר מאשר המציצה עצמה. הם מתרבות בקצב אדיר במחזורים של שבועיים לפעמים, וזה יכול לחסל חלקות שלמות. והשאלה הנשאלת למה דווקא האמריקאיות? מה ההבדל ביניהם? ההבדל בעצם הוא בהסתגלות לאורך האבולוציה של הצמח הזה שגדל לצד הכנימה לפעילות של הכנימה, כי אם הוא לא היה יודע להסתגל הוא לא היה שורד, כי הכנימה כמו שאמרנו נמצאה באמריקה. והגפנים האמריקאיות הסתגלו לפעילות של הכנימה. איך זה קרה מבחינה ביולוגית? ההשערה המרכזית אומרת שמה שקורה כאשר יש פציעה בגפן אמריקאית, הפציעה משתאמת מאוד מהר. זאת אומרת נוצרת באזור הפציעה רקמה שעומית שמהר מאוד מגלידה את האזור הפגוע. זה כמו שעם שאוטם ומפריד את האזור הנגוע מהאזור הבריא. עכשיו גם הרקמה השעומית הזאת גם קורית בגפן הצרפתית, האירופאית, אבל העניין הוא המהירות והכמות. הגפן האירופאית לא מספיק מהירה בייצור השעווה הזה, היא מייצרת אותו יחסית לאט. בעוד שהגפן האמריקאית כנראה במהלך האבולוציה אל מול הכנימה למדה לייצר אותו בצורה מאוד-מאוד יעילה ומהירה וגם בעובי מאוד גדול כך שזה הופך להיות יעיל. וזה מעין חיסון כנגד תופעות הלוואי של הכנימה. שוב פעם הכנימה תהיה, זה לא שלא תהיה כנימה בגפן האמריקאית, אבל תוצרי הלוואי יהיו הרבה פחות קיצוניים. רן לוי 31:14 כעת לאחר שכולם הסכימו סוף-סוף שהפילוקסרה היא הגורם למחלה הפוגעת בגפנים, אפשר היה לנסות למגר אותה. ההצפה המקרית שהצילה את הכרם של לואי פושו עוררה תקוות רבות בקרב החקלאים, אבל למרות האפקטיביות המוכחת שלה, ההצפה התבררה עד מהרה כפתרון לא מעשי. הצפת כרמים אפשרית רק באזורים שבהם נהרות זורמים קרוב לכרמים והיא דורשת הקמת תשתית מורכבת ויקרה של תעלות הצפה וניקוז. פתרון נוסף היה שתילת גפנים על קרקע חולית. הניסיון הראה שפילוקסרה לא אוהבת חול ושכרמים שניטעו בקרבת הים לא סבלו מהמגפה. כרמים חדשים אכן נשתלו במספר אזורים חוליים, אבל גם הפתרון הזה לא היה מעשי בהיקף נרחב. החול מטבעו דל מאוד במינרלים שהגפן זקוקה להם כדי לשגשג, והחקלאים חייבים לספק את המינרלים הללו באופן מלאכותי. בסיכומו של דבר, הצפה של קרקע או גידול על קרקע חולית יושמו רק על כארבעה אחוזים בלבד מכלל הכרמים בצרפת. הצורך במענה יעיל ומעשי כנגד הכנימה הפך לבוער יותר משנה לשנה. קצב ההתרבות של הפילוקסרה היה מדהים. כנימה נקבה שבקעה מהביצה באפריל מסוגלת להעמיד 20 עד 30 מיליון צאצאים בתוך פחות מחצי שנה. הכנימות נישאו עם הרוח או נתפסו בבגדי הפועלים וגלגלי המכונות החקלאיות והתפשטו בין הכרמים במהירות הבזק. בתוך שנים ספורות הפסיקה מגפת הפילוקסרה להיות בעיה בצרפת באופן בלעדי והפכה לבעיה כלל עולמית. כן, אפילו לארץ ישראל הרחוקה והנידחת. גפן יין אולי הראשון שנכנס לארץ בצורה מסודרת, תעשייתית, היה ב-1870 במקווה ישראל. מאוחר יותר עם תחילת פעילות הברון, כשהברון כפי שאתם יודעים היה ממוצא צרפתי והוא חשב איזה דבר יכול לעזור לארץ מבחינה כלכלית, אז ישר לצרפתים עולה יין לראש והוא החל לעזור ולעודד את איכרי המושבות לנטוע כרמי ענבים ליין. ובשנות ה-90 של המאה ה-19, פתאום גילו את הפילוקסרה. זאת אומרת זה הגיע במקביל לנטיעת הגפנים שהגיעו מאירופה. זה הביא לקטסטרופה מאוד גדולה במושבות השומרון ובמושבות הגליל העליון. פשוט נגע הפילוקסרה התחיל לפשוט והוא החריב את כל הכרמים שניטעו על ידי האיכרים בעזרת הברון רוטשילד. הייתה פתרון אפשרי נוסף לבעיית הפילוקסרה, פתרון שאיש לא שש לאמץ - הרכבה. בעולם החקלאות הרכבה היא פעולת חיבור חלק צמח ממין אחד על גבי ענף או גזע של צמח ממין אחר מאותה המשפחה. בשנת 1870 הציעו זוג מגדלי גפנים צרפתיים, ליאו ללימן וגאסטו באזיל, לנסות ולהרכיב את הגפן האירופית על שורשים של גפנים מיובאות. ההיגיון בהצעה הזו ברור. הרכבת ענפי הגפן האירופית על גבי שורשים אמריקאים תיצור גפן שתהיה עמידה בפני הפילוקסרה מצד אחד ותמשיך להניב ענבים מצוינים ליין מצד אחר. למרות הפוטנציאל, המגדלים הצרפתיים לא קיבלו אותה בזרועות פתוחות. תעשיית היין מטבעה היא תעשייה שמרנית מאוד. ייתכן והשמרנות הזו היא תוצאה בלתי נפרדת מהמורכבות של תהליך יצור היין והרגישות שלו. כך או כך, היו מגדלים רבים שלא היו מסוגלים לסבול את המחשבה שהוויטיס ויניפרה, הגפן ממנה מפיקים יין מזה 7,000 שנה ויותר, תפסיק להיות טהורה ותכונותיה האלוהיות יתערבבו עם זנים אמריקאים נחותים יותר. מהסיבה הזו נשמו המגדלים לרווחה כשמדען בשם ברון פול תנאר הכריז שמצא חומר הדברה יעיל כנגד כנימת הפילוקסרה - תרכובת בשם פחמן דו-גופרתי. הפחמן הדו-גופרתי הוא נוזל שמנוני בעל ריח דוחה למדי, אבל הוא עשה את העבודה. הרשויות הממשלתיות העדיפו את פתרון ההדברה על פני ההרכבה והוציאו הנחיה לפיה כל מגדלי הגפנים חייבים לפזר פחמן דו-גופרתי בכרמיהם. ההנחיה הזו התבררה כבעייתית מאוד. החומר הוא חומר יקר למדי ורק מגדלים עמידים היו מסוגלים לממן את קנייתו. המתיחות שבין המגדלים העניים למגדלים העשירים הפכה לאיבה גלויה ומלחמת המעמדות הידרדרה להפגנות ומהומות. תהליך מציאת זנים מתאימים של גפנים אמריקאיות והרכבת ויטיס ויניפרה עליהן ארך שנים רבות והיה מלווה בכישלונות רבים. סך כל הידע שנצבר במשך 20 שנה אפשר בסופו של עניין הרכבה מוצלחת. האמריקניסטים הצליחו להוכיח הלכה למעשה שהם מסוגלים לשלב בין הגפנים השונות מבלי לפגוע באיכות היין המופק מהענבים. החל מ-1890 פתחו הצרפתים במבצע אדיר - הם עקרו כל אחת ואחת מהכרמים שבצרפת והחליפו כל גפן בגפן חדשה שמורכבת על קנה אמריקאית. נדרשו לצרפתים כ-10 שנים תמימות להשלים את המהלך המונומנטלי הזה. כיום, פרט למספר זעום יחסית של מקומות, כל הגפנים האירופיות בעולם מורכבות על שורשים של גפנים צפון אמריקאיות וכמעט שאין יותר גפנים אירופיות שתולות על שורשיהן שלהן. רק המהלך הכלל עולמי הגורף הזה הצליח סוף-סוף לפתור את בעיית הפילוקסרה אחת ולתמיד. כשאנו חוזרים לסיפור של בקבוק היין שלי - בגלל שלא עטפתי אותו בשום ריפוד, הייתה אזעקה, יצאנו לים, כשהגלים סערו הספינה קפצה וכשחזרנו לחוף פתחתי את הארון ומצאתי את הבקבוק שבור לרסיסים. במשך חודשים ארוכים לאחר מכן המדים שלי והמגבות שלי היו כולם ספוגים בניחוח נפלא של מרלו, שאני בטוח שאם הייתי שותה אותו היה גורם גם לי לשמוע את הארץ שרה ברקיע. במקום זאת, הריח רק הזכיר לי בכל רגע ורגע שאני אידיוט.
        ]]></content:encoded>
    </item>
    
    <item>
        <title>399: שזירה קוונטית [עושים היסטוריה]</title>
        <link>https://mat-mo.github.io/podtext/episodes/vshym-hystvryh/399-shzyrh-qvvntyt-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/399-shzyrh-qvvntyt-vshym-hystvryh.html</guid>
        <pubDate>5 ביוני 2023</pubDate>
        <description>Transcript for 399: שזירה קוונטית [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה... תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 01:41 שלום וברוכים הבאים לעושים היסטוריה, פרק 399: שזירה קוונטית. את אלברט איינשטיין אני מניח שאני לא ממש צריך להציג לכם. תורת היחסות, שאת עקרונותיה הציג איינשטיין לעולם בשני מאמרים פורצי דרך בשנת 1905, הפכה את הפיזיקאי הגרמני לאחד המדענים המפורסמים ביותר בהיסטוריה והציבה אותו בשורה אחת עם דמויות כדוגמת אייזק ניוטון וצ'ארלס דרווין. לא רבים יודעים זאת, אבל באותה שנה פרסם איינשטיין עוד שני מאמרים שכל אחד מהם היה גם כן מהפכני ופורץ דרך בתחומו. זו הסיבה ש-1905 מכונה לעיתים השנה המופלאה של אלברט איינשטיין, אנוס מיראביליס בלטינית. מאמר אחד עסק בתנועתם של גופים זעירים שנעים במים, וסיפק בפעם הראשונה הוכחה מעשית לכך שאטומים ומולקולות הם לא סתם רעיון מופשט שרק עוזר לנו לבצע חישובים וסימולציות, כפי שטענו עדיין חלק מהמדענים באותם הימים, אלא שהם באמת קיימים במציאות, גם אם אנחנו לא יכולים לראות אותם במו עינינו. המאמר החשוב הרביעי שפרסם איינשטיין באותה שנה מופלאה עסק באור, בו הוא הוכיח שקרני אור מתנהגות לעיתים כמו גלים ולעיתים כמו חלקיקים. או אם תרצו, שהאור הוא גם גל וגם חלקיק. למרות שרמזים ועדויות לתופעה המשונה הזאת צצו כבר בראשית המאה ה-19, ההוכחה שסיפק איינשטיין הניחה את היסודות לתאוריה שחוללה מהפכה באופן שבו אנחנו מבינים את המציאות שסביבנו - תורת הקוונטים. זו הסיבה שאיינשטיין מכונה לעיתים אבי תורת הקוונטים. רן לוי 04:52 אבל אולי המשפט הקודם שאמרתי, מהפכה באופן שבו אנחנו מבינים את המציאות שסביבנו, הוא לא ממש מדויק, מכיוון שבתכלס, תורת הקוונטים לא ממש עוזרת לנו להבין את המציאות. הרעיונות והתובנות שנובעים ממנה הם כל כך מוזרים, עד שנדמה שאם כבר, הם יותר מבלבלים אותנו מאשר מסייעים לנו להבין משהו. למשל, מה זה אומר שמשהו הוא גם גל וגם חלקיק? אנחנו מכירים גלים ואנחנו מכירים חלקיקים, אבל אף אחד מאיתנו לא ראה מימיו משהו שהוא גם גל וגם חלקיק, ואנחנו אפילו לא מסוגולים לדמיין לעצמנו איך עשוי להיראות דבר שכזה. הקושי התפיסתי שמציבה בפנינו תורת הקוונטים הוא הסיבה לכך שבמשך רוב שנות המאה ה-20 העדיפו פיזיקאים רבים להתעלם מהשלכותיה של תורת הקוונטים על האופן שבו אנחנו מבינים את העולם שסביבנו. זה לא שאף אחד לא דיבר על האתגרים האלה או על המוזרות של תורת הקוונטים, אבל הגישה הכללית בעולם הפיזיקה הייתה שאין כל כך טעם לנסות ולחפור בשאלות כמו מה זה אומר שמשהו הוא גם גל וגם חלקיק, כי המוח שלנו פשוט לא בנוי להבין דברים כאלה. לכן עדיף לשים את השאלות האלה בצד ולהתרכז בצדדים המעשיים יותר של תורת הקוונטים, בחישובים ובנוסחאות שבעזרתם אנחנו מפתחים שבבים אלקטרוניים, עושים כימיה מתקדמת וכדומה. כפי שניסח זאת הפיזיקאי דייוויד מרמין: 'תהיה בשקט ותחשב'. רן לוי 06:42 אבל לפני שנה, ביחס לזמן שבו אני כותב את המילים האלה, צצו וחזרו השאלות הקשות האלה לתודעה הקולקטיבית שלנו, וזאת בעקבות החלטתה של האקדמיה השוודית למדעים להעניק את פרס נובל בפיזיקה לשנת 2022 לשלושה מדענים שהניסויים שהם ערכו מכריחים אותם להרים את העיניים מהדף, להניח את העיפרון ולחשוב. לחשוב על המציאות שלנו, על העולם שבתוכו אנחנו חיים ועל הדברים המשונים והפנטסטיים שמגלה לנו תורת הקוונטים, ולשאול את עצמנו מה אומר כל זה. גם אלברט איינשטיין לא אהב את הגישה של 'תהיה בשקט ותחשב'. איינשטיין היה אדם של אינטואיציה. הוא מפורסם בזכות הניסויים המחשבתיים, הגדנקן אקספרימנט כפי שכינה אותם בגרמנית, שהוא ערך כדי לחלץ תובנות פיזיקליות מתוך האינטואיציות שלו. הוא היה אומנם זה שהניח את היסודות לפיתוחה של תורת הקוונטים, אבל עם חלוף השנים, כשפיזיקאים כדוגמת נילס בוהר וורנר הייזנברג הרחיבו את התאוריה הזאת וניסחו את הכללים והחוקים שלה, איינשטיין הלך ונעשה מוטרד יותר מהפער שהלך ונפער בין העולם כפי שאנחנו מבינים אותו לבין מה שאומרת לנו תורת הקוונטים. רן לוי 08:15 קחו למשל את האקראיות. הגובה שלי הוא מטר 75 סנטימטרים. למה? ככה. כולנו מבינים שהגובה שלנו הוא די אקראי ואין דרך לחזות אותו מראש. אבל זה לא מדויק. כשאנחנו רואים ילד גבוה במיוחד, אנחנו מיד חושדים בכך שההורים שלו כנראה גבוהים, ובמקרים רבים זה גם יהיה נכון. במילים אחרות, התפיסה הבסיסית שלנו, גם אם אנחנו לא מנסחים אותה במילים בצורה כזו, היא שהגובה שלנו הוא לא באמת אקראי, אלא הוא רק נראה אקראי מכיוון שהוא מושפע על ידי המון גורמים: גנטיקה, תזונה, סביבה וכדומה, שאת תרומתו המדויקת של כל אחד מהם אנחנו לא יודעים לחמת. לו היינו מכירים את כל הגורמים שמשפיעים על גובהו של אדם והיינו מסוגלים למדוד אותם ולחשב את השפעתם, היינו יכולים לנבא בדיוק לא רע לאיזה גובה יגיע כל ילד לכשיגדל. זו גם הייתה התפיסה של אלברט איינשטיין לגבי הפיזיקה בכללותה. כל דבר בעולמנו נשלט על ידי חוקי הפיזיקה, ואם משהו נדמה לנו כאקראי, זה רק מכיוון שאנחנו לא מבינים אותו טוב מספיק. כשאני זורק שתי קוביות שש-בש למשל, התוצאה נדמית לי כאקראית רק מכיוון שאני לא מסוגל לחשב בדיוק מספיק גבוה את כל הכוחות שפועלים על כל הקוביות כשהן פוגעות בלוח המשחק וניתזות ממנו לכאן ולכאן. לו הייתי מסוגל לחשב את כל הכוחות האלה, הייתי מסוגל לנבא בדיוק מה יראו הקוביות לכשיעצרו. רן לוי 09:58 נילס בוהר ועמיתיו, לעומת זאת, דגלו בתפיסה שונה. היקום שלנו, הם טענו, הוא בבסיסו אקראי. לא ב'כאילו' ולא בערך. באמת אקראי. נניח לדוגמה שיש לנו אטום של אורניום ואנחנו רוצים לדעת מתי יתפרק האטום הרדיואקטיבי הזה. על פי תורת הקוונטים, אין דרך לדעת את זה, ולא משנה כמה מידע נאסוף על האטום הזה או איך נמדוד אותו. התפרקות רדיואקטיבית היא באמת ובתמיד תופעה אקראית, במובן העמוק ביותר של המילה. אבל איינשטיין לא היה מוכן לקבל את זה. מבחינתו, לומר על משהו שהוא אקראי לחלוטין זו רמאות, כי לשיטתו לכל דבר בטבע יש הסבר הגיוני, גם אם אנחנו עדיין לא יודעים מהו. זה הבסיס לאמרה המפורסמת שלו: 'אלוהים לא משחק בקוביות'. חוסר נכונותו של איינשטיין לקבל את האקסיומות היסודיות של תורת הקוונטים כפשוטן יצרה כאמור פער הולך וגדל בין הפיזיקאי המהולל לבין מרבית עמיתיו למקצוע, מכיוון שבסופו של דבר תורת הקוונטים עובדת. זאת אומרת, בין אם האקסיומות האלה מוצאות חן בעינינו ובין אם לאו, הנוסחאות שנובעות מהן מנבאות את תוצאות הניסויים בצורה כמעט מושלמת, ולכן האקסיומות האלה כנראה נכונות, גם אם איינשטיין לא מוכן לקבל את ההשלכות שלהן על תמונת העולם שלנו. או כפי שניסח זאת נילס בוהר: 'אלברט, תפסיק להגיד לאלוהים מה לעשות'. רן לוי 11:42 אבל איינשטיין לא ויתר. כשנה לאחר שהוא ברח מגרמניה הנאצית והצטרף למכון המחקר המתקדם בפרינסטון, ארצות הברית, הוא חבר לשני פיזיקאים אחרים, בוריס פודולסקי ונתן רוזן, ויחד השלושה הסתערו על תופעה נוספת ובעייתית במיוחד של תורת הקוונטים, מתוך כוונה ברורה להשתמש בה כדי להוכיח לכל שאר עולם הפיזיקה שתורת הקוונטים לא נכונה, או לכל הפחות שחסר בה משהו מהותי ועמוק מאוד. כדרכו, נעזר איינשטיין, שהיה הרוח החיה מאחורי שיתוף הפעולה המשולש, בניסוי מחשבתי. במקור, הניסוי הזה מתאר תופעות שמתרחשות בחלקיקים תת-אטומיים, אבל כדי להסביר את הרעיון שמאחוריו, אני אשתמש באחת הפדיחות הכי מביכות שהיו לי בחיים. החבר'ה במשרדים של עושים היסטוריה כבר מכירים אותי די הרבה זמן, והם יודעים שאני לא ממש שם לב למה שאני לובש. החולצות שלי תמיד הפוכות, במכנסיים יש חורים... בואו נגיד שבגדול סגנון הלבוש שלי מזכיר את הכיסא הזה שיושב בפינת החדר ואתם זורקים עליו את הבגדים המקומטים עד שאין ברירה וצריך לשים בכביסה. אבל לפני שנה ומשהו הגיע השיא, כששלי נוי, המפיקה שלי, נכנסה אליי לחדר ושאלה אותי למה הנעליים שלי הן לא אותו הדבר. רק אז גיליתי שעל רגל אחת נעלתי נעל רגילה ועל השנייה נעל ספורט. בחיי. רן לוי 13:26 אז לצורך ההסבר, בואו נאמר שיש לי בבית מכונה שמייצרת זוגות של נעליים ואורזת אותן בשתי קופסאות. בקופסה אחת את נעל ימין ובשנייה את נעל שמאל, אבל לי אין מושג איזו נעל נמצאת באיזו קופסה. אני לוקח את אחת הקופסאות איתי לעבודה, וכשאני מגיע למשרד, אני ושלי פותחים את הקופסה שהבאתי ומגלים איזו נעל נמצאת בפנים: נעל ימין או נעל שמאל. נאמר ומצאנו בקופסה את נעל שמאל. איזו נעל נמצאת בקופסה שהשארתי בבית? ברור, נעל ימין. שהרי הנעל השמאלית נמצאת איתי במשרד. הסיבה לכך שאנחנו בטוחים לגמרי שאם אנחנו מחזיקים את נעל שמאל, אז הנעל השנייה חייבת להיות נעל ימין, היא שהניסיון מלמד אותנו שלכל נעל יש תכונה מוגדרת, הכיווניות שלה במקרה הזה, והתכונה הזו נקבעת ברגע שמייצרים את הנעל. במילים אחרות, כשהמכונה הדמיונית שלי הניחה את הנעליים בקופסאות, אני אולי לא ידעתי איזו נעל נמצאת באיזו קופסה, אבל הכיווניות של כל נעל כבר הייתה מוגדרת וברורה. לא כך על פי תורת הקוונטים. על פי התאוריה הזו, כשמדובר בחלקיקים קטנים מספיק, תכונותיהם של החלקיקים לא תמיד מוגדרות. זאת אומרת, אם הנעליים שלי הן נעליים קוונטיות, אז כשהמכונה מייצרת נעל ומכניסה אותה לקופסה, הכיווניות של הנעל עדיין לא נקבעה. רן לוי 14:58 שימו לב לאופן שבו ניסחתי את ההצהרה הזו, כי זהו בדיוק לב העניין. זה לא שלנעל בתוך הקופסה יש כיווניות ואני פשוט לא יודע מהי כי עדיין לא הצצתי פנימה, אלא לנעל אין כיווניות מוגדרת כלל. או בניסוח אחר, כל עוד לא פתחתי את הקופסה והצצתי פנימה, הנעל שבתוכה היא גם נעל ימין וגם נעל שמאל. בהגה הקוונטית אנחנו אומרים שכל נעל נמצאת בסופרפוזיציה של שני מצבים אפשריים: ימין ושמאל, בעת ובעונה אחת. עוד אומרת תורת הקוונטים, שרק ברגע שפתחתי את הקופסה והצצתי לתוכה, רק ברגע זה הנעל 'החליטה' במירכאות באופן כלשהו מה היא רוצה להיות, ואז היא הופכת לנעל ימין או לנעל שמאל. כן, זה נשמע מוזר ולחלוטין לא הגיוני, וזו גם הסיבה שאיינשטיין בחר להשתמש דווקא באקסיומה הזו כדי לתקוף את תורת הקוונטים. בעולם שלנו, טענו איינשטיין, פודולסקי ורוזן, לעצמים יש תכונות מוגדרות. נעל יכולה להיות ימין או שמאל, אבל היא לא יכולה להיות גם וגם, ועל אחת כמה וכמה שהכיווניות של הנעל לא תלויה בזה שרן ושלי פתחו את הקופסה והציצו לתוכה, בדיוק באותו האופן שבו הגובה שלי הוא מטר 75 סנטימטרים, גם אם אף אחד לא לוקח מטר ומודד אותו. איינשטיין ועמיתיו קראו לתפיסה הזו 'אמיתיות', realness. הנעל היא אמיתית במובן של התכונות שלה שנקבעו מראש בזמן שייצרו אותה, גם אם אף אחד לא בא ובדק את התכונות האלה. רן לוי 16:44 כדי להדגים את הבעייתיות בתורת הקוונטים, הציע איינשטיין את הניסוי המחשבתי הבא. שוב, בגרסה שלי עם נעליים קוונטיות. נניח שהמכונה שלי מייצרת שתי נעליים קוונטיות, והנעליים האלה הן לא אמיתיות במובן הקוונטי. זאת אומרת, כל עוד לא פתחתי את הקופסאות, כל נעל בזוג שיצרתי היא מעין שילוב מוזר שכזה של שני הכיוונים: סופרפוזיציה של ימין ושמאל. כמו מקודם, אני לוקח את אחת הקופסאות איתי למשרד, ושם אני ושלי סוף סוף פותחים את הקופסה ומציצים פנימה. על פי תורת הקוונטים, ברגע זה ממש, הנעל מחליטה מה היא רוצה להיות כשתהיה גדולה, והופכת להיות נעל ימין או נעל שמאל. נעליים, נזכור, מגיעות תמיד בזוגות: נעל ימין ונעל שמאל. אם הנעל במשרד החליטה במירכאות שהיא נעל ימין, המשמעות היא שהנעל השנייה, זו שנשארה בבית, חייבת להיות נעל שמאל. או לחילופין אם הנעל במשרד החליטה שהיא נעל שמאל, הנעל בבית חייבת להיות נעל ימין. זכרו מה אומרת תורת הקוונטים: זה לא שהנעליים היו מראש אחת שמאל ואחת ימין, אלא כל הזמן הזה שהיו סגורות בקופסאות, הן היו כל אחת גם ימין וגם שמאל. רק ברגע שהבטנו לתוך הקופסה במשרד, הנעל שבתוכה התממשה באופן כלשהו להיות נעל ימין, ובדיוק באותו הרגע גם הנעל שנשארה בבית 'גילתה' במירכאות שהיא נעל שמאל, מהסיבה הפשוטה שאין לה ברירה, היא חלק מזוג שבו הנעל השנייה היא נעל ימין. רן לוי 18:23 לתופעה הזו אנחנו קוראים שזירה קוונטית: מצב שבו שניים או יותר חלקיקים קשורים זה בזה באופן כה עמוק עד שאי אפשר לתאר אותם בנפרד. באנלוגיה שלנו, הנעל במשרד והנעל בבית שזורות זו בזו. יש להן תכונה משותפת, כיווניות במקרה הזה, אבל אי אפשר לומר שום דבר על הכיווניות של כל נעל בנפרד, אלא רק על התכונה המשותפת שלהן כזוג, דהיינו שאחת מהנעליים חייבת להיות שמאלית והשנייה ימנית. רק ברגע שמדדנו את התכונה הזו אצל אחד מהחלקיקים, או באנלוגיה שלנו פתחנו את הקופסה במשרד והצצנו פנימה, רק ברגע זה הנעליים מחליטות באקראי לגמרי מי מהן תהיה ימנית ומי השמאלית. וכאן מגיע הקאץ' שאיינשטיין קיווה שימוטט את תורת הקוונטים. כאמור, כשאני ושלי מציצים לתוך הקופסה במשרד, הנעל שבתוכה מקבלת כיווניות מוגדרת, נאמר ימין, ואז ברגע הזה הנעל בבית הופכת מיד לנעל שמאל. הדגש כאן הוא על המילה 'מיד'. לא מהר, לא בתוך זמן קצר... מיד, מילולית. באותו הרגע ממש. והמידע הזה יעבור בין הנעליים באופן מיידי, ללא תלות במרחק ביניהן. נעל אחת יכולה להיות בכדור הארץ והנעל השנייה בצידה השני של הגלקסיה, ועדיין ההסכמה ביניהן תעשה מיד, באפס זמן. אבל זה, אומר איינשטיין, לא יכול להיות. רן לוי 20:12 מדוע? מכיוון שבין הנעל בהרצליה והנעל בעתלית מפרידים בערך 100 קילומטרים. כשאני פותח את הקופסה בהרצליה ובוחן את הכיווניות של הנעל שבתוכה, אני משפיע באופן כלשהו על הנעל שבעתלית, אבל על פי תורת היחסות, המהירות הגבוהה ביותר שבה השפעה הזו יכולה להתרחש היא מהירות האור. זה לא משנה לצורך העניין איך בדיוק 'יודעת' במירכאות הנעל שנשארה בבית שהיא חייבת להפוך להיות נעל שמאל - אולי גמד קוונטי קטן גילה לה, אולי קיבלה הודעת SMS: 'קנאביס רפואי ללא צורך ברישיון, אה ובאגב אחותי, את נעל שמאל'. בכל דרך שלא מתקיימת ההשפעה הזו, חייב לחלוף פרק זמן כלשהו מהרגע שבו משהו קרה בהרצליה ומשהו אחר קרה בעתלית. גם אם זה היה מיקרו-שניות או ננו-שניות, זה עדיין לא היה מיד באותו הרגע. בהגה המקצועית של הפיזיקה, התכונה הזו נקראת 'עיקרון המקומיות', locality. ההנחה שעצם יכול להיות מושפע רק על ידי עצמים שנמצאים בסביבתו המיידית, ואם ההשפעה הזאת נעשית באמצעות מתווכים, כמו למשל כוחות כלשהם, היא לא יכולה לנוע מהר יותר ממהירות האור. עיקרון המקומיות הוא אחת האקסיומות הבסיסיות ביותר בפיזיקה הקלאסית. אבל אם שזירה קוונטית היא תופעה אמיתית, טענו איינשטיין, פודולסקי ורוזן, אז היא מפרה את האקסיומה הבסיסית הזו. שום דבר לא נע מהר יותר ממהירות האור. איינשטיין כינה את ההפרה הזו 'spooky action at a distance', או בתרגום חופשי: השפעה לא הגיונית ממרחק. רן לוי 22:02 אולי אתם שואלים את עצמכם: אז מה? אולי איינשטיין טועה? אולי יש דברים שכן יכולים לנוע מהר יותר ממהירות האור? אז זהו, שזה לא כזה פשוט. לא סתם טען איינשטיין שמהירות האור היא המהירות הגבוהה ביותר האפשרית ביקום. החישובים שלו הוכיחו שאם מידע יכול לנוע מהר יותר ממהירות האור, אנחנו מקבלים פרדוקסים הזויים שהיו הופכים את העולם שלנו למעין גרסת לייב אקשן של עולם המראה ב'עליסה בארץ הפלאות'. למשל, עיקרון בסיסי בעולמנו, כפי שאנחנו מכירים אותו, הוא הסיבתיות. דהיינו, הסיבה תמיד קודמת למסובב. אני בועט בכדור ורק אז הכדור מתגלגל. אני לוחץ על הכפתור ורק אז האור בחדר נדלק. אבל אם מהירות האור אינה המהירות הגבוהה ביותר האפשרית, אפשר להוכיח שיש מצבים שבהם המסובב יופיע לפני הסיבה. הכדור יתגלגל לפני שבעטתי בו, והאור בחדר יידלק לפני שלחצתי על הכפתור. במילים אחרות, אבסורד. וזו בדיוק הייתה טענתם של איינשטיין ועמיתיו. אם שזירה קוונטית אפשרית, אז היא כן תיתכן השפעה מרחוק במהירות גבוהה יותר ממהירות האור, על כל הפרדוקסים שנובעים מכך. אבל מכיוון שאנחנו לא רואים את הפרדוקסים המשונים האלה מתרחשים סביבנו, סימן שמשהו לא בסדר בתורת הקוונטים. רן לוי 23:34 אבל מצד שני, זה לא יכול להיות כל הסיפור, שהרי תורת הקוונטים עובדת. למשל, כשהפיזיקאים מחשבים את האופן שבו מסתדרים אלקטרונים סביב גרעין האטום, הם חייבים לכלול בחישובים שלהם את השפעותיה של השזירה הקוונטית בין האלקטרונים האלה, אחרת תוצאות החישובים תהיינה שגויות. זה אומר שגם אם שזירה קוונטית לא באמת קיימת, יש איזשהו מנגנון פיזיקלי לא מוכר שגורם לכך שכשאנחנו מציצים לתוך קופסת הנעליים במשרד, זה נראה לנו כאילו שהנעל בתוך הקופסה מחליטה לאיזה כיוון היא שייכת ושהנעל שנשארה בבית כאילו מושפעת מההחלטה הזו והופכת לנעל ההפוכה בדיוק באותו הזמן. מה יכול להיות אותו מנגנון פיזיקלי לא מוכר? לאיינשטיין לא היה שמץ של מושג, כמובן, אבל הוא כינה את המנגנון ההיפותטי הזה בשם 'משתנה חבוי', hidden variable, כדי להדגיש את הרעיון שאולי יש איזשהו מידע סמוי ולא ידוע שמסתתר בתוך אותם חלקיקים זעירים ושגורם להם להתנהג באופן המשונה שבו הם מתנהגים. אנלוגיה טובה לרעיון של משתנה חבוי היא תאומים זהים. נגיד שאני לוקח מישהו שלא למד ביולוגיה, מראה לו תמונה של תאומים זהים ושואל אותו: תגיד, למה השניים האלה נראים בדיוק אותו הדבר? כנראה שהוא לא ידע את התשובה, אולי הוא היה אפילו חושב שזה סוג של קסם. אבל מי שמבין בביולוגיה ידע לומר מיד שהתאומים זהים כי יש להם את אותו ה-DNA. זאת אומרת, אין צורך בקסם כדי להסביר את הזהות המפתיעה הזו. ה-DNA הוא המשתנה החבוי שגורם להם להיות זהים. באותו האופן הציע איינשטיין, אולי יש משהו חבוי בתוך הנעליים הקוונטיות שגורם להן להתנהג בצורה שהן מתנהגות, ואנחנו רק לא יודעים מהו כרגע. רן לוי 25:40 איינשטיין, פודולסקי ורוזן פרסמו את טיעוניהם במאמר בשנת 1935, שכותרו הרשמית הייתה 'האם תיאור קוונטי של מציאות פיזיקלית יכול להיחשב כמשולם?', אבל כולם מכנים אותו המאמר של EPR, על שם ראשי התיבות של מחבריו. לימים נחשף שאיינשטיין לא היה מרוצה כל כך מתוכנו של המאמר שפרסמו השלושה. מי שכתב את המאמר בפועל וניסח את הטיעונים שהופיעו בו היה בוריס פודולסקי, ואיינשטיין הרגיש שהאופן שבו בחר פודולסקי לנסח את הפרדוקס לא היה מוצלח במיוחד. הוא מתמקד יותר מדי בפרטים הטכניים במקום להדגיש את הבעיה הבסיסית שהניסוי המחשבתי חשף: הפרת עיקרון המקומיות. ואכן, שנה לאחר שהתפרסם מאמר EPR, הגיב לו נילס בוהר במאמר משלו שהתפרסם באותו המגזין ותחת אותו השם בדיוק, שבו הוא הצביע על כשל פוטנציאלי כלשהו בטיעוניהם של איינשטיין ועמיתיו, בדיוק באותם פרטים טכניים שבהם התמקד פודולסקי. התגובה המבטלת הזו הצטרפה למאמר שפרסם ג'ון פון נוימן, אחד הגאונים הגדולים של המאה ה-20, שלוש שנים קודם למאמר EPR, שבו הוא הוכיח שהמנגנון ההיפותטי של משתנה חבוי הוא בלתי אפשרי מבחינה פיזיקלית. תגובתו של נילס בוהר וההוכחה של פון נוימן שכנעו את רוב הקהילה המדעית שאפשר להתעלם מהפרדוקס שחשף איינשטיין. אומנם זמן לא רב לאחר מכן גילתה מתמטיקאית גרמנייה צעירה בשם גרטה הרמן טעות בהוכחה של פון נוימן והראתה שמנגנון המשתנה החבוי הוא בכל זאת אפשרי, לפחות בתאוריה, אבל בשלב הזה הגאות נטתה לרעתם של איינשטיין ועמיתיו. פיזיקאים רבים חשו שההתנגדות של איינשטיין לרעיונותיה של תורת הקוונטים נובעת מתוך שמרנות גרידא. המאמר של EPR נדחק לקרן זווית ונזנח. רן לוי 28:06 ג'ון סטיוארט בל נולד באירלנד בשנת 1928, ולכולם במשפחתו היה ברור שמדובר בילד מבריק באופן יוצא דופן. כינוי החיבה שלו בבית היה 'הפרופסור'. אבל אירלנד של המחצית הראשונה של המאה ה-20 לא הייתה מקום טוב לגאון להיוולד בו. המדינה הייתה ענייה יחסית ולהוריו של בל לא היה מספיק כסף כדי לשלוח אותו לבית ספר טוב, כזה שיעזור לבל הצעיר למצות את הפוטנציאל שטמון בו. על כן הם שלחו אותו לבית ספר מקצועי, כזה שאתה לומד בו מקצוע מעשי לחיים, ובל למד להיות טכנאי. אבל ג'ון בל, שכבר בתור ילד ידע שהוא רוצה להיות מדען כשיהיה גדול, לא ויתר על החלום ללמוד באוניברסיטה. בגיל 16 הוא אכן הצטרף לאוניברסיטת קווינס היוקרתית בבלפסט, אבל לא בתור סטודנט מן המניין, כי אם בתור טכנאי במעבדה לפיזיקה. כטכנאי, בל כל כך הרשים את המרצים בידיעותיו עד שהם הרשו לו להשתתף בהרצאות לצד העבודה השוטפת במעבדה, ואפילו הלוו לו את הספרים שהיו דרושים לו. בל סיים את השנה הזאת כמצטיין, ובשנה שלאחריה כבר התקבל ללימודים באופן רשמי. כשסיים בל את לימודיו, הוא הצטרף למכון המחקר לאנרגיה אטומית באנגליה, ובמרוצת השנים הוא הפך למומחה בתחום מאיצי חלקיקים. מומחיות שבזכותה הוזמן ב-1960 להצטרף למכון CERN היוקרתי שבשוויץ. אבל למרות שבמסגרת עבודתו היומיומית הוא נעזר המון בתורת הקוונטים כדי לבצע את חישוביו, מה שבאמת עניין אותו היו הצדדים הפילוסופיים יותר של התאוריה הזאת, ההשלכות שלה על האופן שבו אנחנו מבינים את עולמנו. רן לוי 30:02 ובמישור הזה, בל לא היה מרוצה במיוחד. כמו איינשטיין לפניו, גם ג'ון בל לא אהב את העמימות של הפרשנות המקובלת לתורת הקוונטים, את הגישה של 'תהיה בשקט ותחשב', שאומרת שאנחנו לא מסוגלים להבין את ההשלכות של התאוריה הזאת ולכן עדיף לא לשאול יותר מדי שאלות ולהתרכז במה שאנחנו כן יכולים להבין. אבל באותה התקופה, מי ששאל יותר מדי שאלות פילוסופיות לגבי תורת הקוונטים נתפס בקרב חברי קהילת הפיזיקאים כמדען לא רציני, שמעדיף להתעסק בשטויות לא רלוונטיות במקום לעשות עבודה תכלס. מי שהטיל ספק בפרשנות האורתודוקסית של תורת הקוונטים, הפרשנות שהובילו נילס בוהר וחלוצים אחרים של התחום, נדחק לשוליים, ממש כמו שקרה לאלברט איינשטיין בזמנו. בל חווה את החשש הזה על בשרו ב-1960, כשמצא את עצמו באחד הימים עולה במעלית ב-CERN עם לא אחר מאשר נילס בוהר הגדול. בל רצה לנצל את ההזדמנות ולשוחח עם הפיזיקאי המפורסם על הבעיות הקשות שעולות מתוך הפרשנות שלו לתורת הקוונטים, אבל לא היה לו האומץ לפתוח את הפה. כשהגיעה המעלית ליעדה ונילס בוהר יצא מהדלת, בל שאל את עצמו כמה מעמיתיו חוו את אותן הספקות ושאלו את עצמם את אותן השאלות, אבל לא היה להם אומץ להעלות אותן בפומבי. רן לוי 31:31 בל גמר אומר להפנות את מרצו לחקר אותן שאלות פילוסופיות, אבל באותה התקופה העבודה השוטפת ב-CERN לא איפשרה לו להקדיש די זמן לתחום הזה. רק ב-1963 התפנה בל לעסוק בעניין, ובשלב הזה גם הייתה לו קביעות, טנור, בעבודה, מה שאומר שהיה לו את החופש האקדמי לחקור נושאים ורעיונות שלא נמצאים בקונצנזוס המדעי, ולכן הוא היה יכול להרשות לעצמו לבחור נושא עיסוק כל כך לא פופולרי מבלי לחשוש שיפוטר. כשקרא בל את המאמר של EPR, הוא מצא את עצמו מסכים עם טענותיו של איינשטיין לגבי האבסורד והפרדוקס שנובעים מתוך הרעיון של שזירה קוונטית. ציטוט: 'חשתי שאיינשטיין היה בעניין הזה עליון על נילס בוהר מבחינה אינטלקואלית. פער גדול נמתח בין האיש שראה בבירור מה נדרש היה לעשות ובין מי שניסה לטשטש את השאלות הקשות'. סוף ציטוט. בל הסכים עם המסקנה שככל הנראה ישנו איזשהו משתנה חבוי שמסתתר בתוך החלקיקים הקוונטיים וגורם להם להתנהג באופן שבו הם מתנהגים, ושאל את עצמו אם אפשר לתכנן ניסוי שיבדיל בין שתי האפשרויות האלה: או שקיים משתנה חבוי כלשהו, או שתורת הקוונטים צודקת וחלקיקים שזורים באמת שומרים על קשר כלשהו גם כשהם רחוקים מאוד זה מזה. וב-1964 הצליח בל לעמוד במשימה הזו. רן לוי 33:08 בקווים כלליים ומבלי להיכנס לפרטים הטכניים של הרעיון שהוא הציג במאמרו המיתולוגי משנת 1964, בל הגה ניסוי, תיאורטי בלבד בשלב הזה שכן הטכנולוגיה לבצע אותו עדיין לא הייתה קיימת, שבו יוצרים המון זוגות של חלקיקים שזורים ושולחים אותם לחיישנים שמודדים את מצבם. באנלוגיה שלנו, מכונת הנעליים פולטת המון זוגות של נעליים קוונטיות שאז עוברות דרך חיישן שמודד אותן וקובע עבור כל נעל באיזו כיווניות היא נמצאת: ימין או שמאל. כל מדידה שכזה בפני עצמה לא אומרת לנו יותר מדי, אבל אם נבצע המון ניסויים שכאלה על המון זוגות של חלקיקים שזורים, נמדוד את הסטטיסטיקה של כל המדידות האלה ונבצע עליה חישוב כלשהו, נקבל מספר. אם איינשטיין צודק וישנו משתנה חבוי כלשהו ששולט על התנהגותם של החלקיקים, המספר הזה יכול להיות לכל היותר שתיים, לא יותר. אבל אם המספר המתקבל גדול משתיים, אז נילס בוהר צודק ובעולם הקוונטי חלקיקים שזורים משפיעים אחד על השני במהירות גדולה ממהירות האור. זו הייתה תובנה מדהימה שבאורח נדיר הפכה סוגיה פילוסופית עמוקה לניסוי בעל תוצאה ברורה וחדה. היה פיזיקאי שכינה אותה 'התובנה העמוקה ביותר בתולדות המדע'. אבל למרבה האירוניה, למרות שמטרתו המקורית של בל הייתה להוכיח שאיינשטיין צודק ובוהר טועה, התוצאה הייתה הפוכה לגמרי. רן לוי 34:53 שלוש שנים מאוחר יותר, ב-1967, נתקל פיזיקאי צעיר בשם ג'ון קלאוזר במאמרו של ג'ון בל בספרייה באוניברסיטה שבה למד, אוניברסיטת קולומביה. קלאוזר בדיוק חיפש נושא מעניין למחקר, והסעירה אותו המחשבה שאפשר באמצעות ניסוי מעשי לחשוף אמת כל כך עמוקה ומשמעותית לגבי האופן שבו עובד היקום שלנו. קלאוזר כתב לג'ון בל ושאל אותו אם מישהו כבר יישם בפועל את הניסוי התיאורטי שהציע במאמרו. בל, שעבורו המכתב של קלאוזר היה אחת התגובות הראשונות שקיבל בכלל למאמר שכתב, השיב שהניסוי טרם בוצע ועודד את קלאוזר להפוך אותו למציאות. אבל התמיכה לה זכה מבל לא בדיוק עזרה לקלאוזר. כזכור, קהילת הפיזיקה לא ראתה בעין יפה חוקרים שהשחיתו את זמנם במירכאות בהתעסקות עם האקסיומות הבסיסיות של תורת הקוונטים, ועמיתיו של קלאוזר באוניברסיטת קולומביה יעצו לו בחום לחפש נושא מחקר אחר, משהו שקשור לפיזיקה אמיתית. למזלו של קלאוזר, זמן לא רב לאחר מכן הוא פגש בכנס כלשהו שלושה חוקרים נוספים שגם הם גילו עניין במאמרו של בל, ויחד הצליחו ארבעתם למצוא דרך עקרונית ליישם את הרעיון שהציג בל במסגרת ניסוי מעשי עם הטכנולוגיה הקיימת באותה התקופה. רן לוי 36:26 שנה לאחר מכן עבר ג'ון קלאוזר לאוניברסיטת ברקלי, שם הוא וסטודנט שלו, סטיוארט פרידמן, החלו לבנות את מתקן הניסוי. הגישה הפסימית כלפי מחקרו של קלאוזר הביאה לכך שהרבה תקציב בשביל הניסוי הזה הם לא קיבלו, וכך הפך קלאוזר למומחה עולמי, כפי שהגדיר את עצמו, בלמצוא ג'אנק שימושי בארונות אחסון ישנים במרתפי אוניברסיטת ברקלי. בסופו של דבר הצליחו קלאוזר ופרידמן במשימתם. הם בנו מתקן שירה קרן של אטומי סידן דרך מנורה לוהטת. האור החזק עורר את האלקטרונים שבאטומי הסידן וגרם להם לפלוט שני פוטונים. מכיוון ששני הפוטונים האלה נוצרו באותו הזמן, הם גם היו שזורים זה בזה על פי עקרונות תורת הקוונטים. התכונה המשותפת לשני הפוטונים האלה, המקבילה לכיווניות של הנעליים הקוונטיות שלי, היא הקיטוב שלהם, הכיוון אליו פונה השדה החשמלי שלם. לצורך העניין שלנו לא כל כך משנה מה זה בדיוק קיטוב, אלא רק העובדה שלשני הפוטונים השזורים חייבים להיות קיטובים הפוכים זה מזה, באותו האופן שבו נעליים תמיד מגיעות בזוג שכולל נעל שמאל ונעל ימין. קלאוזר ופרידמן תכננו את הניסוי כך שהפוטונים השזורים יעברו דרך חיישנים מיוחדים שהמדדו את הקיטוב שלהם ואספו את הסטטיסטיקה המתקבלת. רן לוי 37:58 כמו ג'ון בל, גם קלאוזר היה בצד של איינשטיין. הוא היה בטוח שתוצאת החישוב שיקבל תהיה קטנה משתיים, משמע ישנו איזשהו משתנה חבוי בתוך הפוטונים. כל כך בטוח למעשה עד שהוא התערב עם מישהו שזו תהיה תוצאת הניסוי - התערבות על סך שני דולר. תצחקו תצחקו, אבל כנראה שבשביל פיזיקאים זה המון כסף. מה רבה הייתה תדהמתו כשהתוצאה שקיבל בפועל הייתה בבירור גדולה משתיים. 'הייתי עצוב מאוד לגלות שהניסוי שלי הוכיח שאיינשטיין טעה', אמר קלאוזר בריאיון עיתונאי שנים רבות לאחר מכן. אבל במבט לאחור, שני הדולרים שהפסיד קלאוזר בהתערבות היו אולי שני הדולרים הכי משמעותיים שמישהו אי פעם השקיע על ניסוי מדעי, מכיוון שהמסקנה שעלתה מהניסוי של קלאוזר הייתה לא פחות ממדהימה: שזירה קוונטית היא תופעה אמיתית, ובעולם הקוונטי חלקיקים שזורים אכן משפיעים באופן מיידי אחד על מצבו של השני. במילים אחרות, עולמם של החלקיקים הקוונטיים הזערוריים לא רק נראה לנו זר ומשונה, הוא באמת שונה מהמציאות כפי שהיא מוכרת לנו בעולם הקלאסי, העולם של העצמים הגדולים. חוקי הפיזיקה שם אחרים לגמרי, כולל בין היתר הפרה של עיקרון המקומיות המקודש. ואולי עובדה מדהימה לא פחות היא שהניסוי של קלאוזר לא ממש הכה גלים בעולם הפיזיקה. קלאוזר מספר איך מיהר למשרדו של ריצ'רד פיינמן, עוד פיזיקאי אגדי, לספר לו על תוצאות הניסוי שלו, ופיינמן פחות או יותר זרק אותו מהמשרד וגער בו על כך שהוא בכלל העז להטיל ספק בנכונותה של תורת הקוונטים. 'עכשיו לך תעשה פיזיקה אמיתית', הוא אמר לקלאוזר. רן לוי 40:07 אחת הסיבות לכך שהניסוי פורץ הדרך של קלאוזר לא זכה לתעודה הרחבה לה היה ראוי היא שההוכחה שהוא סיפק לתופעת השזירה הקוונטית לא הייתה מושלמת. מבקריו של קלאוזר הצביעו על מספר כשלים טכניים בניסוי שהיו יכולים להטות את תוצאותיו וגם על בעיה עמוקה ומהותית יותר. כזכור, קלאוזר ניסה להוכיח שהפוטונים בניסוי אינם מכילים משתנה חבוי כלשהו בתוכם, אבל מי אמר שהמשתנה החבוי הזה מסתתר דווקא בתוך הפוטונים עצמם? אולי, תהו חוקרים שביקרו את הניסוי שלו, המשתנה החבוי הזה מסתתר דווקא בקונפיגורציה הספציפית של החיישנים שבהם נעזר קלאוזר כדי למדוד את הקיטוב של הפוטונים שלו. אומנם הסיכוי לכך היה נמוך מאוד, אבל זו הייתה אפשרות שאי אפשר היה להתעלם ממנה, וכשמדובר בניסוי שיש לו השלכות כל כך דרמטיות על האופן שבו אנחנו תופסים את המציאות שסביבנו, זה חור, או לופ הול (loophole) באנגלית, שחייבים לסגור. זאת ועוד, זמן מה לאחר שערך קלאוזר את הניסוי שלו, ניסתה קבוצת חוקרים אחרת לשחזר אותו, והתוצאות שלהם היו מנוגדות לתוצאות שקיבל קלאוזר. בשורה התחתונה, כדי לשכנע את הקהילה המדעית ששזירה קוונטית היא תופעה אמיתית, מישהו היה צריך לחזור על הניסוי של קלאוזר, אבל הפעם עם סטאפ מוצלח יותר ותוצאות מובהקות יותר. רן לוי 41:43 המשימה הזו נפלה לכתפיו של אלה אספה (Alain Aspect), פיזיקאי צרפתי שב-1975 נתקל אף הוא במאמרו של ג'ון בל, שאליו היה משודך במקרה גם תיאור הניסוי של ג'ון קלאוזר. כמו אצל קלאוזר, גם במקרה של אספה זו הייתה אהבה ממבט ראשון, כפי שהגדיר זאת. האפשרות לבצע ניסוי מעשי שיחשוף אמת פילוסופית עמוקה כל כך קסמה לו מאוד. אספה ניצל את העובדה שצרפת ושוויץ הן מדינות שכנות ונסע ל-CERN כדי להיפגש עם ג'ון בל ולהתייעץ איתו לגבי האופן שבו כדאי לערוך את הניסוי שוב. כשבל שמע מה מתכנן אספה לעשות, השאלה הראשונה שהוא שאל אותו הייתה אם יש לו קביעות באוניברסיטה. 'קביעות? למה?' תהה הפיזיקאי הצרפתי. 'כי כולם יגידו עליך שאתה קראקפוט (crackpot)', השיב לו בל. אספה הצרפתי לא הכיר את המילה הזו, ובל התנדב לבאר לו אותה: 'יחשבו שאתה מטורף, crazy guy'. אבל למזלו של אלה אספה, הייתה לו קביעות באקדמיה, ולא פחות חשוב, הוא היה מומחה ברמה עולמית באופטיקה. עובדה שהעניקה לו גישה לציוד או לטכניקות הרבה יותר מתקדמים מהג'אנק שעמד לרשותו של ג'ון קלאוזר. מדידות שקלאוזר עשה במשך שבוע, אספה היה מסוגל לעשות בתוך שניות. אספה גם מצא דרך לסגור את הפרצה, את הלופ הול בניסוי המקורי. רן לוי 43:14 הוא חיבר את החיישנים למכשיר אלקטרוני שגרם להם לשנות את הקונפיגורציה שלהם באופן אקראי לאחר שהפוטונים כבר נוצרו והיו בדרכם, כמו שוער שמזיז את השער אחרי שהשחקן כבר בעט את הכדור. אם ישנו משתנה חבוי שמשפיע על האינטראקציה בין הפוטונים והחיישנים, השינוי הפתאומי הזה היה אמור לגרום לניסוי להיכשל. אבל הוא לא. לא רק שתוצאות הניסוי של אספה איששו את התוצאות המקוריות של קלאוזר, הן גם שיפרו אותן והפכו אותן למובהקות עוד יותר. ועדיין, היו מי שהטילו ספק גם בתוצאות הניסוי הזה. טענות חריגות, גורסת הקלישאה, דורשות הוכחות חריגות, והטענה להפרה של עיקרון המקומיות, אחד העקרונות הכי בסיסיים במדע, היא בהחלט טענה חריגה. בניסויים של קלאוזר ואספה, המנגנון שייצר את הפוטונים והחיישנים שמדדו אותם היו קרובים יחסית זה לזה, באותו החדר. אולי, טענו המבקרים, מנגנון הייצור והחיישנים קשורים זה לזה באופן כלשהו, למשל באמצעות זרמים חשמליים חלשים שעוברים ביניהם, מי יודע, והקשר הסמוי הזה מטה את תוצאות הניסוי. פרופסור אוסטרי בשם אנטון ציילינגר היה זה שהסיר גם את הספקות האלה באמצעות סדרה של ניסויים שבהם הוא הציב את הרכיבים השונים במרחקים הולכים וגדלים זה מזה. בהתחלה מאות מטרים, ואז עשרות קילומטרים. רן לוי 44:56 והשיא היה ב-2016, בניסוי שבו נעזר ציילינגר באור שנפלט מכוכבים במרחק של 600 שנות אור ויותר כדי לקבוע את הקונפיגורציה של החיישנים. זאת אומרת, אור שיצא לדרכו לעברנו יותר מ-600 שנה לפני שציילינגר הציב את הניסוי שלו. שלושת הניסויים האלה סתמו את הגולל על הוויכוח שהחלו איינשטיין ונילס בוהר לפני 100 שנה, והוכיחו מעל ומעבר לכל ספק סביר שבוהר צדק. בעולם הקוונטי אין אמיתיות ואין מקומיות. לחלקיקים אין תכונות מוגדרות עד שלא מודדים אותם, וחלקיקים שזורים יכולים להשפיע אחד על מצבו של השני באופן מיידי, ללא כל התחשבות במהירות האור. יותר מזה, ניסויים נוספים שנערכו מאז הוכיחו שחלקיקים יכולים להיות שזורים לא רק במרחב, אלא גם בזמן. זאת אומרת, הקשר המסתורי בין החלקיקים נשמר לא רק שהחלקיקים נמצאים במקומות רחוקים זה מזה, אלא גם כשהם נמדדים בזמנים שונים. כפי שניסח זאת אנטון ציילינגר: 'עושה רושם שלתורת הקוונטים לא אכפת מזמן ומרחב'. התובנה הזו הייתה לא פחות מרעידת אדמה בעולם הפיזיקה, וההוכחה שסיפקו לה קלאוזר, אספה וציילינגר זיכתה אותם בפרס נובל לפיזיקה בשנת 2022. ג'ון בל, לרוע המזל, הלך לעולמו ב-1990, ומכיוון שפרס נובל מוענק אך ורק לאנשים חיים, הוא לא זכה להיכלל בין מקבלי הפרס. רן לוי 46:49 יכול להיות שאתם שואלים את עצמכם אם אולי השזירה הקוונטית פותחת פתח עבורנו לעקוף את המגבלה של איינשטיין ולאפשר לנו ביום מן הימים לפתח חללית שתנוע במהירות גבוהה יותר ממהירות האור. למרבה הצער, התשובה היא לא. לא רק ששזירה הקוונטית לא מאפשרת להעביר עצמים פיזיים ממקום למקום, היא אפילו לא מאפשרת לנו להעביר מידע במהירות גבוהה יותר ממהירות האור. למה? ובכן, בואו ניזכר באנלוגיה שלנו. אני ושלי נמצאים במשרד בהרצליה ופותחים את קופסת הנעליים כדי לגלות איזו נעל הבאתי איתי מהבית. נזכור שעד לרגע שבו פתחנו את הקופסה, הנעל הקוונטית שבתוכה הייתה במצב מוזר שבו היא גם נעל שמאל וגם נעל ימין. קראנו למצב הזה סופרפוזיציה, ורק ברגע שהצצנו פנימה, הנעל החליטה מה היא רוצה להיות, נאמר נעל שמאל. באותו הרגע בדיוק גם הנעל שנשארה אצלי בבית, במרחק עשרות קילומטרים משם, החליטה שהיא נעל ימין. וזאת מכיוון שבכל זוג נעליים יש תמיד נעל ימין וגם נעל שמאל. אז נכון, המדידה בהרצליה השפיעה על מצבה של הנעל בעתלית, אבל תוצאת המדידה הזו, וזה החלק החשוב, היא תמיד אקראית לחלוטין. כשאני ושלי מציצים לתוך הקופסה בהרצליה, הסבירות שהנעל בתוכה תהפוך להיות ימנית או שמאלית היא בדיוק 50% לכל אחת מהאפשרויות. אין שום דרך, גם בתאוריה, לדעת מראש איזו כיווניות תקבל הנעל. ומכיוון שהבחירה הזו הייתה אקראית לחלוטין, גם מצבה של הנעל שנשארה בעתלית מוכרח להיות אקראי לחלוטין. במילים אחרות, אי אפשר להעביר מידע לא אקראי בין חלקיקים שזורים, וזו הסיבה שאי אפשר להשתמש בשזירה כערוץ תקשורת מעשי. זה כאילו שיש לך מקלט רדיו שכל מה שהוא יודע להשמיע זה רעש לבן סטטי. רן לוי 48:53 אבל השזירה הקוונטית כן יכולה להיות שימושית, ואפילו שימושית מאד להמון יישומים אחרים. ב-30 השנים האחרונות, כפועל יוצא של הניסיונות החוזרים להוכיח ששזירה קוונטית היא תופעה אמיתית, הלכו החוקרים וצברו יותר ויותר ניסיון בעבודה עם חלקיקים שזורים, והם החלו לגלות דרכים ושיטות להשתמש בתופעה המשונה הזו באופן מעשי. זאת אומרת, להוציא את השזירה הקוונטית מתחומי המדע הטהור ולהפוך אותה לטכנולוגיה. דוגמה לשימוש מעשי שכזה בשזירה קוונטית היא בתחום ההצפנה, במה שמכונה החלפה קוונטית של מפתחות הצפנה. מפתח הצפנה, בהקשר של תקשורת מודרנית, הוא רצף ארוך של ספרות בינאריות אקראיות, משהו כמו 00101001 וכן הלאה. מבלי להיכנס לפרטים טכניים, אם לשני הצדדים יש את אותו המפתח והמפתח באמת ובתמים אקראי, זאת אומרת אי אפשר לחזות מראש את רצף הספרות, אז יש לנו הצפנה מושלמת ובלתי ניתנת לפיצוח. האתגר כאן אם כן הוא כפול: אחד, עלינו לייצר רצף של ספרות בינאריות שיהיה אקראי לחלוטין, וזה מסתבר הרבה יותר קשה ממה שנדמה לכם. ושניים, עלינו להעביר את מפתח ההצפנה הזה לשני הצדדים בלי שאף אחד בדרך יהיה מסוגל לגלות מהו. וגם זה לא קל, מכיוון שבאופן עקרוני תמיד ישנה סכנה שמישהו מצותת לנו לערוץ התקשורת ויגלה את מפתחות ההצפנה. רן לוי 50:31 שזירה קוונטית פותרת עבורנו את שני האתגרים האלה באבחה אחת. נאמר שיש לנו מכונה שמייצרת זוגות של פוטונים שזורים ושולחת אותם לשני הצדדים בערוץ התקשורת - פוטון אחד לכל צד. כל צד בערוץ, אם כן, מקבל רצף של פוטונים ומבצע עליהם מדידות. תוצאות המדידות האלה, בהתאם לאקסיומה הבסיסית של תורת הקוונטים, הן תמיד אקראיות לחלוטין ולא ניתן לחזות אותן מראש, מה שפותר לנו את בעיית האקראיות. בנוסף, מכיוון שמדידת פוטון בצד אחד של ערוץ התקשורת משפיעה באופן מיידי על הפוטון השזור שלו בצידו השני של הערוץ, אנחנו יכולים להיות בטוחים ששני הצדדים מחזיקים בידיהם את אותו הרצף של תוצאות המדידות, או במילים אחרות, את אותו הרצף של ספרות בינאריות. ומה לגבי החשש מפני ציטוט? מה יקרה אם גורם נחלולי כלשהו אורב לפוטונים השזורים האלה לפני שהם מגיעים ליעדם ומבצע עליהם מדידות משלו? האם הוא לא יוכל לגלות באופן הזה את מפתח ההצפנה? אז לא, הוא לא יוכל. היזכרו באנלוגיה של הנעליים: ברגע שאני ושלי פתחנו את קופסת הנעליים, הנעל שבתוכה החליטה במירכאות באיזה כיוון היא רוצה להיות, ובתורה היא גרמה לנעל שנשארה בבית לשנות את מצבה בהתאם. בניסוח אחר, פעולת המדידה היא זו שגרמה לשזירה בין הנעליים לקרוס ולהיעלם. וזה גם מה שיקרה אם המצותת שלנו יארוב לפוטונים השזורים וימדוד אותם לפני שיגיעו ליעדם. אבל בזכות ג'ון בל, יש לנו דרך פשוטה יחסית לוודא אם ישנה שזירה בין הפוטונים או לא. אפשר לקחת חלק מהפוטונים שהתקבלו אצל שני הצדדים ולבצע עליהם את הניסוי של בל. אם תוצאת החישוב תהיה קטנה משתיים, משמע שהפוטונים לא היו שזורים בזמן המדידה, ומכאן שמישהו כבר מדד אותם קודם, וכך ניתן לדעת בוודאות שמישהו ניסה לצוטט לנו. הרעיון הזה הוכח באופן מעשי בכמה וכמה ניסויים שנערכו בשנים האחרונות, כולל אפילו בערוצי תקשורת לוויינית על פני אלפי קילומטרים. רן לוי 52:51 יישום פוטנציאלי נוסף לשזירה קוונטית הוא ביצירת חיישנים מדויקים ורגישים יותר בסדרי גודל מאשר אלה שמוכרים לנו היום. כמו למשל חיישנים שמסוגלים להבחין בשינויים זעירים בכוח המשיכה בסביבתו של הר געש כתוצאה מעלייה של מאגמה לוהטת מבטן האדמה אל פני השטח, וכך להתריע על התפרצות געשית מתקרבת. שזירה קוונטית היא גם קריטית על מנת לאפשר מחשוב קוונטי, ועשויה להיות שימושית גם בתחום תקשורת הנתונים. מרבית הרעיונות האלה נמצאים עדיין בחיתוליהם, אבל לכשיבשילו, הם עשויים לאפשר לנו טכנולוגיות מהסוג שעד היום ראינו רק בסרטי מדע בדיוני. ואחרי שדיברנו על ההשלכות המעשיות של שזירה קוונטית, הגיע הזמן לחזור אל השאלה שעימה פתחתי את הפרק הזה. אז מה כל זה אומר? כפי שראינו, במשך המון שנים מרבית הפיזיקאים נטו להתעלם מהשאלות הקשות שמעלה תורת הקוונטים לגבי המציאות שלנו. רבים האמינו שהמשוואות המתמטיות שבעזרתן אנחנו מתארים את העולם הקוונטי הן רק זה: תיאור מתמטי שלא בהכרח משקף את המציאות כפי שהיא באמת. בניסוח אחר, העולם הקוונטי רק נראה לנו מוזר כי אנחנו לא מבינים אותו. אבל ברגע שנבין אותו כמו שצריך, הכל יהיה ברור ונוכל להסביר את התופעות הקוונטיות המשונות בצורה שמתאימה לתפיסת העולם המקובלת שלנו. רן לוי 54:30 ניסוייהם של קלאוזר, אספה וציילינגר מכריחים אותנו להודות שזה לא המצב. שזירה קוונטית היא לא רק טריק מתמטי שמאפשר לנו לחשב את תצורת האלקטרונים סביב גרעין של אטום, אלא תופעה אמיתית וקיימת. חלקיקים שנמצאים במרחקים אדירים זה מזה באמת מסוגלים להשפיע אחד על השני באופן מיידי. תכונות של חלקיקים באמת לא קיימות עד שלא מודדים אותם. והתובנות האלה משפיעות על תפיסות העולם הקיימות שלנו באופן העמוק ביותר האפשרי, ומערערות רבות מהנחות היסוד של הפיזיקאים לגבי המציאות. למשל, אנחנו רגילים לחשוב על תכונות של מערכות פיזיקליות כנובעות מתוך אוסף התכונות של החלקים מהן הן עשויות. למשל התכונות של מנוע מכונית נקבעות לפי מספר הצילינדרים שלו, סוג הדלק שאנחנו מזריקים לתוכו, כמה מהר המחשב ששולט עליו וכדומה. אבל השזירה הקוונטית מלמדת אותנו את ההיפך - שבמקרים מסוימים התכונות של החלקים נקבעות על ידי תכונותיו של השלם. ראינו את זה באנלוגיה של הנעליים הקוונטיות, שבה עד לרגע שבו פתחנו את הקופסה והצצנו פנימה, לכל אחת מהנעליים אין כיווניות מוגדרת בפני עצמה, אלא יש להן רק תכונה משותפת כמערכת, והתכונה הזו היא שבזוג נעליים תמיד תהיה נעל ימין ונעל שמאל. רן לוי 56:02 השזירה הקוונטית גם משנה את האופן שבו אנחנו חושבים על היקום שלנו. דמיינו נמלה שנמצאת בתוך חדר סגור, ומבחינתה החדר הסגור הזה הוא כל היקום. אין שום דבר מחוצה לו. כעת, מישהו לוחץ על כפתור בצד אחד של החדר, ולפתע נדלקת מנורה בצידו השני. נס! הנמלה מגרדת במחושים שלה. הרי למיטב ידיעתה של הנמלה, הכפתור והמנורה לא מחוברים ביניהם בשום צורה, אז איך ידעה המנורה להידלק ברגע שלחצו על הכפתור? אם זו נמלה חכמה, היא עשויה לשער שאולי יש כבל חשמל שמחבר בין הכפתור ובין המנורה. אבל מכיוון שהיא לא רואה את הכבל הזה בתוך החדר, היא חייבת להסיק שהכבל הזה עובר מחוץ לחדר, אולי בתוך הקירות. אבל המסקנה הזו מנוגדת בתכלית לתפיסת העולם הקודמת שלה, שלפיה החדר שבו היא נמצאת הוא-הוא כל היקום. אין משהו מחוץ לחדר. אפשרות נוספת היא שהכפתור והמנורה כן מחוברים ביניהם, אבל בקשר מיוחד ובלתי נראה. באנלוגיה של הנעליים היינו אומרים שלמרות שנדמה לנו ששתי הנעליים נפרדות זו מזו, בפועל יש איזשהו מסטיק בלתי נראה במירכאות שמחבר אותן והופך אותן למין יצור מונוליטי בשם 'הנעליים של רן'. כשאנחנו מרחיקים את הנעליים זו מזו, המסטיק הזה נמתח ונמתח, אבל לעולם לא נקרע, ולא משנה כמה רחוקות יהיו הנעליים. באותו האופן, העובדה ששני חלקיקים קוונטיים מסוגלים להיות מסונכרנים ביניהם באופן מיידי ללא התחשבות במגבלות של זמן ומרחב, מרמזת לנו שאולי יש משהו מעבר לזמן ולמרחב. משהו שהוא מעבר ליקום שלנו באופן כלשהו, או שאולי ישנו חיבור בלתי נראה בין חלקיקים שנראים לנו לא קשורים. מה יכול להיות אותו מעבר מסתורי או חיבור בלתי נראה? לאף אחד אין מושג. אבל כעת, כשאנחנו מבינים שהמציאות שלנו שונה מאוד מכפי שחשבנו שהיא, אנחנו יכולים להתחיל לשאול את השאלות הנכונות ואולי יום אחד לגלות את התשובות. רן לוי 58:51 זהו, עד כאן לפרק הזה. בהכנת הפרק הזה נעזרתי בשלושה חוקרים ממכון ויצמן: דוקטור ברק זכאי, דוקטור עופר פירסטנברג ודוקטור בועז כץ, וחוקר נוסף מהאוניברסיטה העברית, דוקטור שלומי קוטלר, שיחד עברו על הטקסט, תיקנו שגיאות והציעו רעיונות לשיפור. דוקטור קוטלר גם תרם את האנלוגיה למסטיק שמחבר בין הנעליים הקוונטיות. תודה רבה רבה רבה. מיד נמשיך לעדכונים הנעשה ברשת ועוד, אבל ראשית, כתמיד, חסות קצרה. רן לוי 59:31 מה חדש ברשת עושים היסטוריה? בעושים פסיכולוגיה, למה קשה לנו לבחור? העידן המודרני מביא עימו שפע וחופש בחירה כמעט בלתי מוגבלים, אבל החופש הזה מביא עימו גם בלבול, קשיי החלטה וחרדה. דוקטור מעיין בוימן משיטה מארחת את גידון פיין, מנהל ומייסד מכון OCD קליניק ברמת גן. בעושים עתיד, הפודקאסט השני שלי ברשת, אירחתי את זוכה פרס נובל פרופסור דן שכטמן לשיחה על עתיד מערכת החינוך הישראלית. שכטמן, שהוא אחד המרצים האהובים בטכניון וההוראה קרובה מאוד לליבו, מאמין שלאלוהים של המורים יש השפעה אדירה על הכלכלה של המדינה. שוחחתי עם שכטמן על מציאות מדומה בכיתה, הוראת מדע בגיל הגן, על מערכת החינוך החרדית, וגם על היריבות המפורסמת בינו ובין לינוס פאולינג, אחד המדענים הגדולים של המאה ה-20. ב'כשבגרוש היה חור', הפודקאסט שבוחן את ההיסטוריה דרך החור שבגרוש, רועי גרון חוזר אל שביתת הנהגים של 1931, רגע נדיר של שיתוף פעולה בין יהודים וערבים בתוך סכסוך שרק הלך והחריף. האם המתינות ושיתוף הפעולה ניצחו את השנאה ואת הפחד? אני חושב שאתם יכולים לנחש את התשובה. ב'עושים תנ"ך', ירבעם, החוטא הגדול מכולם או מלכנו האהוב. יותם שטיינמן מארח את שחר ענבר בפרק על הנבל הגדול ביותר של התנ"ך. המקרא מאשים את ירבעם בפיצול ממלכת הזוהר של דוד ושלמה, בהחטאת העם וגרירתו לעבודה זרה. האומנם? האם באמת היה מייסד ממלכת ישראל חוטא גדול, או שדמותו הושחרה במתכוון? ולבסוף בעושים תוכנה, פרק מיוחד בשני חלקים: לפתח עם צ'ט-ג'י-פי-טי (ChatGPT). בועז לביא מארח שני ענקים: רן בר-זיק ועמית בנדור לשיחות על היתרונות והחסרונות של הטכנולוגיה המהפכנית ביותר של השנים האחרונות. מתי כדאי להשתמש בצ'ט-ג'י-פי-טי ודומיו ומתי הם לא עוזרים לנו ואפילו להיפך? כיצד אומן צ'ט-ג'י-פי-טי כדי לבצע את המשימות שהוא נועד להן? פרקי חובה לכל מפתח, בכל שפה ובכל רמה. כל הפודקאסטים שלנו זמינים באתר הבית של הרשת: osishistoria.com, באפליקציית עושים היסטוריה שבחנות האפליקציות של אנדרואיד ובכל מקום שבו אתם מאזינים לפודקאסטים שלכם. כתמיד, אם אתם אוהבים את התוכנית ומעוניינים לתמוך בה, אנא עזרו לנו להביא מפרסמים ונותני חסות לתוכניות השונות ברשת. אתם גם יכולים להזמין אותי להרצאות אצלכם בארגון או בחוג בית. בחודשים האחרונים הוספתי עוד כמה וכמה הרצאות חדשות לארסנל שלי. אל ההרצאות של מהפכת הבינה המלאכותית וסטוריטלינג בשירות הטכנולוגיה, הצטרפו הרצאות על סטאקסנט (Stuxnet), הווירוס שתקף את תוכנית הגרעין האיראנית, ו'רשת ברשת' על האיומים הנפוצים ושיטות הפעולה הנפוצות של כנופיות פשע מאורגן בעולם הסייבר. זו הרצאה שתעזור לעובדים בארגון שלכם לא ליפול בפח של התוקפים ואולי תציל את הארגון שלכם ממתקפת כופר הרסנית ויקרה. כל ההרצאות וגם הספרים שלי זמינים באתר האישי שלי ranlevi.co.il. תודה על תמיכתכם בעושים היסטוריה. עושים היסטוריה הם שלי נוי, מנהלת ההפקה. סטטה צ'אבן, שלי גויטה והילה שמש בהפקה ובעריכה. נתנאל הסבג ועמית חזזי במכירות. אביב שם-טוב מנהל את סיפור משפחתי. יובל דרור העורך הראשי. דני טימור המנהל העסקי. ואני רן לוי, כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>400: ז'ול וורן - האיש שהמציא גיבורים (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/400-z-vl-vvrn-hysh-shhmtsy-gybvrym-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/400-z-vl-vvrn-hysh-shhmtsy-gybvrym-sh-kh-vshym-hystvryh.html</guid>
        <pubDate>25 ביוני 2023</pubDate>
        <description>Transcript for 400: ז'ול וורן - האיש שהמציא גיבורים (ש.ח.) [עושים היסטוריה] from עושים היסטוריה</description>
        <content:encoded><![CDATA[
            קריין 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל "רגע, אבל אם הוא עשה ככה...". תקשיבו לזה: יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריין 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים "נבחרות ישראל במדעים", בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:31 שלום וברוכים הבאים לעושים היסטוריה. פרק מספר 400. ז'ול ורן, האיש שהמציא גיבורים. שידור חוזר. ספר מוצלח הוא קצת כמו מתכון מסובך. יש בו שילוב מדויק ושברירי מאוד של מרכיבים ותהליכי הכנה. פספוס קטן כמו קצת יותר מדי סוכר או תיאורי נוף קצת יותר מדי ארוכים יכול להפוך מעדן פוטנציאלי לעוד ספר ממוצע שמעלה אבק על המדפים במחסני ההוצאה לאור. ספר מוצלח עשוי להמשיך ולהדהד במוחם של הקוראים במשך שנים רבות לאחר שנכתב. כמה מספריו של ז'ול ורן מלווים אותנו כבר יותר ממאה שנה, כמו עשרים אלף מיל מתחת למים או מסביב לעולם בשמונים יום. יש מעט מאוד סופרים שמסוגלים לכתוב ספרים כל כך טובים לגמרי לבדם, וז'ול ורן לא היה אחד מהם. מלאכת הכתיבה, ולא רק במדע הבדיוני, אינה מסתיימת ברגע שבו הסופר כותב את המילים "סוף" וקם מהכיסא. מאותו רגע, ולפעמים אפילו הרבה קודם, נכנסת לתמונה שרשרת ארוכה של בעלי תפקידים שלכל אחד מהם יש את היכולת לרומם את הספר או לרסק אותו. סיפורו של ז'ול ורן, אחד מהסופרים הגדולים של המדע הבדיוני ובכלל, הוא דוגמה מאלפת לשתי האפשרויות הללו. ז'ול גבריאל ורן נולד בצרפת ב-1828. כבר כשהיה נער הרבה לכתוב סיפורים קצרים, מחזות ופזמונים, אך לא זכה להרבה עידוד ביתי. אביו, עורך הדין פייר ורן, היה נצר לשושלת בת חמישה דורות של משפטנים. ז'ול היה אמור להיות עורך דין ורן כמו כל אבותיו. לרוע מזלו של פייר ורן, ז'ול נולד בתקופה בהיסטוריה שבה להיות מגלה ארצות הרפתקן ונועז היה הרבה יותר מעניין מלהיות עורך דין. תקופה שמשתרעת על פני אלפיים השנים האחרונות בערך. בפרט, ז'ול ורן נמשך לשני תחומים שהיו בתנופה אדירה במאה ה-19: גיאוגרפיה והנדסה. אביו שלח אותו לפריז ללמוד משפטים, אך כשגילה שבנו עסוק בכתיבת פנטזיות בדיוניות על מסעות בכדורים פורחים ועוד שטויות שכאלה, הוא סגר את הברזים. ורן נאלץ למצוא לעצמו פרנסה ובמשך זמן מה עבד כברוקר בבורסה. בשנת 1863, כשז'ול ורן כבר היה בערך בן 35, מצבו לא היה מזהיר. הוא לא הרוויח הרבה וכבר היו לו אישה ושלושה ילדים. גם בגזרה הספרותית העניינים לא התקדמו בכיוון הנכון. ספר שכתב אודות מסע בכדור פורח מעל אפריקה נדחה על ידי כל הוצאות הספרים מכיוון שהיה מדעי וטכני מדי. פייר ז'ול הצל היה מוציא לאור ידוע בפריז ואחת הדמויות המוכרות ביותר בעולם הספרות הצרפתי. מאחוריו היו שיתופי פעולה עם סופרים מפורסמים כמו ויקטור הוגו למשל. גם הצל חשב שסגנונו של ורן הוא טכני ויבש מדי, אך חושיו החדים אמרו לו שהעלילה הבסיסית של הסיפור מכילה את כל המרכיבים הנכונים ושהוא אוחז בידיו יהלום בלתי מלוטש. הוא החליט להמר על הסופר הבלתי מוכר. חמישה שבועות בכדור פורח עוקב אחר מסעם של שלושה מגלי ארצות נועזים המבקשים לחצות את אפריקה מזנזיבר שבמזרח ועד לסנגל שבמערב. בדרך הם מתגברים על כל הסכנות האפשריות, החל מקניבלים ברברים וכלה ביובש הקטלני של הסהרה. אם קוראים את הספר דרך עיניו של בן המאה ה-19, אי אפשר שלא לחוש קצת צמרמורת של התרגשות. הכדור הפורח היה באותם הימים כלי תחבורה חדש ומהפכני, קצת כמו חלליות בימינו. אפריקה הייתה ארץ מלאת מסתורין שחלקים גדולים ממנה עדיין לא נחקרו. במסע כזה, הכל יכול לקרות. הצל הסכים לפרסם את הספר, אך דרש מורן לעשות כמה שינויים מהותיים מאוד בכתב היד. הוא ביקש מהסופר לשלב בעלילה יותר קטעים קומיים ומשעשעים, למחוק קטעים עצובים והתייחסויות פוליטיות, ולהכניס יותר אקשן לסיפור. ורן הסכים לשינויים ולא הצטער על כך. חמישה שבועות בכדור פורח הפך ללהיט חסר תקדים והפך אותו לסופר מפורסם. הצל וורן המשיכו לעבוד יחד עוד למעלה מ-20 שנה. שיתוף הפעולה הפורה ביניהם הביא ליותר מ-40 ספרים, וביניהם כל ספריו המפורסמים של ז'ול ורן. בכל הספרים ניתן להבחין באופן ברור בהשפעתו של הצל. הוא לא הסתפק בתיקונים מינוריים וליטושים של העלילה, אלא היה שותף של ממש בתהליך של הכתיבה. ז'ול ורן היה אחראי על הרעיונות המקוריים, הטכנולוגיות המהפכניות והמסעות המסוכנים. הצל סייע לו בעיצוב הדמויות, הסיפורים והאתנחתות הקומיות. השפעתו של הצל כעורך ניכרת עוד יותר כשקוראים את ספריו של ורן שנכתבו לאחר מותו של פייר ז'ול הצל ב-1887. העלילות הפכו להיות פחות ופחות מסקרנות וצבעוניות, הסופים עצובים יותר, והספרים באופן כללי לא זכו להצלחה מרשימה. יחסיהם של ורן והצל מהווים דוגמה מצוינת לחשיבותה של העריכה בתהליך הכתיבה. עד כדי כך שלפעמים קשה להחליט כמה מהצלחת הספר אפשר לייחס לכישרונותיו של הסופר וכמה לאלו של העורך. המדע הבדיוני שורן נחשב לאחד מאבותיו הוא ז'אנר צעיר יחסית, וקל יותר לנתח את ההשפעה שהייתה לעורכים השונים על התפתחותו לאורך השנים. כשבוחנים את ההיסטוריה של המדע הבדיוני, מגלים שלחלק מהעורכים והמוציאים לאור הייתה השפעה לא פחות חשובה על הפריחה של הז'אנר מאשר לחלק מהסופרים הכי מפורסמים של התחום. למשל, אחד מאותם גורמים רביי השפעה היה הוגו גרנסבק בתחילת המאה ה-20. גרנסבק היה עורך ומוציא לאור של מספר מגזינים שעסקו בחשמל, אלקטרוניקה וחובבי רדיו. פה ושם הופיעו בירחונים הללו מדורים שעסקו בהשערות וניחושים לגבי עתיד הטכנולוגיה, והוגו הבחין שמדורים כאלה זוכים להצלחה רבה בקרב הקוראים. הוא החל להוסיף למדורים הללו תכנים נועזים ומרחיקי לכת יותר ויותר, כמו סיפורים עלילתיים שעסקו בהתפתחויות טכנולוגיות בעתיד הרחוק מאוד. סיפורים אלה לא השתייכו לאף ז'אנר ספרותי קיים, אז הוגו המציא ז'אנר חדש: Scientifiction. שם שהתגלגל במרוצת השנים לשם המוכר לנו יותר כיום, Science Fiction. בשלב מסוים התמוטטה ההוצאה לאור ופשטה את הרגל. גרנסבק נאלץ להתחיל מחדש. הפעם הוא החליט להתמקד רק באותו ז'אנר חדש של סיפורים מוצלחים, המדע הבדיוני. דור שלם של קוראים צעירים גדלו על הסיפורים שהופיעו במגזינים הללו, ובכללם כל מי שמאוחר יותר הפכו לעמודי התווך של הז'אנר. הסיפורים שהופיעו במגזינים הזולים של גרנסבק לא הצטיינו בעלילות מדהימות ובעושר ספרותי משובח בלשון המעטה. גרנסבק גם היה ידוע כאחד שלא ממש אוהב לשלם לסופרים שלו. מנהג אופי שבזכותו הוא זכה לכינוי הלא מחמיא הוגו ה-עכברוש. אבל הסיפורים שהופיעו בהם היו עשירים בחזון, בטכנולוגיות מתקדמות וברעיונות מקוריים לגבי העתיד, ואי אפשר היה למצוא את המוטיבים האלה באף מקום אחר. בנוסף לגרנסבק הייתה גם תרומה נכבדה בהקמתה של קהילת חובבי המדע הבדיוני. למכתבי הקוראים שהתפרסמו במגזינים שלו, הוא צירף גם את כתובתו המלאה של שולח המכתב, וכך הוא סייע לחובבי הז'אנר ליצור קשר אחד עם השני. פרסי ההוגו שמחולקים בכל שנה לסופרי מדע בדיוני מצטיינים נושאים את שמו של הוגו גרנסבק. גרנסבק התניע אפשר לומר את המדע הבדיוני, אבל מי שעיצב אותו היה עורך בשם ג'ון וו. קמפבל. שמו של קמפבל הוזכר לא מעט בפרקים הקודמים כמי שהייתה לו השפעה אדירה על המדע הבדיוני החל משנת 1937, אז הוא החל לערוך את המגזין Astounding Science Fiction. סופרים גדולים כמו רוברט היינליין ואייזק אסימוב החלו את הקריירות שלהם אצלו, וכמו פייר ז'ול הצל, גם קמפבל היה מעורב באופן אינטימי בעבודה השוטפת של כותביו. הוא הציע רעיונות לסיפורים, עיצב דמויות ושינה סופים. הוא דחף את הסופרים לשפר את העלילות השדופות שהיו שריד לימי המגזינים הזולים, ודירבן אותם להכניס רעיונות שהיו מבוססים על מדע אמיתי לתוך הסיפורים. תקופתו של קמפבל מכונה תור הזהב של המדע הבדיוני, הרבה בזכות רעיונותיו והשפעותיו. מידת ההשפעה שיש לעורך על היצירה הסופית תלויה במורכבות העדינה של היחסים בינו לבין הסופר. ברמה הבסיסית ביותר תפקידה של העריכה הוא לשפר את כתב היד וללטש אותו. העורך מצביע לסופר על משפטים מסורבלים מדי, תיאורים לא מובנים או סתירות פנימיות בטקסט ומסייע לו להשתפר. סופרים בדרך כלל שמחים לקבל הנחיות כאלה מכיוון שברור שהסיפור והעלילה רק ירוויחו מכתיבה ברורה ואמינה. הבעיה מתחילה כשהעורך חוצה את הגבול הדק והלא כתוב ומתחיל להיאבק עם הסופר על השליטה ביצירה. אי אפשר לקבוע באופן מדעי ומדויק מתי העריכה הופכת משיפור לשינוי של ממש בסיפור. הנקודה הזו שונה אצל כל קורא וכל סופר. בהערכה גסה אפשר לומר שכשהעורך מתחיל להשפיע על פעולותיהן והחלטותיהן של הדמויות בסיפור, זו כבר עריכה אגרסיבית מאוד. כל סופר מגיב אחרת לפלישה שכזו לתוך הטריטוריה שלו. לי היה פעם התענוג המפוקפק לעבוד עם עורכת שדרשה שינויים כל כך מרחיקי לכת בטקסט, עד שבסופו של דבר הרגשתי שהטקסט הוא לא שלי. אני כתבתי את המילים, אבל התוצאה הסופית הייתה כל כך רחוקה ממה שרציתי להשיג, עד שלא טרחתי אפילו להעיף מבט במאמר כשהוא התפרסם לבסוף בדפוס. כתיבה היא תהליך של ביטוי יצירתי, ואם המילים מפסיקות לשדר את מה שאתה מנסה לבטא, הן סתם מילים. יחסו של ז'ול ורן לעריכה האגרסיבית של פייר הצל השתנה לאורך השנים. בהתחלה קיבל ורן את הצעותיו של הצל בזרועות פתוחות, אולי אפילו בהכנעה מסוימת. שימו לב לדברים שכתב ורן להצל באחד ממכתביו: "אני מבטיח לך שאקח את הצעותיך בחשבון, מכיוון שכולן נכונות. אתה כותב לא רק כעורכי אלא גם כידידי שיש לי בו ביטחון מוחלט. אתה מחמיא לי כשאתה כותב שסגנוני משתפר בהתמדה. אני תמה אם אתה לא מנסה להמתיק את הגלולה המרה שבביקורת שלך על הטקסט. אני מבטיח לך עורך יקר שלי שאין צורך להמתיק את הגלולה, אני אבצע אותה ברצון וללא ממתיק". ניצנים של שינוי אפשר למצוא בספר "עשרים אלף מיל מתחת למים" שיצא לאור ב-1869, כשש שנים לאחר שוורן והצל החלו לעבוד יחד. גיבור הספר, או ליתר דיוק האנטי גיבור, הוא קפטן נמו, מפקדה של הצוללת נאוטילוס. נמו הוא טרוריסט. הצוללת שלו מנגחת מאות ספינות אירופאיות ומטביעה אותן על צוותן. עד כמה שזה נשמע מוזר, לכל אורך העלילה לא ניתן שום הסבר מספק לשנאתו היוקדת של נמו. נמו מתעב את האימפריאליזם האירופאי ובמיוחד את בריטניה, אבל הוא לא מסביר מדוע. הוא רק טוען שהוא נוקם את מותה של משפחתו והקורא לא יודע מי חיסל את המשפחה ומדוע. החור הענקי הזה בעלילה אינו מקרי. קפטן נמו המקורי של ורן היה אמור להיות אציל פולני שמשפחתו נרצחה על ידי הרוסים בשנת 1863 במהלך דיכוי מרידה שהתרחשה בפולין. המרד הפולני והכיבוש הרוסי, כמו גם הדיכוי האכזרי שלו, לא היו פרי דמיונו של ורן. הם התרחשו במציאות. הצל מאוד לא אהב את הרעיון. הוא קיווה למכור המון עותקים של עשרים אלף מיל מתחת למים בשוק הרוסי. הדבר האחרון שהוא היה צריך זו תקרית דיפלומטית בין צרפת ורוסיה. לכן הציע הצל לורן מניע חלופי למעשיו של נמו: התנגדות עזה לסחר בעבדים שהתנהל ברובו באמצעות אוניות. ורן לא הסכים לשינוי. נמו שלו היה אציל פולני. כך הוא דמיין אותו בראשו וכך הוא רצה שיישאר. הפשרה שאליה הגיעו לבסוף ורן והצל הייתה לא להסביר בכלל את מניעיו של מפקד הצוללת. רק באחד הספרים המאוחרים שלו חזר ורן אל קפטן נמו ונתן הסבר אחר לגמרי. נמו היה אציל הודי, ושמו האמיתי הוא הנסיך דאקאר. הבריטים חיסלו את משפחתו בזמן דיכוי מרד בהודו. ככל שחלף הזמן, ורן החל לצבור יותר ויותר ביטחון עצמי ביכולותיו כסופר, ומערכת היחסים עם הצל השתנתה בהתאם. הוא הפסיק לקבל את הצעותיו של הצל כתורה מסיני, והטון במכתביו קיבל גוון יותר קורקטי, יותר קשוח. הצל החל לדאוג האם עבר את הגבול. הוא לא רצה לאבד את הסופר הטוב ביותר שלו. חששותיו משתקפים היטב במכתב הבא שכתב לורן: "ורן היקר ידידי, אל תחוש אכזבה מהערותיי. אני חש שאני עוזר לך רבות. הבה נתמוך אחד בשני בתפקידנו השונים ידידי הוותיק, ואם נכעס זה על זה נתגבר בידיעה שהתוצאה המשותפת טובה לשנינו". לשמחתנו הקוראים, ורן היה נבון מספיק כדי להבין את התרומה האדירה שהייתה לפייר הצל בספריו, והשניים המשיכו לעבוד יחד עד מותו של הצל. ז'ול ורן היה הצלחה גדולה בצרפת ובשאר ארצות אירופה, אבל דווקא במדינות דוברי אנגלית המוניטין הספרותי שלו היה גרוע מאוד. בבריטניה ובארצות הברית, שתי מדינות חשובות עם המון קוראים, ספריו של ורן נחשבו כלא יותר מאשר ספרים לילדים. כיצד ניתן להסביר את הפער הזה? הבעיה הייתה נעוצה בגורם נוסף בשרשרת ההוצאה לאור: התרגום מצרפתית לאנגלית. התרגומים לאנגלית שנעשו לספריו של ורן במאה ה-19 היו מזעזעים. המתרגמים הרשו לעצמם לטבוח בטקסט המקורי של ורן במידה שהייתה גורמת לכל סופר לתלוש את שערות ראשו מרוב ייאוש. אספן ספרים שהיו בידיו במקרה שני עותקים מתרגומים שונים של הספר "מסע אל בטן האדמה", סיפר בפליאה איך גילה להפתעתו שגרסה אחת ארוכה מהשנייה בכמה אלפי מילים. אלפי מילים! בגרסה המתורגמת של הספר "ילדי רב החובל גרנט" היו חסרים עשרה, עשרה פרקים מתוך שבעים. אפשר רק לדמיין איזה נזק נגרם לעלילה, להתפתחות הדמויות ולהנאה של הקורא בעקבות השינויים הללו. וכאילו כדי להוסיף חטא על פשע, המתרגמים עשו אינספור טעויות בהמרת החישובים המדויקים של ורן מהשיטה המטרית שהייתה נהוגה בצרפת לשיטה האימפריאלית של הבריטים. חלק גדול מהאמינות של ורן היה טמון בחישובים המדויקים שלו שהעניקו לקורא את התחושה שההמצאות הן יותר מאשר סתם פנטזיות וחלומות בהקיץ, כי אם השערות שמבוססות על טכנולוגיה או מדע אמיתי. המתרגמים לא ממש הסתדרו עם ההמרות ממטרים וקילוגרמים לאינצ'ים וליברות, ולפעמים פשוט החליפו את המילה "מטר" במילה "פיט", אבל השאירו את המספר כמו שהוא. התוצאה הייתה מספרים לא הגיוניים שהרסו את האמינות והרצינות של העלילה. ישנן מספר סיבות לאיכות הירודה של התרגומים, כמו למשל הרצון לרדת מהר מהר לדפוס בכל מחיר או הלוקל-פטריוטיות של חלק מהמתרגמים שצינזרו פסקאות או דיאלוגים שלדעתם האירו את ארצות הברית או את האימפריה הבריטית באור לא מחמיא. כנראה עם זאת שהסיבה הבסיסית והעקרונית לתרגומים הלקויים היא העובדה שהוצאות הספרים קיבלו החלטה אסטרטגית לשווק את ספריו של ורן לנוער ולא למבוגרים. כדי לפשט את הספרים ולהפוך אותם ידידותיים במרכאות לצעירים, המתרגמים מחקו הסברים מדעיים מפורטים ודיאלוגים פדגוגיים והשאירו בעיקר את האקשן. התרגומים העלובים גרמו לכך שספריו של ורן לא נמכרו היטב בארצות דוברות אנגלית, לפחות לא ביחס למכירות באירופה. המכירות החלשות לא הצדיקו תרגום מחדש של הספרים המקוריים, וכך נוצר מעגל קסמים שנותר על כנו כמעט עד ימינו. גם היום ניתן למצוא בחנויות הספרים את התרגומים המקוריים, ורק בשנים האחרונות נעשים מאמצים לתרגם מחדש את כל ספריו של ורן כמו שצריך. ועדיין, למרות התרגומים הגרועים וההעדפה של הפרטים הטכניים והסברים המדעיים על פני הדמויות והעלילה, ספריו של ז'ול ורן זכו להצלחה אדירה. ורן נחשב לאחד הסופרים שכתביו תורגמו למספר הרב ביותר של שפות מאז ומעולם. מה היה סוד ההצלחה שלו? ורן אהב לטייל בעולם. רשימת המדינות שביקר בהן במהלך מסעותיו לאורך השנים מעוררת הערצה, במיוחד כשמתחשבים בכך שמדובר באמצע המאה ה-19, בעידן שלפני המטוס. ארצות הברית, אנגליה, פורטוגל, טנג'יר, אלג'יר, אירלנד, נורבגיה ועוד מדינות רבות. הייתה לו יאכטה פרטית וורן יצא איתה להפלגות ארוכות במרחבי הים התיכון והאוקיינוס האטלנטי. האהבה הכנה הזו למסעות באה לידי ביטוי גם בספריו, וההתלהבות שבה הוא תיאר את חבלי הארץ הרחוקים והמסתוריים שבהם ביקרו גיבוריו הייתה מדבקת. ורן וקוראיו חיו בתקופה מסעירה במיוחד בהיסטוריה של הגיאוגרפיה. תקופה שבה מצד אחד היו עדיין לא מעט מקומות על פני כדור הארץ שלא נחקרו כראוי, ומצד שני הטכנולוגיה והמדע התקדמו בצעדי ענק. הייתה תחושה באוויר שאין דבר שהוא בלתי אפשרי עבור אדם שיש לו את האומץ, את הנחישות והמשאבים הנדרשים כדי ללכת בעוז למקומות שבהם איש לא הלך לפניו, אם לצטט ממסע בין כוכבים. במרבית ספריו של ורן אפשר למצוא שני מוטיבים שחוזרים על עצמם פעם אחר פעם. הראשון הוא דמותו של הגיבור האמיץ. הג'נטלמן המאופק שממשיך לערוך תצפיות מדעיות גם כשהסכנה הולכת וגוברת סביבו. קוראיו של ורן הכירו המון הרפתקנים וחוקרים מפורסמים שעלילותיהם האמיתיות לחלוטין הופיעו כל שבוע בכותרות העיתונים. חוקרי מדבריות, חוקרי קטבים, חוקרי ג'ונגלים וכן הלאה. גיבוריו של ורן התמזגו באופן מושלם בדמויותיהם של הגיבורים האמיצים ונתנו לקוראים הנרעשים את התחושה שגם הם עצמם מסוגלים להיות גיבורים שכאלה אם רק תינתן להם ההזדמנות המתאימה. למשל, כשפיליאס פוג התערב עם חבריו שיוכל להקיף את כדור הארץ בספר "מסביב לעולם בשמונים יום", ורן הסתמך כאן על כמה התרחשויות חשובות שאירעו באותה תקופה: פתיחתה של תעלת סואץ, הנחתה של מסילת הרכבת הטרנס-אמריקאית מהחוף המערבי לחוף המזרחי, ואיחוד מסילות הרכבת בהודו למערכת אחת גדולה. גם קוראיו של ורן שניזונו מאותם דיווחים עיתונאיים, שמעו על ההתרחשויות הללו וידעו שמסע תיירותי מסביב לעולם, למרות שהוא יכול להיות מסוכן ורב תהפוכות, הוא כנראה אפשרי. ורן הוסיף גם תחכום נאה שתרם לתחושה הזו. מסביב לעולם בשמונים יום הופיע בתחילה בירחונים, בכל שבוע פרק חדש. תאריך הופעתם של הפרקים היה זהה לתאריכים שהופיעו בסיפור, כך שנוצרה תחושה אצל חלק מהקוראים שמדובר במסע אמיתי ומתנהל ממש עכשיו בעודם קוראים את העיתון. המוטיב השני בספריו הוא כלי התחבורה: צוללת, כדור פורח, רכבת וכולי. כלים שתמיד מצוידים במיטב הטכנולוגיה. ז'ול ורן היה מעודכן מאוד בכל חידוש והתפתחות טכנולוגית של זמנו, כך שכמעט כל הטכנולוגיות שהופיעו בספריו היו מעוגנות בהמצאות אמיתיות לחלוטין. ורן פשוט לקח את ההמצאות הללו צעד אחד קדימה. הצוללת נאוטילוס מעשרים אלף מיל מתחת למים היא דוגמה נהדרת לכך. ורן לא המציא את הרעיון של הצוללת. כבר היו כמה וכמה צוללות פעילות בימיו, אבל הן היו איטיות, מסורבלות ולא ממש מעשיות. ורן לקח את הצוללות הללו ומתח את הטכנולוגיה שלהן עוד קצת קדימה. הוא צייד את הנאוטילוס במנוע חשמלי חזק, גוף משוריין ומערכות נשימה מתוחכמות והפך אותה לכלי נשק אימתני. התחזיות וההשערות של ורן היו תמיד מבוססות על מדע אמיתי וחישובים מדויקים, כך שקוראיו של ורן ידעו שמה שהוא מתאר בספר באמת יכול להתגשם יום אחד. ואכן, רבות מתחזיותיו של ורן התממשו בפועל, כמו למשל יעילותה של הצוללת ככלי נשק ימי. הגישה הריאליסטית של ורן כלפי הטכנולוגיה הייתה אחת הסיבות העיקריות להצלחה שלו. ישנם מי שטוענים שז'ול ורן בכלל לא היה סופר מדע בדיוני במובן שאנחנו מבינים את המילה בימינו, מכיוון שהוא כמעט ולא הגה טכנולוגיות חדשות או פיתוחים מדעיים מקוריים, אלא הסתמך על מה שהיה קיים בזמנו שלו. מי שקורא כיום את ספריו של ורן אולי חש מעט אכזבה מהמציאות העכשווית שלנו. הימים המסעירים של חוקרי הארצות האמיצים שיוצאים למסעות נועזים בכלי תחבורה חדשניים היו ואינם עוד. נותרו מעט מאוד מקומות על פני כדור הארץ שלא מופו ונחקרו עד למילימטר האחרון. אפילו לאותם מקומות ספורים שבהם לא ביקרנו, כמו תהומות האוקיינוסים, אנחנו מעדיפים לשלוח רובוטים מתוחכמים על פני אנשים בשר ודם. ה"לא נודע" במרכאות של ימינו הוא החלל. משנות החמישים והשישים חקר החלל היה התחליף הראוי לגילוי ארצות, ונטיית הדגל על הירח הייתה מסעירה ממש כמו נטיית דגל בקוטב הדרומי 50 שנה קודם לכן. אבל התקופה הזו חלפה ונעלמה. הפסקנו לשלוח אנשים לירח. עושה רושם שהאנושות, אולי בפעם הראשונה מאז עזבו אבותינו את אפריקה, הפסיקה לנסות לדחוק את הגבולות. אז נכון, יש לנו סיבות טובות להרים ידיים. מסע בחללית מאוישת אל כוכב לכת אחר הוא אתגר טכנולוגי אדיר, אולי מהקשים שניתן לדמיין. התקציבים שנדרשים לשם כך הם אסטרונומיים. גם החומר האנושי שונה מבעבר. לפני 50 שנה הגיקים בנו רקטות וחלמו להיות אסטרונאוטים. אבל היום הם מקודדים אפליקציות ומקימים סטארט-אפים. החלל הבין-כוכבי הוחלף בסייבר-ספייס. אבל אם יש משהו שמאפיין את האנושות לאורך ההיסטוריה, זו העובדה שאף פעם לא הרמנו ידיים. לא משנה כמה אנשים מתו בדרך אל הקוטב, תמיד היה עוד מישהו שהיה מוכן לנסות. ספינות שלמות נעלמו על יושביהן באוקיינוסים וכמעט מיד יצאו אחריהן ספינות אחרות. אם צורת המחשבה הנוכחית כפי שתיארתי אותה קודם הייתה קיימת לפני 100 שנה, אולי היינו תוהים עד היום איך בדיוק נראית אנטארקטיקה. אני חושב שאם ז'ול ורן היה חי היום, הוא היה יודע בדיוק איך הגענו למצבו העגום של חקר החלל ואיך אפשר לתקן מצב זה. כמעט כל החוקרים הנועזים וגיבורי המסעות בספריו של ורן הם אינדיבידואלים, עצמאיים ועשירים. הם לא זקוקים לתקציבי מימון ממשלתיים והחלטות קבינט. כשפיליאס פוג החליט להקיף את העולם ב-80 יום, הוא שלף מכיסו חבילת שטרות של עשרים אלף פאונד, משהו כמו שני מיליון דולר בימינו, ויצא לדרך. הצוללת של נמו שטה עשרים אלף מיל מתחת למים, לאורך דרך אגב, לא לעומק, בלי פקודת מבצע מהאדמירליות במפקדה. לו היה ורן כותב את "מהארץ אל הירח" היום, אולי הוא היה מחליף את התותח שיורה את גיבוריו ברקטה מתוחכמת, אבל קרוב לוודאי שהגיבורים היו נשארים קבוצה של תעשיינים עשירים שמחליטים להקיף את הירח רק מכיוון שהם יכולים לנסות. מעניין לציין שאפשר לראות היום את ניצני השינוי שאולי יחזיר אותנו לאותו הלך רוח שהיה קיים בימיו של ז'ול ורן. מיליונרים פרטיים כמו משפחת אנסארי הפרסית או חברות פרטיות כמו גוגל מוכנים לשים כסף על השולחן כדי למשוך את אותם אינדיבידואלים נועזים ועתיר דמיון אל מקומות שאף ממשלה לא תשאף להגיע אליהם. הרעיון של תחרות נושאת פרסים כדי לפרוץ דרך במדע ובמחקר הוא לא חדש. צ'ארלס לינדברג טס מעל האוקיינוס האטלנטי בשנות ה-20 של המאה הקודמת מתוך דחף אישי, אבל גם כדי לזכות בפרס שהציב המיליונר הצרפתי ריימונד אורטיג: 25 אלף דולר למי שיחצה את האוקיינוס האטלנטי בטיסה ללא עצירות. בשנת 1996 הציע דוקטור פיטר דיאמנדיס להעניק פרס דומה למי שיצליח לשגר חללית מאוישת לחלל פעמיים בתוך שבועיים. אנושה ואמיר אנסארי תרמו עשרה מיליון דולר וגם שילמו אותם לקבוצה שזכתה בתחרות בשנת 2004. ה-X-Prize כפי שכונתה התחרות התבררה כעסקה משתלמת ביותר. בסכום שאותו נאס"א הייתה מבזבזת על תכנון אסלת השירותים במעבורת, פותחו טכנולוגיות בשווי של מאה מיליון דולר וחזון תיירות החלל קודם בשנות דור. העיקרון שמאחורי ה-X-Prize הוכיח את עצמו באופן כל כך מוצלח עד שכיום ישנן עשרות תחרויות דומות שמתנהלות או מתוכננות לעתיד בתחומים שונים ומגוונים. למשל, מיליון דולר למי שיצליח למצוא שיטה מוצלחת לנצל מימן כמקור דלק. עשרה מיליון דולר למי שיצליח למפות את הגנום של מאה בני אדם בתוך פחות מעשרה ימים. ועשרים מיליון דולר למי שינחית רובוט על הירח ויסיע אותו למרחק של 500 מטר. התחרויות הללו לא רק משיגות תוצאות, פורצות גבולות חדשים ומטיבות עם האנושות. הן גם יוצרות משהו נוסף חשוב לא פחות: הן יוצרות גיבורים. ספריו של ז'ול ורן מצליחים כל כך בעיקר מכיוון שאנחנו נשבים בקסמם של האנשים בסיפור שמצליחים לעשות את הבלתי יאמן אך ורק בכוחות עצמם. נכון, אנחנו מעריצים את יורי גגארין ואת ניל ארמסטרונג, אבל באיזו פינה קטנה וחשוכה בירכתי מוחנו אנחנו יודעים שלעולם לא נצליח להיות כמוהם. להם הרי היו את כל המשאבים הכלכליים של מעצמות על, בזמן שאנחנו בקושי יכולים להרשות לעצמנו בית מלון באילת, אם כי למען ההגינות ראוי לציין שבאוגוסט יכול להיות שחופשה בירח קצת יותר זולה. אבל כל אחד מאיתנו עם קצת מזל ותעוזה יכול להיות פיליאס פוג או לכל הפחות פספרטו. תחרויות כמו ה-X-Prize מאפשרות לנו להרים את מבטנו אל אנשים כמו מייק מלוויל, הטייס בחללית הפרטית שזכתה בתחרות, ולדעת שגם אנחנו מסוגלים לשבת באותו תא טייס אם רק נרצה מספיק. הן מביאות למרכז הבמה טיפוסים מסוגו של ריצ'רד ברנסון, היזם המיליונר שיש לו את ה-*** לקרוא לחברה שלו Virgin Galactic. האנשים הללו הם אלו שמקיפים את העולם ב-80 יום, או יורים את עצמם לירח בתותח, או טסים מעל אפריקה בכדור פורח. האנשים הללו הם הגיבורים של ז'ול ורן. האנשים האלה הם אנחנו.
        ]]></content:encoded>
    </item>
    
    <item>
        <title>401: שוד השעונים, חלק א' - הפריצה [עושים היסטוריה]</title>
        <link>https://mat-mo.github.io/podtext/episodes/vshym-hystvryh/401-shvd-hsh-vnym-khlq-hprytsh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/401-shvd-hsh-vnym-khlq-hprytsh-vshym-hystvryh.html</guid>
        <pubDate>24 ביולי 2023</pubDate>
        <description>Transcript for 401: שוד השעונים, חלק א' - הפריצה [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>402: שוד השעונים, חלק ב' - השען [עושים היסטוריה]</title>
        <link>https://mat-mo.github.io/podtext/episodes/vshym-hystvryh/402-shvd-hsh-vnym-khlq-b-hsh-n-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/402-shvd-hsh-vnym-khlq-b-hsh-n-vshym-hystvryh.html</guid>
        <pubDate>30 ביולי 2023</pubDate>
        <description>Transcript for 402: שוד השעונים, חלק ב' - השען [עושים היסטוריה] from עושים היסטוריה</description>
        <content:encoded><![CDATA[
            Narrator 00:00 אתם אוהבים חידות? לא כאלה של 'מה ההבדל בין חלב?' אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Narrator 01:12 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran Levi 02:32 שלום וברוכים הבאים לעושים היסטוריה. פרק 402: שוד השעונים הגדול, חלק ב' - השעון. רשת עושים היסטוריה. Ran Levi 03:18 עושים היסטוריה עם רן לוי. הפודקאסט הופק בתמיכת מועצת הפיס לתרבות ואמנות. Shifra Cornfeld 04:51 בפרק הקודם נקלענו לזירת הפשע הכי מרשימה ומקצועית שחוקרי משטרת ישראל נתקלו בה עד שנת 83', ולמען האמת גם הרבה אחרי. Dani Rubinstein 05:13 פתח האיוורור שנפרץ נמצא במרחק של שלושה מטרים מהשעונים שנגנבו. הפורצים השתמשו בכלי פריצה רבים ובכלים מכניים שונים ושהו במקום זמן ממושך. הם השאירו במקום שאריות של מזון ופחיות שתייה ריקות. בדיקות המחלקה לזיהוי פלילי שהחלו בשעות הבוקר העלו במשך היום על עקבות בד, המוכיחות שהפורצים נזהרו שלא להשאיר עקבות וטביעות אצבע. Shifra Cornfeld 05:40 הכל בזירה הצביע על כך שהפריצה תוכננה היטב. הפורצים הרגישו בנוח עד כדי כך שהם הרשו לעצמם להשאיר מאחוריהם עטיפות של הסנדוויצ'ים שלהם. איך הם ידעו מתי לפרוץ? ואיזה אשנב יוביל אותם לחדר של האוסף? ואיך הם ידעו להתגבר על האבטחה? התשובה המתבקשת היא שהם פשוט הכירו את המקום מעולה והרגישו בו בבית. ולגבי האבטחה? מי יודע, אולי הם שיתפו פעולה איתם? כי בכל זאת, הם עובדים יחד. אני שפרה קורנפלד, וזה שוד השעונים הגדול במוזיאון האסלאם. Shifra Cornfeld 06:38 אוהנס מרקיריאן היה מהראשונים לראות את השעונים כשהם הגיעו למוזיאון ב-1971, שלוש שנים לפני שהם הוצגו לקהל הרחב. לאורך השנים היה מגיע באופן קבוע לתחזק אותם ולטפל בהם. בשאר הזמן שלו הוא תפעל חנות קטנה בעיר העתיקה בירושלים. באופן טבעי, הזרקור של המשטרה עבר אליו בשלב מוקדם של החקירה. דני רובינשטיין, ידידנו העיתונאי, מבין למה. Dani Rubinstein 07:05 לא יכול להיות שמישהו לקח פה את הדברים ואוהנס מרקיריאן לא יודע. אם מישהו היה לו שעון ורצה למכור אותו, רצה לתת אותו לאוסף, רצה לתת אותו למוזיאון, הוא היה צריך לשאול את מרקיריאן 'זה שווה? תתקן לי את זה? זה מקולקל?'. Shifra Cornfeld 07:23 לא רק ההיכרות העמוקה עם השעונים והגישה למוזיאון העלו אותו על הרדאר. הסתובבנו ברובע הארמני בירושלים, הקטן מבין ארבעת הרבעים בעיר העתיקה. ולמעשה כל הרובע הארמני הוא מנזר אחד גדול, מנזר יעקב הקדוש ששייך לכנסייה הארמנית. כל תושבי הרובע משלמים שכר דירה למנזר. זה המקום אליו שמנו את פעמינו כדי לתהות קצת יותר על קנקנו של החשוד המיידי בפריצה למוזיאון האסלאם. Garo 07:54 הוא היה בחנות ועבד במוזיאון. זה גרו, בעל חנות ברובע הארמני בירושלים. הוא הכיר את אוהנס, מכיר גם אותי מהילדות. היה מתקן כל מיני שעונים עתיקים, בדרך כלל אני חושב היה עובד עם כנסיות וזה, למה להם יש את השעונים העתיקים האלה, ורוב העבודה שלו הייתה בחינם. אתה יודע, אנשי דת לא מוציאים כסף, אוהבים לקחת כסף, לא לתת כסף. Shifra Cornfeld 08:24 אז מה יש לנו? אומן גאון, לא מספיק מוערך, שחי על משכורת חלקית מהמוזיאון לאומנות האסלאם. וחוץ מזה מה עוד? קצת עבודה בחנות ומעל כל זה עבודה פרו-בונו במנזר. לא נשמע בדיוק כמו המסלול לחיים ברווחה כלכלית. זה האיש שמגיע באופן קבוע לטפל באוסף היקר בארץ. זה גם האיש עם הידע הנדרח כדי לגנוב ולסחור בשעונים גנובים. מבחינת השוטרים זה היה מחדל לא לבדוק אותו. אז הם בדקו. ובדקו שוב. ושוב. Dani Rubinstein 09:05 זה לא שהוא היה פעם אחת ועבר חקירה ואחרי זה לא. הם עקבו אחריו עוד ועוד ועוד פעם ועוד פעם ועוד פעם בלי לראות... אני לא יודע בדיוק, אני לא מכיר את התיק במשטרה, אבל עקבו אחריו לראות אם יש לו כסף, אם הוא קונה, אם הוא מוכר, אם משהו כזה... לראות אם הוא נסע לחוץ לארץ, איפה הוא נסע. ניסו... הוא היה חשוד מאוד מרכזי. Shifra Cornfeld 09:27 ועם כמה שהמשטרה ישבה לאוהנס על הזנב והייתה משוכנעת שהוא יוביל אותה לשעונים, ככה סביבתו הייתה משוכנעת שאין לו שום קשר לגניבה. זה ישב על אוהנס. וראיתי שזה מציק לו, נורא הציק לו. ואני יכול להגיד לך גם שזה הציק לי, אני אישית רואה את הדבר האישי הזה, זה הציק לו נורא. ולא נוכל להתעלם גם מהפן הגזעני של החשד. דווקא מכיוון שידע שהוא הפרופיל האידיאלי, אוהנס אמר תמיד למשפחה שלו שאם משהו אי פעם ייגנב מהמוזיאון - הוא יהיה הראשון להיבדק. Garo 09:55 תראה, הוא ארמני ותיק. הוא לא מהצעירים האלה שמחפשים הרפתקאות, בוא להתעשר. אם הוא היה רוצה להתעשר היה מתעשר כבר בחנות שלו. לא מאמין. Fakhri 10:04 אבל אני אגיד לך, היום אי אפשר לדעת. אבל אני חושב שהוא היה בן אדם הגון. המשטרה דיברה איתו וחקרו אותו ואין עליו משהו, היה איש ישר. Shifra Cornfeld 10:14 זה פח'רי, שבמשך שנים הייתה לו חנות שכנה לזו של אוהנס. בשורה התחתונה, כמו שפח'רי אומר, אחרי שהמשטרה ישבה לאוהנס שבועות ארוכים ועקבה אחריו וממש קיוותה שזה יהיה הוא - זה לא הוביל אותה לשום מקום. לא היה כלום. אחרי שאוהנס מרקיריאן החשוד המושלם נמחק מהרשימה, המשטרה נותרת עם לוח ריק. הם זורקים חכות באופן רנדומלי כמעט, מדברים עם עוד עובדים של המוזיאון, אבל זה לא מוביל לשום דבר. הם גם יוצרים קשר עם האינטרפול למקרה שהאוסף כבר הספיק לחצות את הגבול, אבל גם מהגולה לא מגיעה ישועה. המשטרה נקלעת למבוי סתום. אין להם קצה חוט והם על סף ייאוש. Shifra Cornfeld 11:42 זה הזמן להביא את התותחים הכבדים. תכירו: סמי נחמיאס. סמי נחמיאס הוא אדם שלמען הסדר הטוב צריך למקם בתוך השרשרת הבאה: אינדיאנה ג'ונס, קרוקודיל דנדי, בר גרילס, סמי נחמיאס. איש שמספיק לומר את שמו ומיד אנחנו שומעים סוסים דוהרים, לאסו מצליף וסכנה שאנשים רציונליים בורחים ממנה. אבל לא סמי. Shifra Cornfeld 12:20 הוא היה ממייסדי סיירת מטכ'ל, פיקד על המבצעים המיוחדים באמ'ן והיה קצין המודיעין הראשי במשטרת ישראל. הוא גם בשלב מסוים לקח חבר שלו, שהוא גם חבר שלי אמנון בנ-תור, ונסעו למזרח. נסעו ליפן וכל מיני דברים. זה כמו היום שאגיד לך שלקח חבר שלו וטס לירח, או משהו כזה. לא נסעו אז, לא היו טיולים כאלה של אחרי צבא, זה לא היה שום דבר. נסענו הכי הרבה... נסעתי עד רמלה, לא יודע מה. Dani Rubinstein 12:54 דני רובינשטיין הכיר את סמי מהילדות שלהם בירושלים. בראיון שנתן סמי למעריב הרבה שנים אחרי אותו טיול ליפן, הוא הסביר שמאז ומעולם לא הלך בתלם. הדבר נבע ממבנה אישיותי ומהנסיבות, אני אנטי-פורמליסט ואני דוגמטי קיצוני. גדלתי בירושלים כפרחח קטן, שובב להרגיז ולכן למדתי בשלושה בתי ספר. Shifra Cornfeld 13:17 הפרחחות הזאת עזרה לסמי מאוד, ולא רק לו. חבר ילדות של סמי, ג'קי לינד, רצה להגיע ליחידה 101, הקומנדו של צה'ל בשנות ה-50 עליה פיקד אריק שרון. אבל במקום זה הוא נשלח לצנחנים. אריק גר לא רחוק מסמי בירושלים, וסמי, תלמיד כיתה יב', פשוט החליט ללכת אליו, לדפוק לו על הדלת ולשכנע את אריק לקבל את ג'קי ליחידה בפיקודו. זה עבד. Sami Nahmias 13:58 התברר לי שאני מכיר גברים אחרי מבט ראשון. אני מזהה את מבנה האישיות שלהם, אני יודע איך לשכנע אותם. כשנשאל אם היכולת הזאת שלו תקפה גם לגבי נשים, ענה בכנות שהרבה פחות. הן מורכבות, הן חכמות ונבונות יותר מגברים. בהן אני כמעט לא טועה. Shifra Cornfeld 14:20 כשהגיע התור שלו להתגייס, סמי היה נחוש להגיע לצנחנים, אבל לצבא היו תוכניות אחרות והוא נשלח להנדסה קרבית. בהתחלה הוא ניסה לצאת משם בזכות שיפור הכושר שלו, אבל זה לא עזר. אז הוא החליט שוב לנסות את שיטת הקש בדלת. הפעם הוא נסע עד שכונת צהלה בתל אביב, שם התגורר אחד משה דיין, הרמטכ'ל. שיחת טלפון קצרה בין הרמטכ'ל לאריק שרון סידרה לסמי העברה מחיל ההנדסה הישר לצנחנים. השילוב של היכולת הנדירה שלו לקלוט אנשים ולהבין איך לדבר איתם, שלא לומר להפעיל אותם, הובילו את סמי להשתלב בהקמת יחידה חדשה - סיירת מטכ'ל. שם התקדם עד לתפקיד קצין המודיעין של היחידה, למרות שלא עבר קורס קצינים. כשהשתחרר מצה'ל, סמי הצטרף למשטרת ישראל כקצין מודיעין ראשי, שם הוא מתמקד בעיקר בפשע המאורגן. הוא מזהה צורך מבצעי מיוחד ומבקש להקים יחידה ייעודית למאבק בפשע המאורגן, סיירת מטכ'ל של המשטרה אם תרצו. הוא לא מצליח לשכנע את המפכ'ל ומחליט להתפטר ולהקים משרד חקירות פרטי. Shifra Cornfeld 16:11 וכאן דרכינו מצטלבות. כי סמי הגיע לשוד השעונים הגדול בכובע הזה של החוקר הפרטי. למעשה לא ברור איך הגיע בכלל לחקירה. אם תשאלו את המוזיאון, הם יאמרו שהפניקס, חברת הביטוח שלהם, היא זו שהכניסה אותו לתמונה. אבל הפניקס מתעקשים שסמי בכלל היה זה שפנה אליהם ולא הם אליו. מכל מה ששמענו, לא מופרך להניח שמדובר בעוד מבצע 'הקש בדלת' של סמי נחמיאס, שבא לחפש הרפתקה והצטרף על דעת עצמו לחקירה של שוד אומנות. בכל מקרה, כשסמי לוקח את החקירה לידיים כולם נושמים לרווחה ומשוכנעים שכעת תיפתר התעלומה. הוא מצידו חוזר ממש להתחלה. Shifra Cornfeld 16:47 בין הבניין של המוזיאון ובין הבניין שליידו היה מעבר קטן כזה. במעבר הזה נכנסה משאית. יום שישי בצהריים, כי מישהו ראה את זה שיש שמה משאית. זאת המשאית ששימשה את הפורצים. בזמן אמת היא לא משכה תשומת לב מיוחדת כי הבניין הצמוד למוזיאון היה מעונות סטודנטים וזה היה די שגרתי שמגיעות משאיות ופורקות או מעמיסות ליד המעונות. בדיעבד, כשתישאלו את השכנים, התברר שהיא חנתה שם מיום שישי בצהריים, כמה שעות לפני השוד. המשאית שימשה את הפורצים לא רק להעמסת הפריטים הגנובים, אלא גם הסתירה אותם מהרחוב. הפורצים נכנסו דרך איזה שהוא שער צדדי, ג'ק סייע להם להקים, זאת אומרת לפתוח את הסורגים ולהיכנס דרכם לחצר הפנימית. ואז הם נכנסו דרך איזה אשנב בחלון, חלון גבוה יחסית, השתחלו פנימה. Shifra Cornfeld 18:14 זה חיים ריבלין, עיתונאי 'עובדה', שסיקר גם הוא את הפרשה. הוא ממשיך לשחזר את הפריצה. בעזרת סולם הם הגיעו לאותו אשנב גבוה ונכנסו דרכו ישירות לחלל בו היה אוסף השעונים. מה שקורה בחלל הזה באותן שעות הוא לא פחות ממדהים. הפורצים שוהים שם שעות ארוכות. הם מוציאים פריטים שהיו סגורים מאחורי ויטרינות זכוכית, חותכים את הזכוכית מסביב למנעולים שסוגרים כל ויטרינה וככה הם פשוט שולפים את השעונים החוצה. על רצפת החלל הם משאירים אחריהם שאריות של סנדוויצ'ים, פחיות של שתייה קלה וגם כלי עבודה ששימשו אותם בפריצה. על אף אחד מהם אין טביעות אצבע. הם משאירים בחלל גם כבל שפונה לדלת שמעברה השני עלולים היו להגיע השומרים לפטרול. הכבל הזה התברר בדיעבד כמיקרופון שהיה אמור להתריע לפורצים אם השומרים מתקרבים. ומה שעוד יותר מדהים הוא שהשומרים אפילו עשו את הפטרול ממנו חששו הפורצים, כפי שדווח בכתבה בערוץ הראשון למחרת השוד. Haim Rivlin 19:07 אמש ב-10:30 נערכה במסדרון הסמוך לאולם השעונים ביקורת שלא העלתה כל חשד. הפורצים שהו בחלל שעות ארוכות, אולי אפילו שמעו את אותה ביקורת במסדרון. העדויות מספרות שהמשאית שחנתה ליד המוזיאון נסעה משם רק ביום שבת, ה-16 באפריל, כשבתוכה 106 פריטים. ה-Family Room, החלל במוזיאון בו ישב האוסף, נקרא בשפה המקצועית 'זירה מלוכלכת'. הפורצים השאירו מאחוריהם כלי עבודה, עטיפות סנדוויצ'ים, פחיות משקה. זה נשמע הכי רחוק שאפשר ממישהו שנכנס לפרוץ באלגנטיות ומשאיר אחריו חלל ריק משעונים, ריק מראיות, ריק מקצוות חוט פוטנציאליים. אבל מעבר לזירה המלוכלכת, מה שבלט לסמי נחמיאס כשהוא ניגש לחקור את הפרשה זה כמות הפורצים. לא רק סמי חשב בכיוון הזה, פחות או יותר כל מי ששמע על הפרשה הסכימו על דבר אחד: לא יכול להיות שזה One Man Show. David Bigelisen 20:30 ההערכות שלנו... קודם כל לא ידענו, הם לא פרסמו שנעלם מזה וזה... זה דויד ביגלייזן, שכיהן במשך הרבה שנים כמנהל מעבדות השימור במוזיאון ישראל. ב-1983 הוא היה עדיין רסטורטור צעיר, עובד מן המניין, והידיעה על הפריצה למוזיאון ישראל הופכת לשיחת היום במוזיאון ישראל. אז כמובן התחלנו לשער השערות איפה ומה, איפה זה יכול היה להיות. אז מכיוון שאנחנו בירושלים והגבול שלנו עם החוץ לארץ הוא חמש דקות מאיתנו, אז היינו באיזה שהן מחשבות שאולי זה המסלול, שזה נגנב, שעבר אני יודע בגשר אלנבי ונעלם. מי ומה ולמה יכולנו רק לפנטז. Shifra Cornfeld 21:40 ההשערות האלה שעלו בהפסקות קפה במוזיאון ישראל לא היו תלושות. היה להן בסיס חזק על רקע פריצות היסטוריות ברחבי העולם שערבו יצירות אומנות. האנשים שעבדו במוזיאונים הכירו את הסיפורים האלה היטב. אספן או דמות מהעולם התחתון חומד יצירת אומנות שלא עומדת למכירה. אותו אדם שוכר את שירותיהם של פורצים, או שירותיו של פורץ אחד שבונה סביבו צוות, משלם להם סכום יפה והם משיגים לו את יצירת האומנות שהוא מפנטז עליה. הרי אנחנו יודעים שבגניבות של יצירות אומנות או מוצגים מוזיאליים חשובים מאוד מסוג זה, יש הזמנה של גניבה ואחר כך הדברים האלה נעלמים כי מי שהזמין את הגניבה הזו מחזיק את זה אצלו בחדר סודי בבית. Shifra Cornfeld 22:20 נניח שהזמנתי גניבה של יצירת אומנות בסדר גודל כזה, של השעון של מארי אנטואנט, או באופן כללי משהו מהאוסף הזה. אני לא יכולה פשוט למכור את זה. זה שברת, שילמת, גנבת, נתקעת עם סחורה בלתי עוברת לסוחר. יש אספנים של מטבעות, קוראים להם אספנים פורנוגרפיים. למה? מה אתה עושה אם יש לך מטבע בגודל כזה? זה מטבעות כאלה, קטן יותר מציפורן של זרת. אתה שם אותה במגירה פה ומבסוט פותח את זה פה פעם וסוגר את המגירה. אתה לא תולה דבר כזה על הקיר. אז קוראים לזה כאילו אחד שיש לו תמונות פורנוגרפיות, הוא אוסף את התמונות ומציץ בהם כל פעם. סמי נחמיאס, איש העולם הגדול, זה שהבין יותר טוב מכולם למה משתוקקת נפשו של גבר, ננעל על הכיוון הזה. פריצה פורנוגרפית מוזמנת שבוצעה על ידי מספר אנשים. הסתובבה שמועה בנוגע להיפותזה הזו: מישהו מהרשות הפלסטינית גנב את זה והעביר את זה לאחד מעשירי המפרץ. Shifra Cornfeld 23:44 אוקיי, בואו נעצור כאן רגע ונזכור את שנות ה-80. אש'ף או הארגון לשחרור פלסטין הוקם ב-1964 כדי להיות הישות הפוליטית שמייצגת את הפלסטינים. במשך רוב שנותיו עמד בראש הארגון מוחמד עבד אל-ראוף ערפאת אל-קודווה אל-חוסייני, הידוע יותר כיאסר ערפאת. בהחלט יותר קליט. Yasser Arafat 24:19 (Audio in Arabic). יאסר ערפאת עמד גם מאחורי פעולות טרור רבות. הוא יזם בין היתר את הקמת ארגון 'ספטמבר השחור' שביצע את רצח 11 הספורטאים באולימפיאדת מינכן. אבל מה הקשר בין כל זה לבין שוד השעונים בירושלים? אסביר רגע למה אש'ף הם חשוד כל כך טוב בשוד. טרור זה תחביב יקר. בארגון לשחרור פלסטין מצא את עצמו בשנות ה-70 עם קופה מדלדלת. מה עושה ארגון טרור כשהוא צריך כסף? לוקח אותו בכוח. Shifra Cornfeld 25:21 ביירות 1976. חוליה של שמונה אנשים נכנסת לאחת הכנסיות בעיר. הם לא באו להתפלל אלא כדי להצמיד לקיר המון חומר נפץ. ולמרות שפגיעה בנוצרים לגמרי הייתה חלק מהאג'נדה שלהם, במקרה הזה הכנסייה לא הייתה היעד לפיצוץ אלא האמצעי להיכנס לבנק שעמד מהעבר השני של הקיר. הם הצליחו לפרוץ לכספות של הבנק ויצאו עם שלל של כמעט 40 מיליון דולר. סכום ששווה היום יותר מ-200 מיליון. השודדים מעולם לא נתפסו וההנחה הרווחת עד היום היא שאש'ף עמד מאחורי השוד. סמי נחמיאס התבונן בכל חלקי הפאזל של שוד השעונים והגיע למסקנה הבלתי נמנעת שהאירוע הזה מתחיל אמנם בירושלים אבל לא נגמר בגבולות ישראל. Shifra Cornfeld 26:30 הוא היה נחוש להוכיח את התיאוריה שלו והגיע עד שוויץ ומוסקבה, אבל מעולם לא הצליח לעלות על אף קצה חוט קונקרטי שיוכיח את המעורבות של ארגון הטרור בשוד. אבל לא אדם כסמי נחמיאס יתייאש מהר כל כך. חוקר טוב יודע שמידע טוב יכול להגיע גם ממקומות מפוקפקים. לכן כשמתקשר אליו אסיר משוחרר שמספר לו שבין כותלי כלא באר שבע השמועות מדברות על שם אחד ספציפי שאחראי לשוד המפורסם בירושלים, הוא יוצא לבדוק את הכיוון. הפורץ, שבצירוף מקרים או לא גם הוא ירושלמי, היה ידוע בכינוי 'המוח'. עד כאן 'שוד השעונים הגדול'. תודה לגיא בן-נון על הכתיבה והרעיונות, בן-אור עברי על העריכה והמוזיקה המקורית ושניהם יחד על ההפקה של הפודקאסט. תודה לאלון נוימן על הקלטת הציטוטים של סמי נחמיאס. תודה גם למפיק בפועל אודי הורוביץ, רון קליין על הייעוץ המוזיקלי, אביטל רכייב המעצבת הגרפית ואסף רפפורט על המיקס. אני הייתי שפרה קורנפלד, נשתמע בפרק הבא. הפודקאסט הופק בתמיכת מועצת הפיס לתרבות ואמנות. הופק הודות לרשת עושים היסטוריה.
        ]]></content:encoded>
    </item>
    
    <item>
        <title>403: שוד השעונים, חלק ג' - המוח [עושים היסטוריה]</title>
        <link>https://mat-mo.github.io/podtext/episodes/vshym-hystvryh/403-shvd-hsh-vnym-khlq-g-hmvkh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/403-shvd-hsh-vnym-khlq-g-hmvkh-vshym-hystvryh.html</guid>
        <pubDate>1 באוגוסט 2023</pubDate>
        <description>Transcript for 403: שוד השעונים, חלק ג' - המוח [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>404: שוד השעונים, חלק ד' - האליבי המושלם [עושים היסטוריה]</title>
        <link>https://mat-mo.github.io/podtext/episodes/vshym-hystvryh/404-shvd-hsh-vnym-khlq-d-hlyby-hmvshlm-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/404-shvd-hsh-vnym-khlq-d-hlyby-hmvshlm-vshym-hystvryh.html</guid>
        <pubDate>3 באוגוסט 2023</pubDate>
        <description>Transcript for 404: שוד השעונים, חלק ד' - האליבי המושלם [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>405: שוד השעונים, חלק ה' - כמו צמח בר [עושים היסטוריה]</title>
        <link>https://mat-mo.github.io/podtext/episodes/vshym-hystvryh/405-shvd-hsh-vnym-khlq-h-kmv-tsmkh-br-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/405-shvd-hsh-vnym-khlq-h-kmv-tsmkh-br-vshym-hystvryh.html</guid>
        <pubDate>6 באוגוסט 2023</pubDate>
        <description>Transcript for 405: שוד השעונים, חלק ה' - כמו צמח בר [עושים היסטוריה] from עושים היסטוריה</description>
        <content:encoded><![CDATA[
            גיא בינון 00:00 אתם אוהבים חידות? לא כאלו של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה?' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלו שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהם יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 שלום וברוכים הבאים לעושים היסטוריה. פרק 405. שוד השעונים הגדול, חלק ה' ואחרון: כמו צמח בר. שלום. מיד תוכלו להאזין לחלק האחרון של הסדרה על שוד השעונים במוזיאון האסלאם, ובסוף הפרק כדאי לכם להישאר עוד קצת כדי לשמוע ריאיון מיוחד שערכתי עם יוצרי הסדרה, גיא בינון ובן-אור הברי, שיספרו לנו על מאחורי הקלעים של ההפקה המרתקת הזו. מהיכן הגיע אליהם הרעיון לעשות סדרה על שוד השעונים, שזה אגב סיפור די משעשע, איך הם הגיבו כשגילו שזכו במענק הנדיב של מפעל הפיס, מה גילו תוך כדי התחקיר לסדרה שהפתיע אותם, ומדוע הם בחרו דווקא בשפרה קורנפלד כדי להגיש את הסדרה שלהם. יהיה מעניין, שווה להישאר. האזנה נעימה. קריינות 04:00 הסכת הופק בתמיכת מועצת הפיס לתרבות ואמנות. שפרה קורנפלד 04:06 1986, שלוש שנים אחרי שוד השעונים. נעמן מתחת לרדאר, נכנס ויוצא מהארץ לעתים תכופות. אנחנו מוצאים אותו בחנות שסוחרת בשעונים בעיר שפהאוזן שבשווייץ. נעמן מנסה לשכנע את בעל החנות לרכוש שישה שעונים עתיקים מרשימים, אבל בעל החנות חושד וקורא למשטרה. נעמן מנסה לברוח ברכבת אך נתפס. המשטרה השווייצרית מוצאת עליו ציוד פריצה, דרכון מזויף ושישה שעונים. למרות המעצר, המשטרה לא מצליחה לקשר אותו לשום פשע בינלאומי בזמן אמת ומשחררת אותו. שנה מאוחר יותר הוא פודה חלק מהשעונים והיתר נמכרים במכירה פומבית. שפרה קורנפלד 07:10 אני שפרה קורנפלד וזה שוד השעונים הגדול במוזיאון האסלאם. אנחנו ב-2008 ובאיחור של רבע מאה המזל מתחיל להאיר פנים אל הצוות הקטן שהופקד על פיענוח התעלומה. אל ערימת הרמזים מתווסף קצה חוט נוסף: דרישת תשלום מכספת בהולנד. גיא בינון ובן-אור הברי 08:32 משם קיבלנו את הרמז הראשון, דרישת תשלום מכספת בהולנד. יום למחרת כבר היה כרטיס טיסה, כי ידענו שהזמן שלנו קצר ומוגבל וחששנו שמישהו יעלים את זה. רויטל טסה להולנד, פגשה את הנזירה יוליה וילדה וגילתה את הכספת של נעמן. שפרה קורנפלד 10:22 הכספת נפתחה והאליבי של נעמן התנפץ. נמצאו בה דרכונים מזויפים וציוד לזיוף מסמכים. החוקרים הבינו שנעמן יצא מהארץ רק כדי לחזור בזהות בדויה ולבצע את השוד. רויטל זיהתה בבנק בהולנד שעונים מהאוסף של מוזיאון האסלאם. גיא בינון ובן-אור הברי 13:50 שני עודדים פוצחו במהלך מקביל: אחד טיפל בעורכת הדין הילה אפרון גבאי והשני בנילי שומרת בלוס אנג'לס. החיפוש בביתה של נילי הניב ספרים עתיקים, ציורים, מכתבים ובעיקר: שעונים מהאוסף. נילי סיפרה בחקירה שנעמן התוודה בפניה לפני מותו ב-2004 שהוא ביצע את השוד. שפרה קורנפלד 15:01 נילי חשפה שנעמן הנחה אותה להחזיר את השעונים למוזיאון באמצעות עורך דין פלילי, כי לא ניתן היה למכור אותם בחוץ. רמזים נוספים הובילו את צוות החקירה לכספות בפריז, שם נמצאו כמעט 50 פריטים נוספים עטופים בנייר עיתון וקרטונים. מיכאל מגן 17:11 אני בקהילה של המשמרים ציפור די מוזרה. שימרתי את המגילות הגנוזות ואת יומן אילן רמון. רחל אוצרת מוזיאון האסלאם פנתה אליי כדי לשמר פריט מיוחד שהשודד פירק לגורמים - מניפה ייחודית מהמאה ה-19 הכוללת תיבת נגינה ושני שעונים חבויים בידית. שפרה קורנפלד 22:02 נעמן תיעד בכתב ידו כל שלב בפירוק השעונים והמניפות, במטרה למכור את הזהב והחלקים בנפרד. החוקרים מצאו אצלו שרטוטים ופתקים המתארים פריצות נוספות שביצע לאורך השנים, אולי אפילו פריצות לגלריות באירופה שמעולם לא פוענחו. שפרה קורנפלד 23:18 ב-1992 נפרצה אחוזת יוטון הול באנגליה ונגנבו ממנה ציורים ושלושה שעונים בשווי מיליוני פאונד. הפורצים השתמשו בפיגומים גבוהים, טכניקה המזכירה את שיטותיו של נעמן. השלל לא נמצא עד היום, ונעמן לקח את סודותיו אל הקבר. רמי קנטור 28:45 בהלוויה של נעמן היו מעט מאוד אנשים, בעיקר בני משפחתו. הוא לא היה מקובל בקיבוץ עין החורש אחרי שנתפס בפריצות קודמות. התחושה הכללית בקיבוץ הייתה 'ברוך שפטרנו', מילים קשות לאדם שגדל שם אך בחר בדרך הפשע. שפרה קורנפלד 29:58 נעמן נקבר בבית העלמין של עין החורש. אחותו שרה לו את 'כמו צמח בר'. למרות השוד, הפך נעמן לחלק בלתי נפרד מהיסטוריה של אוסף השעונים. כיום, המוזיאון מתמקד בסיפור השוד לא פחות מאשר ביופיים של השעונים עצמם. שפרה קורנפלד 32:08 בסופו של דבר הוחזרו 96 פריטים מתוך 106. נעמן זכה להתפעלות לה כמה כל חייו, אם כי רק לאחר מותו. תודה לכל צוות ההפקה, ליוצרים גיא בינון ובן-אור הברי, ולכל המרואיינים שלקחו חלק במסע הזה. קריינות 36:19 הסכת הופק בתמיכת מועצת הפיס לתרבות ואמנות. הופק הודות לרשת עושים היסטוריה. רן לוי, גיא בינון ובן-אור הברי 36:30 גיא ובן-אור מספרים על תהליך היצירה של הפודקאסט ועל הזכייה במענק מפעל הפיס. הם דנים בבחירה בז'אנר ה-True Crime הנרטיבי ובשילוב שפרה קורנפלד כמגישה. הריאיון חושף את המורכבות של התחקיר ואת השעות הרבות שהושקעו בעיצוב הסאונד והסיפור. הפרק מסתיים בציטוט מהומר סימפסון המדגיש את חוקי התרמודינמיקה.
        ]]></content:encoded>
    </item>
    
    <item>
        <title>406: מדוע אין לנו עדיין מכוניות אוטונומיות? [עושים היסטוריה]</title>
        <link>https://mat-mo.github.io/podtext/episodes/vshym-hystvryh/406-mdv-yn-lnv-dyyn-mkvnyvt-vtvnvmyvt-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/406-mdv-yn-lnv-dyyn-mkvnyvt-vtvnvmyvt-vshym-hystvryh.html</guid>
        <pubDate>27 באוגוסט 2023</pubDate>
        <description>Transcript for 406: מדוע אין לנו עדיין מכוניות אוטונומיות? [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה, פרק 406. מדוע אין לנו עדיין מכוניות אוטונומיות? האזינו בסוף הפרק לפינת חסות מיוחדת של אלביט מערכות, בה יצאתי לשטח כדי להציץ ברובוט אוטונומי ובללהקת רחפנים אוטונומיים שמפתחת החברה. יהיה מעניין. רשת עושים היסטוריה 00:20 רשת עושים היסטוריה. רשת עושים היסטוריה. רשת עושים היסטוריה. רן לוי 00:29 ביוטיוב ובמדיה החברתית אפשר למצוא מאות סרטונים של מכוניות שנוסעות במהירות של 200, 300 ואפילו 400 קילומטרים לשעה באוטובאן, מערכת הכבישים המהירה של גרמניה. שיא המהירות עבור נסיעה באוטובאן נקבע ב-1938 על ידי רודולף קראצ'יולה, נהג מרוצים גרמני, ב-432 קמ"ש. אבל תופתעו לשמוע שזו לא הנסיעה המדהימה ביותר שנעשתה על כביש גרמני, שכן המהירות שבה נעשתה הנסיעה הזאת הייתה בסך הכל כ-90 קמ"ש. בראשית שנות השמונים החל ארנסט דיקמנס, מהנדס אווירונאוטיקה, לאבזר ואן גדול של מרצדס בנץ במחשבים, מצלמות וחיישנים. ב-1987 הצליחה המכונית לנסוע באופן עצמאי ללא מגע יד אדם. בהמשך נוספו למערכת יכולות כמו מעבר נתיבים ונסיעה בכבישים לא מהירים. רן לוי 05:35 אם מישהו אומר לכם שמכוניות אוטונומיות הן העתיד, עכשיו אתם יכולים לתקן אותו בעדינות ולומר לו שבעצם זו טכנולוגיה מהעבר. אבל כל זה מעלה את השאלה הכמעט מתבקשת - אם מכוניות אוטונומיות קיימות בצורה כזו או אחרת כבר למעלה מ-30 שנה, למה אנחנו לא נוסעים במכוניות אוטונומיות היום? בסביבות שנת 2015 הצליחה חברת טסלה למצב את עצמה כמובילה הבלתי מעורערת של עולם הרכב האוטונומי. גרסה 7 של תוכנת האוטופיילוט אפשרה למכוניות של טסלה לנסוע באופן אוטונומי בכבישים מהירים, להישאר במרכז הנתיב ואפילו להחליף נתיבים באופן עצמאי. אילון מאסק טען ב-2016 שהמערכת טובה כמעט פי שניים מנהיגה אנושית. רן לוי 10:09 דוגמה טובה לכך היא סרטון שפרסם ביוטיוב ג'ושוע בראון, וטרן של חיל הים האמריקני. המצלמה הקליטה אותו נוסע בטסלה שלו באפריל 2016 כשהאוטופיילוט נוהג במכונית, ונמנע מהתנגשות עם משאית שסטתה למסלולו. אבל בחלוף חודש בלבד, משהו השתנה אצל ג'ושוע בראון. הוא הפסיק להקפיד על נהיגה ערנית והחל לסמוך על המכונית שלו באופן כמעט מוחלט. במאי 2016 יצא בראון לנסיעה שבה המכונית לא הצליחה להבחין בסמי-טריילר לבן על רקע השמיים הבהירים. המכונית התרסקה ובראון נהרג. חקירה חשפה כי בראון התעלם מלא פחות משש התראות קוליות ושבע התראות ויזואליות שדרשו ממנו לאחוז בהגה. התופעה הפסיכולוגית הזו מכונה 'פיצוי על סיכון' (The Peltzman Effect). רן לוי 20:00 כל שיפור באמצעי הבטיחות של המכונית, טוען הפרופסור סם פלצמן, גורם לנהגים להתנהג דווקא באופן פזיז ומסוכן יותר. כשאנחנו תופסים משהו כפחות מסוכן, אנחנו מתנהגים בפזיזות רבה יותר. העובדה שמכוניות אוטונומיות הן בטוחות למדי 99% מהזמן, היא זו שהופכת אותן לפחות בטוחות מכפי שהיינו רוצים. לפני שמכוניות אוטונומיות יוכלו למלא את הדרכים, היצרניות יצטרכו למצוא פתרון הנדסי לדרגות האוטונומיה השונות (SAE Levels). רוב ההערכות מדברות על לפחות 15 עד 20 שנה עד שנגיע לרמה 5 מלאה, שבה הרכב מסתדר ללא שום התערבות אנושית בכל תנאי מזג אוויר. רן לוי 34:20 אבל יש סיבה להיות אופטימיים. שוק הרכבים האוטונומיים הולך ומתרחב, וחברות הטכנולוגיה שופכות מיליארדי דולרים על מחקר ופיתוח. ב-2020 פרסמה Waymo סטטיסטיקות המראות שיפור אדיר בבטיחות לעומת נהיגה אנושית. כיום אפשר להזמין רכב אוטונומי ללא נהג בסן פרנסיסקו או בפיניקס. אז מי יודע, אולי בכל זאת נזכה לנסוע במכוניות אוטונומיות בעתיד הלא רחוק. אבל בינתיים, בחיאת, תשמרו את הידיים על ההגה. רן לוי 35:43 הפינה בחסות אלביט מערכות, המגייסת לחטיבת התקשוב והסייבר מהנדסים ומפתחים עם ברק בעיניים כדי לפתח את הדור הבא של המערכות האוטונומיות. יצאתי לאתר ניסויים מסווג במרכז הארץ כדי לקבל הצצה נדירה לשדה הקרב העתידי. עמי 37:44 אנחנו עכשיו בדרך לקבוצת מפקו (MEPCORE). המערכת האוטונומית הזו שונה מאוד מרכבים אוטונומיים אזרחיים. פה הרכב לא יודע לאן הוא הולך, הוא צריך לפלס את הדרך בשטח לא ממופה. יאיר 38:04 אחד הסנסורים הכי חשובים ברכבים אוטונומיים הוא הלידאר, כלי שנותן מיפוי עומק של כל המכשולים. אנחנו עובדים עם סנסורים פסיביים שמאפשרים לרובוט להבין לא רק מה הוא רואה, אלא גם ממה הוא עשוי - למשל האם שיח הוא מכשול עביר או לא. עמי 39:56 הרובוט שוקל טון, טון וחצי, וימי הניסויים האלו הם מורכבים. לכן יש לנו סימולציה שמסנתזת את הסנסורים במעבדה ומאפשרת פיתוח בתנאים קיצוניים שקשה לשחזר בשטח. יאיר 41:59 עכשיו הרובוט במצב אוטונומי. הוא עובר יפה בין העצים ויודע להגביל את המהירות שלו כשהוא קרוב למכשולים. יש לו בחירה אינטליגנטית של הנתיב, הוא תמיד ינסה להעדיף שביל על פני חול עמוק. יניב 44:56 אנחנו עוברים עכשיו לרמת המערך, להקה של רחפנים שעובדים יחד. המטרה היא להגיע למצב של 'שגר ושכח', שהם יפעלו באופן עצמאי גם אם יש נתק בתקשורת מול המפעיל. ד"ר שני 47:40 עומס קוגניטיבי הוא כמות המידע שזיכרון העבודה שלנו מעבד. אנחנו מפתחים מערכות שיורידו את כמות הגירויים מהמפעיל בזמן משימה קריטית כדי למנוע קבלת החלטות שגויה. בר-אל 49:48 אנחנו רואים פה וידאו של רחפן שנכנס לתוך מבנה. יש פה המון אבני בניין של ניווט אופטי ללא GPS ומערכת של הימנעות ממכשולים בזמן אמת. יניב 50:41 המלחמה באוקראינה העלתה את הפוטנציאל של רחפנות בשדה הקרב לתודעה הציבורית, אבל אלביט זיהתה את התחום הזה כווקטור צמיחה כבר לפני למעלה משש שנים. עמי 51:50 העולם האוטונומי הזה יפגוש אותנו בכל היבט של החיים - משלוחי פיצה, רובוטים בבתי חולים או ליווי אנשים במרחב הציבורי. אנחנו מחפשים אנשים שרוצים לייצר את העתיד. רן לוי 54:59 לפרטים נוספים ורשימת המשרות הטכנולוגיות הפתוחות בחטיבת התקשוב והסייבר, בקרו באתר המשרות של אלביט בכתובת elbitsystems-careers.com. אלביט מערכות, ייצור העתיד.
        ]]></content:encoded>
    </item>
    
    <item>
        <title>407: ד"ר תיאודור ומר בנימין זאב - על הרצל, חלק א' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/407-d-r-tyvdvr-vmr-bnymyn-zb-l-hrtsl-khlq-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/407-d-r-tyvdvr-vmr-bnymyn-zb-l-hrtsl-khlq-vshym-hystvryh.html</guid>
        <pubDate>12 בספטמבר 2023</pubDate>
        <description>Transcript for 407: ד"ר תיאודור ומר בנימין זאב - על הרצל, חלק א' [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>408: ד"ר תיאודור ומר בנימין זאב - על הרצל, חלק ב' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/408-d-r-tyvdvr-vmr-bnymyn-zb-l-hrtsl-khlq-b-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/408-d-r-tyvdvr-vmr-bnymyn-zb-l-hrtsl-khlq-b-vshym-hystvryh.html</guid>
        <pubDate>27 בספטמבר 2023</pubDate>
        <description>Transcript for 408: ד"ר תיאודור ומר בנימין זאב - על הרצל, חלק ב' [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה, פרק 408. ד"ר תאודור ומר בנימין זאב, על הרצל, חלק ב'. האזינו בסוף הפרק לחלקה השני של השיחה שלי עם אפרת סיני, מנהלת הארכיון של קק"ל, על הפרויקטים הגדולים והמרתקים של קק"ל בארץ ישראל. רן לוי 00:55 ההצלחה האדירה והסוחפת של הקונגרס הציוני הראשון בבאזל שינתה את האופן שבו הביטו יהודי התפוצות על בנימין זאב תאודור הרצל. אם בתחילה נתפס העיתונאי הווינאי המגונדר שהקשר האישי שלו ליהדות היה רופף ביותר כפנטזיונר חולמני ותו לא, כעת היו מאחוריו אלפי יהודים שראו בו משיח חדש, משה של העת המודרנית שיוציא אותם מהגלות ויגשים עבורם את חלום הגאולה. ראובן בריינין תיאר בביוגרפיה שכתב על הרצל קבלת פנים טיפוסית לחוזה המדינה הווינאי בביקור בעיר סופיה שבבולגריה. הציטוט: העניים באו כולם. כשאתקרבה הרכבת אל התחנה בסופיה, התרגש קהל הציונים והלבבות דפקו בכוח. וכשראו את הרצל עוד מרחוק, התפרצה הקריאה: 'ברוך הבא!'. כל הנספים על התחנה דחקו זה את זה לנשק את ידי הרצל כאיש קדוש. פליטי רוסיה אחדים סיפרו להרצל את גורלם המר ואת כל התלאות והייסורים שסבלו באותה ארץ. בשומעו את דבריהם, נראו דמעות בעיניו. סוף ציטוט. אבל כעת נכנסה התנועה הציונית לשלב הבא והקריטי בחייה, השלב שבו הצהרות וכוונות כבר אינן מספיקות וצריך להתחיל להביא תוצאות בשטח. להרצל לא היו אשליות. הוא ידע שבכל צעד ושעל שיקח מעכשיו הוא יתקל בהתנגדות מצד גורמים כלשהם בזירה היהודית או הבינלאומית, וכדי להצליח יהיה עליו לנהל משחק מתיש של איזונים בין הדרישות השונות והיריבויות הרבות בתנועה הציונית ומחוצה לה. כך כתב הרצל ביומנו האישי: הרצל 02:51 דומני שניהולה של העניין יהיה להטוט נדיר. יהיה עליי לפזז בין ביצים שאינן נראות לאיש. הביצה של הנויה פרייה פרסה, שאסור לי להביך אותה ואסור לי לתת לה פתחון פה לדחוף אותי החוצה. הביצה של היהודים האורתודוקסים, ביצה של היהודים המודרניים, הביצה של הפטריוטיזם האוסטרי, הביצה של הסולטן הטורקי, הביצה של הממשלה הרוסית, שכנגדה אסור שייאמר דבר שאינו חביב, אף על פי שמוכרחים להזכיר את מצבם העגום של יהודי רוסיה. הביצה של העדות הנוצריות בשל המקומות הקדושים וגם הביצה של הקנאה והצרות עין. רן לוי 03:36 אחד מסלעי המחלוקת הראשונים שנתגלו בקרב חברי התנועה הציונית היה בשאלת ארץ ישראל. הרצל, כזכור, לא ייחס בתחילה חשיבות מיוחדת לארץ ישראל. אומנם זו הייתה מולדתו ההיסטורית של העם היהודי, בכך לא היה ספק, אבל אף אחד לא אמר, טען הרצל, שהיא גם בהכרח המקום הנכון להקים בו את מדינת היהודים החדשה. הרי בסופו של דבר מדובר בחבל ארץ נחשל, מפגר ומרוחק, שרובו מדבר צחיח והוא נתון לשליטתה של האימפריה העות'מאנית, שהייתה בעצמה אימפריה נחשלת ומושחתת. בספרו 'מדינת היהודים' טען הרצל שארגנטינה למשל עשויה להיות מקום מוצלח לא פחות להקים בו מדינה יהודית, שהרי: הרצל 04:26 היא אחת הארצות הדשנות והפוריות שבעולם, ארץ רחבת ידיים מאוד ואקלים ממוצע. רן לוי 04:34 אבל כאן נתקל הרצל בהתנגדות עזה מצד חובבי ציון, אותם צעירים יהודים יוצאי רוסיה ומזרח אירופה שהתארגנו במסגרת אגודות ציוניות עוד לפני הופעתו של הרצל, והרעיון של שיבה לארץ ישראל היה נטוע עמוק עמוק באידאולוגיה שלהם. בלית ברירה, כדי לקבל את תמיכתם של צעירים אלה בתנועה הציונית החדשה שלו, הסכים הרצל לקבל את דרישותיהם של חובבי ציון. אחת מהחלטות הראשונות של הקונגרס הציוני הראשון, שאף נקבעה במסגרת 'תוכנית באזל', המצע המוסכם של התנועה הציונית, הייתה כי: 'הציונות שואפת להקים בית מולדת לעם היהודי בארץ ישראל'. אבל בכך לא נסתיימו המחלוקות. כעת היה צריך להחליט מהי הדרך הנכונה להקים את בית המולדת הזה. רן לוי 05:35 כמו בכמעט כל דבר שעשה, גם לגבי האופן הנכון שבו לשיטתו של הרצל יש לפעול כדי להקים בסופו של דבר את מדינת היהודים, הייתה להרצל משנה סדורה וחזון ברור. רבים מקרב היהודים תמכו במה שכונה 'ציונות מעשית', גישה לפיה כדי להקים את מדינת ישראל צריך קודם כל לעלות לארץ ישראל, להקים שם יישובים יהודיים ולעבד את האדמה, או במילים אחרות - לקבוע עובדות בשטח. קל לראות את ההיגיון שבגישה הזו, שאפשר למצות אותה במשפט המפורסם: 'קל יותר לבקש סליחה מאשר לבקש רשות'. ואכן, סביר להניח שמדינת ישראל לא הייתה קמה ב-1948 אילמלא כבר היה בארץ ישראל יישוב יהודי מבוסס ומשגשג. אבל הרצל לא אהב את גישת הציונות המעשית, או כפי שהוא כינה אותה - 'הסתננות בגניבה'. הוא העדיף את הציונות המדינית. הרצל האמין שללא תמיכתן המדינית של המעצמות הגדולות, ובפרט תמיכתה של האימפריה העות'מאנית, לא ניתן יהיה להקים בארץ ישראל מדינה של ממש, כזו שיכולה לקבץ אליה את יהודי כל הגלויות, אלא לכל היותר יישוב מצומצם ומוגבל. ולראיה, חלוצי העלייה הראשונה שעלו לארץ ישראל לאחר פרעות 'סופות בנגב' עוד לפני הקמתה של התנועה הציונית, סבלו מהתנכלויות קשות מצד העות'מאנים, כמו למשל איסור על רישום קרקעות בטאבו ליהודים ומניעת עלייתם של יהודים נוספים שביקשו להתיישב בארץ. רן לוי 07:11 גם ההיסטוריה האמיתית מוכיחה בדיעבד שהייתה מידה לא מבוטלת של צדק בגישתו של הרצל, שהרי מדינת ישראל קמה רק לאחר ההחלטה ההיסטורית באו"ם, ורק לאחר כינונה הרשמי של המדינה ניתן היה להביא אליה את מיליוני העולים מאירופה וארצות המזרח. וכך, למרות שהוויכוח בעד ונגד הציונות המעשית נמשך לכל אורך ימי פעילותו של הרצל, הוא עצמו שם את הדגש על פעילות דיפלומטית ומשפטית שתאפשר ליהודים לקבל בשאיפה צ'רטר, זיכיון רשמי להתיישב בארץ ישראל ולהקים שם אוטונומיה בעלת ממשל עצמי. רן לוי 07:50 כבר ב-1896, שנה לפני הקונגרס הציוני הראשון, נסע הרצל לקושטא, היא איסטנבול של ימינו, כדי לנסות ולהיפגש עם הסולטן העות'מאני ולשכנע אותו להעניק ליהודים אישור להתיישב בארץ ישראל. לשם כך הוא נעזר באציל פולני שהיה מקורב לסולטן וסייע לו לנווט בנבכי הבירוקרטיה הטורקית הפתלתלה והמושחתת. אבל בקושטא נתקל הרצל בסירוב מוחלט. למרות שרבים מגורמי הממשל עימם נפגש הביעו תמיכה עקרונית ברעיון שלו, בעיקר מכיוון שהאימפריה העות'מאנית הייתה נתונה בקשיים כלכליים חמורים והמיסים שישלמו המתיישבים היהודים יכלו לסייע לה מאוד, הסולטן עצמו סירב לפגוש את הרצל ואף פסל את רעיון הצ'רטר על הסף. ארץ ישראל, הוא טען, שייכת לכל הדתות והוא לא יכול להעניק אותה ליהודים בלבד. אבל הרצל לא אמר נואש. רן לוי 08:50 מבין המעצמות האירופיות, גרמניה הייתה המקורבת ביותר לאימפריה העות'מאנית, ולשתי המדינות היו קשרים כלכליים ענפים שיאפשרו לקיסר הגרמני, כך קיווה הרצל, להשפיע על הסולטן ולשכנע אותו להעניק ליהודים זיכיון התיישבות בארץ ישראל. אחרי הכל, לקיסר היה אינטרס ברור לקדם את הרעיון הציוני. הגרמנים רצו להרחיב את השפעתם במזרח התיכון משיקולים כלכליים, ויישוב יהודי שיהיה אוהד לגרמניה - הרצל אפילו רצה שהשפה הרשמית של המדינה היהודית החדשה תהיה גרמנית - בהחלט יעניק לגרמניה השפעה כזו. בנוסף, הקיסר חשש מאוד מתנועות סוציאליסטיות מהפכניות שאיימו לערער את הסדר והיציבות באירופה, והקמתה של מדינה יהודית תעודד את הצעירים היהודים להקדיש את מרצם לטובת המדינה הזו במקום להצטרף לתנועות מהפכניות שונות. רן לוי 09:48 כפי שאתם יכולים לשער, לא כל אחד יכול להתקבל לפגישה אישית עם הקיסר הגרמני. אבל להרצל היו שני ידידים רמי השפעה בדמותם של הארכידוכס מבאדן, דודו של הקיסר הגרמני וילהלם השני, והרוזן פיליפ פון אוילנבורג, השגריר הגרמני בווינה. שני האישים האלה אהדו את רעיונותיו של הרצל והשתדלו מטעמו אצל הקיסר, אבל בכל זאת חלפו שנה וחצי של מאמצי סרק והרצל עדיין לא הצליח להתקבל לפגישה עם הקיסר. ואז, בקיץ של 1898, גילה הארכידוכס מבאדן להרצל שהקיסר הגרמני מתכוון לערוך בקרוב סיור בארץ ישראל, ובמסגרת הסיור הוא גם עתיד להיפגש עם הסולטן העות'מאני. בסיועו של השגריר אוילנבורג נקבע כי הרצל והקיסר ייפגשו בקושטא טרם פגישתו של הקיסר עם הסולטן. רן לוי 10:46 הפגישה התקיימה בחודש אוקטובר של אותה שנה, ובסיומה הביע הקיסר תמיכה עקרונית ברעיון של הקמת חברת התיישבות יהודית בארץ ישראל תחת חסות גרמנית. אבל לפני שאתם מהללים את וילהלם השני על הרגשות הציוניים שפיעמו בקרבו, ראוי להסביר שהסיבה הבסיסית לתמיכה הזו הייתה דווקא הפוכה. וילהלם, כמו רבים אחרים בחצרו, היה אנטישמי מושבע. יותר משביקש לעזור ליהודים להקים מדינה, הוא שמח על האפשרות להעיף אותם מגרמניה. כפי שהוא ניסח זאת בעצמו במכתב לדודו הארכידוכס מבאדן, ציטוט: וילהלם השני 11:27 הציונות תסיח את המרץ היוצר של בני שם לעניינים טובים יותר ממציצת דמם של הנוצרים. יהודים רבים שבשעה זו מסיתים את האופוזיציה ואחוזים בדיבוק הסוציאליזם יהגרו למזרח, ושם בוודאי ימציאו להם עיסוק ראוי יותר שאין בסופו כלא, כבמקרה האמור לעיל. סוף ציטוט. רן לוי 11:51 למרות האנטישמיות, הקיסר דווקא התרשם מאוד ממוחו החריף ותשוקתו היוקדת של הרצל. הוא ביקש מהרצל לשלוח לו את תוכניותיו על הכתב, והשניים קבעו להיפגש שוב בירושלים במסגרת סיורו הקרוב של הקיסר בארץ ישראל. אם כן, הרצל ושלושת מלוויו עזבו את קושטא ועלו על אוניית קיטור שלקחה אותם לאלכסנדריה שבמצרים, ומשם על אונייה קטנה וצפופה ליפו. אחד המלווים, דוד וולפסון, אותו וולפסון שעיצב את הדגל שהפך ברבות הימים לדגל ישראל, סיפר כיצד העיר אותו הרצל לפנות בוקר והזמין אותו לעלות איתו על הסיפון כדי לראות את האורות הקורצים לנו מיפו. כשראה הרצל את החוף הארץ ישראלי, סיפר וולפסון, דמעות זלגו מעיניו. אבל כשנחתו הרצל ומלוויו ביפו, החל הביקור ברגל שמאל. מילולית. הרצל נפל בירידה מהאונייה ונחבל ברגלו. רן לוי 12:53 אחד האנשים הראשונים שפגשו היה איש הבולשת הטורקי, יהודי בשם מנדל קרמר, שלמרות שהעיד על עצמו שהוא אוהד את הרעיון הציוני, התריע בפניהם כי הוא נושא בכיסו פקודת מעצר מיידית להרצל במידה והביקור יעורר אי שקט ביישוב היהודי. החשש מתגובתם של העות'מאנים, וגם מזו של הברון רוטשילד, שכזכור לא אהב את רעיונותיו של הרצל, הובילו לכך שחלק ממנהיגי היישוב היהודי הפגינו קרירות וריחוק כלפי הרצל. כמו למשל מנהל בית הספר החקלאי מקווה ישראל, שלמרות שקיבל את הרצל בסבר פנים יפות, ביקש ממנו בשיחה פרטית שלא יבקר שנית בבית הספר כדי שלא לעורר את חמתם של הטורקים. אבל בניגוד לקרירות והריחוק של חלק מראשי היישוב, המתיישבים עצמם קיבלו את הרצל באותה התלהבות סמי-משיחית שבה הוא התקבל גם אצל יהודי מזרח אירופה. הדוגמה הטובה ביותר לקבלת הפנים הנרגשת הזו היא כנראה ביקורו של הרצל במושבה הקטנה רחובות. כך מתאר משה סמילנסקי, אחד מראשי העלייה הראשונה, את ההתרגשות העצומה במושבה לקראת ביקורו של ראש התנועה הציונית. ציטוט: משה סמילנסקי 14:13 בלילה הוא לא ישן אף איש ברחובות. עם שקיעת החמה יצאו כל בני המושבה לנקות את החצרות ואת הרחובות. הצעירים בודקים את סוסיהם, המורים והתלמידים עורכים מקהלה. אחרי חצות הלילה נשתתקה המושבה, אבל לא נשתתקו הלבבות. האנשים מתהפכים על מיטותיהם. איך תישן וליבך ער? ברחוב עקרון נאספה כל המושבה. בראש עמדו חברי הוועד עם זקני המושבה. ביד אחת אחזו הזקנים לחם ומלח, ובישנייה מחזיקים ספרי תורה. מאחורי הזקנים עמדו כל בני המושבה, ובשורה האחרונה - התלמידים. הרוכבים דהרו עד לעמדת הזקנים ועמדו בשתי שורות משני עברי הדרך. סוף ציטוט. רן לוי 15:03 כשנתגלגלה כרכרתו של הרצל לתוך המושבה, דהרו לקראתם הרוכבים הצעירים והקיפו את הכרכרה כשהם קוראים בקול: 'יחי דוקטור הרצל!' ו'יחי העם היהודי!'. הרצל הנרגש שוב הזיל דמעה. הכרכרה המשיכה לתוך המושבה, שם מספר סמילנסקי כי הרצל, ציטוט: 'ירד מן המרכבה ואחריו כל חבריו. והנה יצא מתוך הקהל רבי יעקב, ניגש עד להרצל, הושיט אליו את ידו הקטנה והרזה, הרים את כפיו וקרא בקול רם: ברוך אתה אדוני אלוהינו מלך העולם שהחיינו וקיימנו והגיענו לזמן הזה. ואל הקהל פנה ואמר: יום טוב לכם יהודים, יום טוב'. סוף ציטוט. רן לוי 15:55 במקווה ישראל פגש הרצל את הקיסר הגרמני בפעם השנייה, אבל הפעם רק למספר דקות. הקיסר חלף במקום בדרכו לירושלים, והשניים הספיקו רק ללחוץ ידיים ולהחליף כמה מילים על מזג האוויר. הפגישה הרשמית ביניהם הייתה עתידה להתקיים רק בעוד מספר ימים בירושלים, ולשם שם גם הרצל את פעמיו. אגב, דוד וולפסון תיעד את הפגישה הקצרה הזו במצלמתו, אבל מרוב התרגשות הוא לא עשה עבודה מוצלחת. התמונות כללו רק את קצה רגלו השמאלית של הרצל. התמונה שהופצה מאוחר יותר כתיעוד רשמי של המפגש הקצרצר היא למעשה פוטומונטאז', פוטושופ בניסוח מודרני יותר, של שתי תמונות שונות שחוברו יחד. רן לוי 16:44 בדרך לירושלים החל הרצל לחוש ברע וחום גופו עלה. דוד שוב, פעיל ציוני שליווה אותם, סיפר כי ציטוט: 'בדרך מיפו לירושלים, מרוב הצפיפות והחום ברכבת, חלה דוקטור הרצל בקדחת. כשהלכנו מהתחנה אל העיר עצמה, ראיתי שהוא מוטש מדי בכדי ללכת ברגל והצעתי לו לנסוע בעגלה, כי המלון שלנו היה מחוץ לעיר והדרך הייתה רחוקה מאוד. אבל הרצל לא היה מוכן בשום אופן לנסוע בעגלה כדי שלא לחלל את השבת. אמרתי לו שאין כאן חילול שבת מכיוון שהוא חולה, אבל הוא התעקש: זו הפעם הראשונה בעיר הקודש, אני לא נוסע'. סוף ציטוט. כפי שניתן להבין מדבריו של שוב, הרצל היה נרגש מאוד לקראת הביקור בארץ הקודש, ולאחר מנוחה כפויה בעקבות מחלתו, יצא לסייר בעיר העתיקה. הסיור הזה לא הותיר עליו רושם עז, בלשון המעטה. למרות שהעיר עברה שיפוצים וניקיון יסודי לקראת ביקורו של וילהלם השני, אולי הביקור המדיני החשוב והמתוקשר ביותר בארץ ישראל במאה ה-19 כולה, הרצל המאוכזב כתב ביומנו כי: הרצל 18:01 היינו ליד הכותל המערבי. לא קם בי רגש עמוק מפני הקבצנות המכוערת, העלובה והערמומית השולטת כאן. כזאת ראינו למצער בהיותנו שם אתמול בשעות הערב והיום בשעות הבוקר. אם אזכור אותך בעתיד ירושלים, זה לא יהיה זיכרון טוב. המשקעים המעופשים של 2,000 שנות אכזריות, חוסר סובלנות וזוהמה רובצים ברחובות המצחינים. אם נקבל אי פעם את ירושלים, הדבר הראשון שאעשה יהיה לנקות אותה. כל מה שאינו קדוש יפונה. אקים שיכוני עובדים מחוץ לעיר ואת הבזארים אעביר למקום אחר. אשמור ככל האפשר על סגנון הבנייה הישן, ומסביב למקומות הקדושים אקים עיר חדשה, נוחה ומאווררת. רן לוי 18:51 הרצל התכונן לקראת הפגישה הצפויה עם הקיסר הגרמני בשיא הרצינות. הוא תידרך את חברי המשלחת שלו לגבי דרך ההתנהלות הנכונה מול הקיסר, ווידא כי הם לבושים בחליפות מעונבות וכובעים מגונדרים, וביום המפגש עצמו הוא אסר עליהם לאכול אחרי השעה 11:30 בבוקר כדי שציטוט: 'יהיו בכושר ולא יעשו לי בושות'. הפגישה עם הקיסר התקיימה ב-2 בנובמבר 1898. הרצל הגיש לוילהלם אלבום תמונות מהודר של המושבות ונשא נאום נרגש בו תיאר את הקשר העמוק של היהודים למולדתם ההיסטורית ולבסוף הפציר בקיסר לפרוש את חסותו על מפעל ההתיישבות היהודי בארץ ישראל. הקיסר החמיא להרצל וציין כי ציטוט: 'התנועה שלך המוכרת לי היטב, יש בה רעיון בריא', אבל סירב להתחייב לכל פעולה כלשהי באומרו כי מכל מקום העניין עדיין טעון לימוד מדוקדק ועוד דיונים. הרצל בכל אופן יצא מהפגישה מעודד. אומנם הקיסר לא נתן לו תשובה חיובית, אבל גם לא תשובה שלילית, כך שכל האפשרויות נותרו פתוחות. רן לוי 20:06 מספר ימים לאחר מכן עזבו הרצל וחברי המשלחת שלו את ארץ ישראל באוניית מסע קטנה והפליגו לאלכסנדריה בדרכם חזרה לאירופה. את החותם העז שהותיר הביקור בארץ ישראל על הרצל אפשר לראות בבירור ברומן האוטופי 'אלטנוילנד', ארץ ישנה חדשה, אותו פרסם ב-1902, ובו תיאר את החברה הישראלית העתידנית כפי שראה אותה בעיני רוחו. בספר שילב הרצל תיאורים שלקוחים מתוך חוויותיו בביקור, כדוגמת הפגישה עם הפרשים היהודים ברחובות, לצד רמזים אוטוביוגרפיים רבים אחרים. 'אלטנוילנד' הוא גם דוגמה נאה לאחת מהתכונות שבוודאי סייעה להרצל לסחוף אחריו את המוני היהודים - היכולת שלו לשרטט בעיני רוחו ובאוזני קוראיו עתיד מבטיח ומעורר השראה, גם כשההווה היה רחוק מלהיות מרשים בלשון המעטה. כך למשל הוא כתב במאמר ב-'די וולט' בעקבות הביקור שכלל כזכור סיור ברחובותיה המזוהמים והמצחינים כלשונו של ירושלים: הרצל 21:15 אחרי ששבנו מארץ ישראל, אנחנו מאמינים אפילו עוד יותר כי הארץ הזו היא ארץ העתיד. את החוף המרהיב אפשר להפוך לריביירה כשיזיו מספיק מתיישבים. נצטרך לעשות השקעות אדירות כדי לצייד את הארץ הזאת בכל אמצעי התחבורה וההיגיינה המודרנית. אבל איזה חבל ארץ מעולה עבור רוח היזמות של העם שלנו. נצטרך להשקיע המון הון ועבודה, אבל תחת רצועת השמיים הנהדרת הזאת העבודה נושאת פירות זהב, וגם משקיעי ההון יבואו על שכרם. רן לוי 21:50 אגב, מעניין לציין שכשחורגם ספרו של הרצל לעברית, בחר המוציא לאור נחום סוקולוב לתרגם את 'אלטנוילנד' ל-'תל אביב', מכיוון ש'תל' הוא מקום עתיק בעוד ש'אביב' מסמל התחדשות, בדומה למשמעות המקורית של אלטנוילנד. כפי שציין חוקר התרבות אלי אשד, העובדה הזו הופכת את תל אביב לעיר היחידה בעולם שחייבת את שמה לכותר של ספר מדע בדיוני. בחזרה להרצל ולחברי המשלחת הציונית. למרות האופטימיות והתקוות הרבות בתום הביקור, כשהגיעה המשלחת לנאפולי המתינה להם בשורה קשה. ממשלת גרמניה פרסמה הודעה רשמית על פגישתם של הקיסר והרצל בירושלים, שבה לא הוזכרה בקשתו הרשמית של הרצל לחסות גרמנית על מפעל ההתיישבות ולא במילה אחת. לכולם היה ברור שההשמטה הזו הייתה מכוונת. זו הייתה דרכו של הקיסר לאותת להרצל כי החלום על חסות גרמנית לא עומד להתגשם. רן לוי 23:01 למעשה, הרצל לא ידע זאת אז, אבל המסע לארץ ישראל נידון לכישלון עוד אפילו בטרם יצאה המשלחת הציונית מקושטא בדרכה לארץ הקודש. מסתבר שכבר בפגישתו הראשונה של הקיסר הגרמני עם הסולטן, זמן קצר לאחר שנפגש עם הרצל בקושטא, הסולטן הביע התנגדות כה עזה לרעיון של עליית יהודים נוספים לארץ ישראל, עד שהקיסר כמעט ולא העז להזכיר את הנושא בפגישותיהם הבאות. האכזבה במשלחת הייתה כואבת ומרסקת, כפי שכתב מאוחר יותר אחד מחבריה, ציטוט: 'הארמון הנפלא שאותו בנינו לעצמנו בחלל האוויר נהרס באכזריות. החלום על החסות הקיסרית נגוז כבועת אוויר זוהרת'. סוף ציטוט. רן לוי 23:51 הרצל עם זאת סירב לקבל את רוע הגזרה. במהלך השנים הבאות הוא המשיך להיפגש עם הסולטן העות'מאני ואנשיו עוד חמש פעמים תמימות, בניסיון לשכנע אותם להעניק לו את הצ'רטר המיוחל להתיישבות יהודית בארץ ישראל תמורת מתן הלוואה לכיסוי חובותיה של האימפריה באמצעות הון שהרצל קיווה לגייס ממלווים ותרומות של יהודים עשירים. אבל מה שהרצל התמים והנאיבי לא ידע זה שמאחורי הקלעים הסולטן ניהל משא ומתן עם ממשלת צרפת על קבלת הלוואה שככזאת, וכל הפגישות שלו עם הרצל היו בסך הכל תחסיס שמטרתו הייתה להפעיל לחץ על הצרפתים כדי שיעניקו לטורקים תנאי החזר נוחים יותר. הרצל אם כן זנח את החלום של צ'רטר עות'מאני והחל להפנות את מרצו אל אנגליה, שגם לה היו אינטרסים כלכליים ברורים במזרח התיכון והשפעה פוליטית לא מבוטלת לאזור בזכות שליטתה בתעלת סואץ. ההחלטה הזו הסתבר הייתה הצעד הראשון בדרך לעימות דרמטי מאין כמוהו, עימות שעתיד לטלטל את התנועה הציונית הצעירה ולהביא אותה לכדי פסיעה מפירוק מוחלט. רן לוי 25:21 באוקטובר 1902 נפגש הרצל עם ג'וזף צ'מברליין, שר המושבות של הממשלה הבריטית, שהפגין אהדה רבה כלפי התנועה הציונית. חלק מהאהדה הזו נבעה מרצונו הכנה של צ'מברליין לסייע להרצל לפתור את בעייתם של היהודים, וחלק אחר מהמניעים היה מעט ציני יותר. אנגליה עמדה באותה תקופה בפני גל גדול של מהגרים יהודים ממזרח אירופה, וצ'מברליין קיווה שלפחות חלק מאותם מהגרים יסכימו להחליף את האיים הבריטיים באותה התיישבות יהודית עליה חלם הרצל. מכיוון שארץ ישראל הייתה עדיין תחת שליטתם של העות'מאנים, הציע צ'מברליין להרצל לבחון את האפשרות ליישב את היהודים באזור אל עריש שבצפון חצי האי סיני. הרצל אהב את הרעיון. אל עריש הייתה קרובה מאוד לארץ ישראל, והוא ראה בהתיישבות יהודית שם כקרש קפיצה מצוין להקמתו של יישוב יהודי גדול ונרחב בארץ לכשתסתלק ממנה האימפריה העות'מאנית. אבל לרוע המזל גורמים פוליטיים במנגנון השלטון הבריטי במצרים שהתנגדו לרעיון הערימו קשיים וסיכלו אותו בטענה, אמיתית או לא קשה לדעת, שהובלת מים מהנילוס אל אל עריש תהיה יקרה ומורכבת מדי ליישום. רן לוי 26:44 כשירדה תוכנית אל עריש מהפרק, הציע צ'מברליין להרצל הצעה חלופית: שטח בין 13,000 קילומטרים במערב קניה בשם מישור גואס נגישו. דרך אותו אזור עברה מסילת רכבת בשם מסילת הברזל האוגנדית, ומכאן קיבלה ההצעה של צ'מברליין את השם שבו היא מוכרת לנו היום - 'תוכנית אוגנדה'. הרצל עם זאת דחה את הצעתו של צ'מברליין על הסף. לעם היהודי הוא הסביר לשר המושבות אין שום זיקה ליבשת אפריקה. אוגנדה היא ארץ טובה, אבל הוא מעוניין רק בארץ ישראל או באזורים סמוכים לה. אבל מה שהרצל וצ'מברליין לא ידעו הוא שימים ספורים בלבד לפני פגישתם התחולל פוגרום מזוויע במיוחד בעיר הרוסית קישינב, שבו נרצחו כ-50 יהודים ומאות בתים ועסקים יהודיים נבזזו ונהרסו. מכיוון שהעיתונות הרוסית לא ממש דיווחה על האירועים האלה, חלף זמן עד שהחדשות על פרעות קישינב מצאו את דרכן אל המערב, אבל כשהגיעו החדשות האלה הן היו נוראיות. סיפורי זוועה של ממש על אלימות מזעזעת ומעשי אונס ורצח בהיקף נרחב. רן לוי 28:00 הזעזוע בקרב הקהילות היהודיות בכל העולם היה עמוק. חיים נחמן ביאליק למשל כתב שתי פואמות מפורסמות על האירועים בקישינב - 'על השחיטה' ו-'בעיר ההריגה'. גם הרצל הזדעזע כששמע על הפרעות בקישינב, והחותם שהותירו בו הדיווחים מקישינב הצטרף לאירוע שחווה על בשרו מספר חודשים לאחר מכן בעת שביקר בווילנה, עיר הבירה של ליטא. קבלת פנים נלהבת שערכה לכבודו הקהילה היהודית המקומית פוזרה באכזריות ובאלימות חריגה על ידי קוזאקים רכובים על סוסים שהסתערו על המשתתפים, רמסו אותם, היכו אותם ברוביהם והצליפו בהם בשוטים. בעקבות אותו ביקור בווילנה שינה הרצל את דעתו לגבי הצעתו של צ'מברליין והחליט להעלות אותה להצבעה בקונגרס הציוני השישי, שעתיד היה להתקיים שישה ימים בלבד מאוחר יותר. רן לוי 29:00 בנקודה הזו ישנה מחלוקת אמיתית בין ההיסטוריונים בשאלה האם באמת החליט הרצל לזנוח את השאיפות להקים בית ליהודים בארץ ישראל ולבחון ברצינות את האפשרות להתיישב באפריקה. חלק מההיסטוריונים מאמינים שהזעזוע שחווה הרצל בעקבות פרעות קישינב והאירועים בווילנה הביאו אותו למסקנה כי מצבם של יהודי מזרח אירופה כה חמור ומסוכן עד שאין ברירה אלא להתפשר על החלום של ארץ ישראל, לפחות באופן זמני, ולבחון את האפשרות להתיישב במזרח אפריקה ואילו רק כדי להציל כמה שיותר יהודים. ההשערה הזו מתבססת במידה לא מבוטלת על הדברים שאמר הרצל עצמו בנאום הפתיחה שלו בקונגרס הציוני השישי: הרצל 29:49 חברי הקונגרס הנכבדים, מאז שדיברנו על מצבם של בני עמנו מעל הבימה הזו בשנים שעברו, מצבם של היהודים בכל העולם השתנה, אבל לא לטובה. רבים מאיתנו חשבו שלא יכול להיות גרוע יותר, אבל המצב גרוע יותר. זה הזמן לעשייה. כל מי שעיניו בראשו חייב לראות שהמצב הופך להיות באמת מסוכן. בעקבות כישלון המשא ומתן עם העות'מאנים היינו מוכרחים לחפש פתרונות אחרים. חברי הממשלה הבריטית עימם נפגשתי הציעו לי שטח אדמה אחר במקום השטח בסיני. לשטח החדש הזה אין אותו ערך היסטורי דתי וציוני שהיה אפילו לחצי האי סיני, אבל אני בטוח שהקונגרס יקבל גם את ההצעה הזו בתודה. ההצעה אומרת לייסד באפריקה המזרחית, אוגנדה, מושבה יהודית עצמאית עם הנהלה יהודית, שלטון מקומי יהודי ופקיד עליון יהודי בראשה, כמובן תחת השגחתה ומרותה של בריטניה. בהינתן מצבם של היהודים בגולה והצורך להיטיב את מצבם של היהודים ככל האפשר, החלטתי להביא את ההצעה הזו לפני הקונגרס. נכון, זו אינה ציון ולעולם לא תהיה. זו רק מושבה זמנית, אבל כזו שתיווסד על בסיס לאומי ומדיני. זה רק אמצעי של עזרה בצרה שימנע את אובדן חלקי העם הפזורים בגולה. רן לוי 31:22 מאידך, יש היסטוריונים שטוענים שהרצל מעולם לא התכוון ברצינות להקים את מדינת היהודים במזרח אפריקה, אלא שהיה מדובר בתרגיל דיפלומטי בלבד. כפי שציינו בהתפעלות פעילים ציונים אחרים בני תקופתו של הרצל, השיחות עם צ'מברליין היו הפעם הראשונה שמעצמה בינלאומית גדולה ניהלה שיחות גלויות ורשמיות עם התנועה הציונית לגבי פתרון מוסכם לבעיית היהודים. לנו, ממרחק של למעלה מ-100 שנה, העובדה הזו אולי נראית מובנת מאליה, אבל במציאות זו הייתה התפתחות דרמטית והצלחה חשובה של הרצל. אף מדינה לא הכירה עד אז בתנועה הציונית כמייצגת באופן כלשהו את העם היהודי, ולמעשה אף מדינה אפילו לא הכירה בעצם היותם של היהודים אומה בעלת צביון לאומי משלה. הצעתו של שר המושבות מבחינה זו הייתה הצעד הראשון בדרך ליצירתו של קונצנזוס בינלאומי, בשאיפה בהובלתה של בריטניה, שהפתרון הנכון לצרותיהם של היהודים הוא לקבל את העובדה שהם עם לאום ולאפשר להם להקים מדינה עצמאית. הרצל, גורסים אותם היסטוריונים, ידע היטב שאוגנדה לא מתאימה כלל להתיישבות יהודית, אבל קיווה שרתימת הממשלה הבריטית לטובת הרעיון הציוני תשתלם לו בהמשך כשיווצרו תנאים נוחים יותר להתיישבות בארץ ישראל. הוכחה אפשרית לכך אפשר למצוא בדברים שאמר מאוחר יותר לביוגרף שלו, ראובן בריינין: הרצל 32:59 אנוכי הגדתי דברים מפורשים בנאום הפתיחה שלי בקונגרס השישי, שאוגנדה לא ציוני ולעולם לא תהיה ציון. דברים מפורשים על דרך התועלת שיש בידי ההצעה האפריקנית להביא לציונות לא יכולתי להגיד. מעל הבימה הלאומית אין עושים פוליטיקה בפומבי. המבין היה להבין. רן לוי 33:22 אבל גם אם תוכנית אוגנדה הייתה בסך הכל תחסיס דיפלומטי ותו לא, שאר הנציגים בקונגרס הציוני לא היו מודעים לכך והתגובות להצעתו של הרצל היו דרמטיות וחד משמעיות. אומנם הצעתו של הרצל לשלוח לאפריקה משלחת מחקר שתבחן את ההיתכנות המעשית של ההצעה הבריטית התקבלה ברוב של כ-290 צירים לעומת כ-170 מתנגדים, אבל הניצחון הזה היה הרבה פחות חד צדדי מאשר רומזים המספרים. רבים מהנציגים, ובעיקר אלה ממזרח אירופה שם הייתה תנועת חובבי ציון חזקה במיוחד, ראו בתוכנית אוגנדה לא פחות מאשר בגידה בחלום הציוני, ורבים מאלו שנמנעו בהצבעה, כ-100 צירים מתוך כמעט 500, עשו זאת רק כדי שלא לפגוע בכבודו של הרצל, מנהיג התנועה. אחד ממנהיגי התנועה הציונית ברוסיה, דוקטור יחיאל צ'לנוב, לא יכול היה לשאת את החרפה. הוא קם ממושבו מאחורי שולחן הכבוד שעל הבימה ויצא מהאולם. ציטוט: 'לאן ולמה? לא ידעתי באותו הרגע. הרגשתי רק דבר אחד, כי בעולם הזה בשעה הזו אי אפשר להישאר. הלכתי, אולם לא ידעתי אם ילך עוד מישהו אחריי. לא באנו בדברים איש עם רעהו, אולם כנראה שהיה מספיק רק ניצוץ אחד'. סוף ציטוט. והניצוץ הזה אכן הצית תבערה אדירה. רן לוי 34:59 מאות נציגים מקרב אומרי הלאו, כפי שכוונו המתנגדים לתוכנית אוגנדה, יצאו מהאולם בעקבות צ'לנוב והתכנסו באולם אחר. התחושה הייתה קשה, ממש כמו אבל. חלק מהנציגים פרצו בבכי ואחרים ישבו על הרצפה כאילו היה מדובר בתשעה באב. אחד הפורשים כתב מאוחר יותר כי ציטוט: 'כל הקורא את היהודים ללכת לארץ אחרת חוץ מארץ ישראל, כאילו קורא אותם לדת אחרת. זוהי בגידה הדומה לשמד'. סוף ציטוט. הרצל היה בבית המלון שלו כששמע על הכינוס הספונטני של אומרי הלאו. הוא חזר אל בניין הקונגרס ודפק על דלתות האולם הסגורות. הצירים בתוך החדר התלבטו אם לאפשר לו להיכנס, ואחד מהם אפילו צעק לעבר ראש הרצל: 'בוגד!'. בתום הצבעה הוחלט לאפשר לו להיכנס. הרצל, חיוור ושפוף, טיפס על דוכן הנאומים, שם נשא נאום נרגש שבו הבטיח לאומרי הלאו כי לא זנח לרגע את חזון שיבת ציון וכי התעלמות מהצעתה של בריטניה תביא לשריפת הקשרים עם הממשלה הבריטית, סיום המשא ומתן מולה ופגיעה קשה בתנועה הציונית. נאומו של הרצל הצליח להרגיע את הרוחות במידה מה, ובשעה שתיים לפנות בוקר הסכימו הפורשים לחזור למליאה הראשית בישיבת הבוקר. בנאום שנשא בטקס הנעילה של הקונגרס הדגיש הרצל כי תוכנית אוגנדה היא במקרה הקיצוני ביותר פתרון ארעי בלבד וכי מטרתה של התנועה הציונית הייתה ונותרה הקמתו של בית ליהודים בארץ ישראל. את נאומו סיים בכך שהרים את ידו הימנית לאוויר וקרא בעברית: 'אם אשכחך ירושלים תשכח ימיני'. רן לוי 36:56 אבל אם קיווה הרצל שבכך ייפתר המשבר שיצרה הצעתו, המציאות טפחה על פניו חיש מהר. מנחם אוסישקין, אחד ממנהיגי התנועה הציונית ברוסיה ואידאולוג חסר פשרות, היה בביקור בארץ ישראל בזמן הקונגרס השישי, אבל כששמע על ההצעה החל להקים מהומה רבתי. הוא כתב מאמרים ומכתבים פתוחים לעיתונות שבהם הוא דחה את תוכנית אוגנדה מכל וכל והבטיח להילחם בה, בהרצל ובתומכיו בכל מחיר. אוסישקין כינס מנהיגים ופעילים רוסים אחרים לוועידת חירום בחרקוב, שם הוחלט על הצבת אולטימטום להרצל. אם לא ייסוג מתוכנית אוגנדה, יפסיקו יהודי רוסיה להזרים כספים למימון התנועה הציונית וינקטו צעדים חריפים נוספים עד כדי פרישה מהתנועה הציונית והקמתו של ארגון עצמאי. הפולמוס שהתעורר בעקבות איומיו של אוסישקין וחבריו היה חריף ואמוציונלי בכל קנה מידה. הרצל פרסם ב-'די וולט' מאמר ביקורת קשה על אוסישקין שבו האשים אותו, ואולי במידה לא מבוטלת של צדק, שהמנהיג הרוסי חותר תחתיו ממניעים אישיים ומנסה להדיח אותו כדי להחליף אותו כראש התנועה הציונית. ביומנו כתב הרצל כי: הרצל 38:18 חברי הוועד הפועל ברוסיה, בייחוד אוסישקין, מתקוממים בגלוי. הם רוצים להגיש לי אולטימטום שאסתלק מאפריקה המזרחית. הם סיגלו לעצמם ראשית כל את כל התכונות הרעות של פוליטיקאי מקצועי. אני מגייס נגד הטרדנים האלה תחילה את המוני העם ואחר כך אסתום להם את מקורות הכספים. רן לוי 38:43 רבים מתומכיו של הרצל תקפו גם הם את אוסישקין במאמרים בוטים, אבל זה התחפר בעמדותיו. 'אם אהיה אני המנוצח', כתב אוסישקין לחיים ויצמן, 'הרי שהדיקטטורה של הרצל מובטחת'. עדות ברורה לעוצמת המחלוקת הראה בשלהי 1903, כשסטודנט יהודי ממוצא רוסי ניסה להתנקש בחייו של דוקטור מקס נורדאו, מתומכיו הבולטים של הרצל, וירה עליו שתי יריות אקדח כשהוא צועק: 'מוות לנורדאו האפריקני!'. המתנקש החטיא את מטרתו, אבל המסר היה ברור כשמש. רן לוי 39:28 הרצל הבין שהוא הלך רחוק מדי. בין אם הצדק היה עימו ובין אם לאו, היה ברור שהמחלוקת סביב תוכנית אוגנדה עומדת לקרוע את התנועה הציונית לגזרים ולהביא לסופו המוחלט של החלום הציוני. הוא החליט לרדת מהעץ, ולמען האמת זו גם הייתה החלטה קלה למדי, מכיוון שגם בבריטניה עצמה הנסיבות השתנו במידה ניכרת. ג'וזף צ'מברליין עזב את תפקידו כשר המושבות, ומחליפו הביע חוסר התלהבות ברור מהפתרון שהציע קודמו. גם האווירה במשרד החוץ הבריטי שמיקודם הייתה אוהדת התחלפה בקרירות, אולי בגלל מסרים ברורים שהעבירו התושבים הלבנים של מזרח אפריקה שהבהירו שהם מתנגדים בכל תוקף לרעיון של יישוב יהודי בקרבם. רן לוי 40:21 באפריל של 1904 כינס הרצל ישיבה מיוחדת של הוועד הפועל הגדול של התנועה הציונית, ישיבה שכונתה 'ועידת התפייסות', שבה דיווח על כישלונה של תוכנית אוגנדה ככישלון אותו הגדיר דווקא כהצלחה גדולה, ושב וחזר על מחויבותו הבלתי מתפשרת לארץ ישראל. הוועד הפועל אישר פה אחד את אמונו הבלתי מסויג במנהיגותו של הרצל, ואפילו מנחם אוסישקין הצהיר שאכן השתכנע מדברי הרצל ושיהוא ועמיתיו יכולים להמשיך בעבודתם בביטחון ובמרץ מחודש. אומנם הוחלט בוועידה לשגר בכל זאת משלחת בדיקה למזרח אפריקה, אבל לכולם היה ברור שמדובר במחווה של כבוד לממשלה הבריטית ותו לא, ושתוכנית אוגנדה כבר לא עומדת על הפרק. ואכן, משלחת הבדיקה חזרה עד מהרה עם תשובה שלילית לגבי האפשרות ליישב את היהודים במזרח אפריקה. רן לוי 41:23 בחודשים שלאחר תום פרשת אוגנדה המשיך הרצל בפעילותו מול מנהיגי העולם. הוא התכתב עם שר החוץ הרוסי וממשלת בריטניה, נפגש עם מלך איטליה ומזכיר המדינה של הוותיקן וניסה לחדש את הקשר עם קיסר גרמניה. אבל בחודשים האלה חלה גם הידרדרות ברורה ומהירה במצב בריאותו. הרצל לא היה אדם בריא באופן כללי. לכל אורך שנות בגרותו הוא סבל ממיחושים שונים בליבו, כאבי ראש, מלריה ודופק לא סדיר. בכמה וכמה הזדמנויות הוא איבד את הכרתו לרגעים ארוכים, ובמהלך הקונגרס השישי לקה בשני התקפי לב קטנים, מן הסתם כתוצאה מהלחץ האדיר שיצר הפולמוס על תוכנית אוגנדה. כשנפגש בדצמבר של 1903 עם ראובן בריינין, נדהם הביוגרף לראות את פניו החיוורים והנפולים של הרצל. ניכר היה כי דאגות רבות, דאגות העם כולו רובצות עליו, כתב בריינין. הרצל ידע שהוא עומד למות. באחת ההזדמנויות הוא אמר לאחד מחבריו כי: הרצל 42:32 למה נרמה את עצמנו? אני עומד כבר לפני הצלצול השלישי. אין אני רך לב ובמנוחה גמורה רואה אני את המוות הולך ובא, ומה גם שאת שנות חיי האחרונות לא הוצאתי לבטלה. לא צחוק ידעת, קרבה שעת הרצינות הגמורה. רן לוי 42:57 בראשית יוני 1904 נכנס יחד עם אשתו שסבלה גם היא ממחלה קשה לסנטוריום, מעין בית הבראה שבו אושפזו חולי שחפת וחולים קשים אחרים. זמן לא רב לאחר מכן לקה בדלקת ריאות. חום גופו עלה, הכרתו הייתה מעורפלת ודם נפלט מפיו כשהשתעל. כל הסובבים אותו הרגישו שאלו ימיו האחרונים של מנהיגם, וחרדה עזה מפני סופו המתקרב של הוגה וראש התנועה הציונית הבינלאומית אחזה בהם. כך כתב אחד מאנשיו של הרצל במכתב לחברו. ציטוט: איש צוות של הרצל 43:37 אלי, האם יבוא המוות האכזר ויקפד את פתיל חיי הענק הזה, משה של המאה ה-20? מלא אני פחד ומורא. הרצל גוסס. האדם הגדול, גאון ישראל ותפארתו, מחזיק את חייו מיום שישי בחמצן. לא, לא, אינני יכול לכתוב יותר. נדמה לי כי קרוב אני לצאת מדעתי. אה, לו חס המוות, הזקנה השחורה הזאת, רק פעם אחת על האנושות ויקפד את חיי במקום חייו. באיזו שמחה נתתי את חיי המלאה תענוגות בעד שובו לאיתנו. ראי, אני משליך את עטי. הדמעות שמות לי מחנק ורוחי נשברת. אלי, הרצל הולך למות. אנא אלי, אנא צדקתך. סוף ציטוט. רן לוי 44:29 בשני ביולי ביקר את הרצל חבר קרוב, הכומר ויליאם הכלר. הרצל הושיט לו את ידו וביקש ממנו: הרצל 44:37 הבא את ברכתי לארץ הקדושה. הגד לה שנתתי את דם ליבי למען עמי. רן לוי 44:44 יומיים לאחר מכן, ב-4 ביולי 1904, הלך בנימין זאב תאודור הרצל לעולמו והוא בן 44 בלבד. רן לוי 45:06 העולם היהודי כולו שקע לתוך אבל כבד. ארונו של הרצל הוצב בחדר עבודתו בווינה ואלפי אנשים שהגיעו לאוסטריה מארצות אירופה השונות חלפו על פניו. הרב מאיר בר-אילן, מראשי הציונות הדתית, ספד לו. ציטוט: 'זו הייתה הגדולה של הרצל. גם בחייו וגם במותו הוא היה משוכנע שהוא מסוגל להושיע את עם ישראל, שהוא מסוגל לעשות דברים שאף אחד אחר לא יכול. בכל הנסיעות שלו, בכל השיחות עם הסולטן, עם האפיפיור, עם הקיסר וילהלם, אף אחד לא שאל מה התועלת בשיחות האלה, אלא קודם כל - איך הוא בכלל הגיע לשם, ומאיפה שאב את האומץ לדבר עם האישים האלה על דברים שאף אחד לא העז לדבר איתם עליהם קודם לכן. זה המקור לתחושה שאם הרצל הייתה לנו תקווה, ובלעדיו אנחנו חסרי ישע, אנחנו כמו יתומים מאב'. סוף ציטוט. בוורשה הרחוקה כתב בחור צעיר בשם דוד גרין, שמאוחר יותר ישנה את שם משפחתו לבן-גוריון, במכתב לחבר. ציטוט: 'לא יקום עוד איש נפלא כזה המאחד בקרבו את גבורת המכבי עם מזימות דוד, אומץ לב רבי עקיבא וענוות הלל, את יופי רבי יהודה הנשיא ואהבת אש של רבי יהודה הלוי. התשוקה לעבודת התחייה שהאציל לנו בעל רצון האלים, תמהה בקרבנו עד כלותנו את העבודה הגדולה שלה הקריב המנהיג הגדול את חייו הניסן. סוף ציטוט'. בתהלוכת הלוויה של הרצל השתתפו כ-6,000 איש והוא נטמן בבית העלמין בווינה. ב-1949 לאחר קום המדינה הועברו עצמותיו של הרצל, הוריו ואחותו מווינה לירושלים ונקברו מחדש בהר הקרוי על שמו - הר הרצל. רן לוי 47:07 מעניין לציין שלאחר הקונגרס הציוני הראשון, כשהיה ברכבת בדרכו מבאזל חזרה לווינה, רשם הרצל את הדברים הבאים ובהם משפט אחד ספציפי שייכנס לספרי ההיסטוריה: הרצל 47:21 אם אסכם את הקונגרס בבאזל במשפט אחד יהיה זה: בבאזל ייסדתי את מדינת היהודים. אם הייתי אומר זאת בקול רם היו צוחקים עליי, אבל אולי בעוד 5 שנים, לכל היותר 50 שנה, כולם יסכימו איתי. רן לוי 47:40 זה היה ב-1897. הרצל פספס בתחזית שלו בשנה אחת בלבד. רן לוי 47:57 אין ספק שכשמופיע הרצל על בימת ההיסטוריה, הקרקע, לפחות בקרב יהודי מזרח אירופה, הייתה בשלה להקמתה של תנועה ציונית שתשאף ליצור בית ליהודים בארץ ישראל. כפי שראינו היו הוגי דעות שקראו להקמתה של תנועה כזו עשור ויותר לפני הרצל, וצעירים יהודים החלו לעלות לארץ ישראל ולהקים בה יישובים עוד לפני שביקר בה הרצל. אבל כל המאמצים האלה היו בקנה מידה קטן יחסית וקרוב לוודאי שהיו נותרים שכאלה אילמלא הצליח הרצל לסחוף אחריו מאות אלפי יהודים בכל העולם ולהדביק אותם במירכאות בחזונו, ואילמלא השכיל להפוך את התנועה הציונית מערב רב של פעילים בודדים וקבוצות קטנות לגוף בינלאומי מסודר ומאורגן, בעל מוסדות נבחרים וזרועות ביצועיות, והצליח לתיעל את התשוקה שפיעמה בכל אותם פעילים בודדים ולרתום אותה לעבר מטרה אחת ברורה ומוגדרת. זאב ז'בוטינסקי שאל: מה היה סודו של הרצל? כיצד הצליח במקום שבו אף מנהיג יהודי אחר לא הצליח לפניו במשך 2,000 שנות גלות? אני חושב שעכשיו, אחרי שסקרנו את סיפורו של הרצל, אנחנו יכולים להשיב על השאלה הזו, והמפתח לתשובה הוא הניגודים האדירים שהיו טמונים באישיותו של הרצל. רן לוי 49:29 כדי לחלץ את היהודים מהגלות, העם היהודי היה זקוק לחולם, למישהו שמסוגל להרים את הראש מעל העוני, הבורות והחיים העגומים בכפרים ובגטאות ולהעז לחלום בקול רם על מדינה יהודית עצמאית. הרצל היה חולם שכזה ולא סתם חולם. הרצל חלם בגדול. המדינה היהודית שתיאר בספריו 'מדינת היהודים' ו-'אלטנוילנד' לא הייתה המשך של החיים היהודיים בגולה, אלא חברה ליברלית מתקדמת ומודרנית, אור לגויים במובן העמוק ביותר. אבל מצד שני, כדי להקים תנועה בינלאומית חובקת עולם שתפעל להגשמת החלום הפנטסטי הזה, העם היהודי היה זקוק גם לאיש מעשה, לביצועיסט, למישהו שמסוגל לארגן, לסדר ולהוביל. והרצל היה גם אדם שכזה. כשהיה צריך כינוס בינלאומי כדי לאחד את הפעילים הציוניים, הוא יזם את הקונגרס הציוני וניווט את האירוע המורכב הזה בדיוק להיכן שרצה להובילו. מהפרטים הקטנים ביותר כגון קוד לבוש ורישום נוכחות של הנציגים בכל יום, ועד ניסוח ההחלטות להקמתם של מוסדות התנועה הציונית. כשהיה צריך לרתום את מנהיגי העולם לטובת המטרה הציונית, הרצל הפך עולמות כדי לפגוש אותם. שיחד את מי שהיה צריך לשחד בקושטא, התחנף למי שהיה צריך להתחנף בווינה, ואפילו גער ואיימם על הברונים הירש ורוטשילד, שניים מהאנשים החזקים והמשפיעים ביותר בעולם היהודי, כשאלה לא הסכימו לשתף עימו פעולה. היום היינו קוראים למישהו כזה 'בולדוזר'. רן לוי 51:13 כדי לחלץ את היהודים מהגלות, היה צריך מישהו שמבין את העולם המודרני, אדם מתוחכם שמרגיש בבית בארמונות המלוכה בווינה או בקושטא. אדם משכיל ובעל נימוסים שמסוגל להקסים בשנינותו את קיסר גרמניה ולרתום את עוצמתם האדירה של כלי התקשורת כדי לסחוף אחריו את ההמונים. הרצל היה אדם שכזה. הוא דיבר גרמנית, צרפתית ואנגלית, התלבש כמו ג'נטלמן מגונדר ובאופן כללי שחה כדג במים בתרבות האירופית האליטיסטית של תקופתו. אבל מצד שני, כדי לרתום את המוני היהודים למטרה הזו, היה צריך מישהו שהיה מספיק יהודי במירכאות כדי לגרום להם להרגיש שהוא אחד משלהם. והרצל היה גם אדם שכזה. למרות החילוניות שלו, הוא היה מספיק מחובר לשורשיו היהודיים כדי להזדהות עם מיתוסים יהודיים רלוונטיים כדוגמת יציאת מצרים ולהשתמש בהם כדי לחבר אליו את היהודים המאמינים. הוא ביקר בבתי כנסת, הקפיד להתייעץ עם רבנים אורתודוקסים לפני החלטות חשובות וטיבל את נאומיו במילים בעברית וביידיש. הרגישות הזו סייעה לו לקבל את תמיכתם של מנהיגים אורתודוקסים כדוגמת הרב קוק, שאמר על הרצל שלמרות שלפני התקופה הציונית היו בכתביו של חוזה המדינה דברי כפירה וחירוף גסים, הוא בכל זאת היה ציטוט: 'בעל תשובה במלוא מובן המילה'. שתי הזוגיות האלה - החולם ואיש המעשה, המודרני והמסורתי, הקוסמופוליטי והיהודי - דוקטור תאודור ומר בנימין זאב, דרו בכפיפה אחת בגופו של הרצל, והן אלה שאפשרו לו להצליח היכן שאיש לא הצליח לפניו. רן לוי 53:34 הפינה בשיתוף קק"ל, קרן קיימת לישראל, החוגגת 75 שנה למדינת ישראל. בחלקה הראשון של השיחה שוחחתי עם אפרת סיני, מנהלת הארכיון של קק"ל, על הקופסה הכחולה המפורסמת ועל פרויקט ייבוש ביצות החולה שהיה אחד הפרויקטים ההנדסיים הגדולים של מדינת ישראל הצעירה. בחלק השני שנתשמע מיד, נדבר על הסיבות בגללן הוחלט להציף מחדש חלק מהשטח שיובש בעמל כה רב 40 שנה קודם לכן, ועל יער קדושים, יער שהוא גם מצבת זיכרון מיוחדת במינה לנספי השואה. האזנה נעימה. רן לוי 54:23 אוקיי, ואז מייבשים את הביצות האלה. מה קורה אחר כך? התוצאות היו חיוביות אבל גם היו גם תוצאות פחות חיוביות, נכון? מה זה אומר? אפרת סיני 54:32 נכון. ישר החלו לעבד חקלאית את האדמות האלה, את אדמות הכבול שהן אדמות פוריות, הן אדמות מצוינות לחקלאות, כל מה שידעו לפני שנכנסו למבצע הזה. מה שפחות ידעו זה איזו השפעה תהיה על אותן האדמות כאשר ינקזו החוצה את המים. ומה שקרה כתוצאה מייבוש אדמות הכבול זה שהאדמה החלה לשקוע. מפלס מי התהום ירד, האדמה החלה לשקוע והאדמה החלה לעבור תהליכים ביולוגיים שגרמו לה להתלקחויות ספונטניות. רן לוי 55:12 זאת אומרת ממש נדלקו שריפות? אפרת סיני 55:14 ממש. הרי כבול זה חומר דליק מאוד, ברמה עקרונית משתמשים בזה כמקור אנרגיה. נכון. הסתבר שהוא צריך להיות רווי במים כל הזמן, ואת זה אותן שתי תעלות שמטרתן הייתה לנקז הן לא פתרו. הן רק ניקזו החוצה. ואחרי עשרות שנים שבהן ניסו להתמודד עם העמק וקיימו בו חקלאות אבל תוך קשיים לא מבוטלים, ואחרי שראו שהיה לזה גם מחיר אקולוגי שנעלמו מהאזור מינים של דגים ועופות, הוחלט לצאת במבצע הנדסי נוסף, גדול, חשוב. שוב הוא הוטל על כתפיה של קק"ל, ובמסגרת המבצע הזה שוקם האזור הזה, עמק החולה. ומה שעשו זה יצירה של המון תעלות שהרוו את האדמה והעלו את מפלס מי התהום, וככה דאגו לאדמה מלמטה. ובנוסף דאגו להשקות כל הזמן, עד עצם היום הזה דואגים להשקות כל הזמן את האדמה מלמעלה באמצעות מתקני השקיה מיוחדים. רן לוי 56:28 בעצם השטח הנוכחי של אגמון החולה, שאמרנו שהוא שבריר מהגודל המקורי, זאת תוצאה של בעצם השקיה יזומה שלנו כדי לשחזר מחדש את הרטיבות באדמה? אפרת סיני 56:42 אגמון החולה הוא פרויקט נוסף שהוא חלק מפרויקט השיקום. המחשבה הייתה איך אנחנו עוזרים לאזור הזה להתפתח חקלאית וגם איך אנחנו עוזרים לאותם חקלאים, לכל תושבי האזור, להרוויח יותר, למצות יותר את הפוטנציאל שיש באותו אזור, וככה הוחלט להציף אזור מוגבל של כ-1,200 דונם ולייצר איזה שהוא אגם, כאשר המחשבה במקור הייתה שיוכל להיות לאגם הזה פוטנציאל תיירותי. יוכלו לעשות שם ככה קצת שיט, בטח יקומו מקומות נחמדים לצד האגם, אבל לא ידעו שהאגם יהפוך להיות הצלחה מסחררת ופנינה של טבע, כי האגם הזה הפך להיות אתר נחיתה או נדידה במסע של המון המון, אני מדברת על מיליוני ציפורים נודדות שעושות את הדרך מאירופה לאפריקה. ומבלי לכוון לכך, המקום שהיה אמור למנף כלכלית תיירותית את האזור הפך לכזה מסיבות שלא חשבו עליהן במקור, וכיום זה אחד מאתרי הצפרות המובילים בעולם. אפשר לראות בו מבקרים מטיילים מהארץ, אפשר לראות בו תיירים ואפשר גם לראות את אותם אנשים עם משקפת עצומה. רן לוי 58:04 אני יכול להגיד מהניסיון שלי, אני צלם חובב ואני וחבר טוב הלכנו לפני כמה שנים, יש סיורים שאני חושב שקק"ל ומי שמפעיל את הסיורים לוקחים עגלת צילום שכזאת מיוחדת בבוקר שאתה קצת מוסווה כזה כדי לא להפחיד את הציפורים, ולפנות בוקר אתה ממש נכנס לתוך להקות של עשרות אלפי ציפורים. חוויה מיוחדת למי שלא עשה אותה. אפרת סיני 58:31 נכון. הפיתוח התיירותי השכיל להבין את הפוטנציאל שיש בנדידה, בחנייה של כל רבבות הציפורים באזור ופיתחו את עגלת המסתור המפורסמת. עגלת המסתור בעצם מכניסה אותך ללב אזור השהייה, נקרא לזה אזור הכינוס של העגורים שהם המותג המוביל של אגמון החולה. ובגלל שהעגורים מורגלים בקולות של הטרקטורים שנשמעים מכל עבר כי אנחנו הרי מדברים על שטח חקלאי, אז אין שום בעיה, וטרקטור הוא זה שמושך את העגלה עליה יושבים המבקרים לתוך שטחי הכינוס של העגורים, ולכן הם מקבלים את זה בטבעיות ולא מתעופפים משם ואפשר להתקרב אליהם בצורה מקסימלית וממש לראות, ליהנות וללמוד עליהם המון. כך שגם בשעות הבוקר המוקדמות מגיעים לשם אותם חובבי טבע וצלמים, צפרים וכולי, וגם בלילות, זאת אומרת כשמגיעים לעשות סיורים ליליים ולראות את הפעילות הלילית, התנים והשועלים ואת חתולי הביצות, אז המקום פועל בלי הפסקה. רן לוי 59:42 פנינה מדהימה. יש שם סיורי אופניים דרך אגב לילדים שיצא לי כמה פעמים לעשות, כולל פתאום עוברים לך כל מיני בעלי חיים בשביל וכאילו אתה מתקרב לבעלי חיים בצורה שלא היית מתקרב אליהם בדרך כלל. חוויה עם ילדים מטורפת. ומי שמתעצל לרכוב שיקח את הקלאב קאר. אני פחות מהרוכבים. אני מסכים גם. זה סיפור מרתק אני חושב הנושא הזה של החולה כי מעבר לפרויקט הציוני ומה שקורה היום שם, קצת ענווה אני חושב שזה מלמד אותנו. הטבע הוא מערכת מאוד מורכבת. אתה חושב שאתה עושה פעולה מסוימת שתגרום לתוצאה מסוימת ואתה מגלה כל כך הרבה תוצאות לוואי לא צפויות, שלפעמים אין ברירה פשוט להחזיר חלק מהגלגל לאחור. אפרת סיני 60:30 ממש. משהו קטן על מה שקורה היום באגמון החולה שמלמד אותנו המון באמת על ההשפעה של בני האדם על הטבע, בדמות מרכז אקלום לחיות בר שהוא פרויקט מופלא של קק"ל ומכללת תל חי, ובמסגרתו הוקמה מרפאה לחיות בר שמטפלת בבעלי חיים מהצפון שבדרך כלל מטיילים זיהו אותם בשטח והביאו אותם לשם. ודרך המקרים שמצטברים שם והם מטפלים בהמון בעלי חיים, אנחנו רואים איזה השפעה יש לנו בני האדם על הטבע. כי אנחנו רואים שם עיטים שירו בהם, ואנחנו רואים ארנבת שדה חמודה שבטעות בלי לדעת ראו אותה בשטח, חשבו המטיילים שהיא נטושה והביאו אותה למרפאה בלי לדעת שאמא שלה בסביבה ואסור היה לנתק אותה. כל מיני דברים כאלה, גיריות שבגלל טרקטורונים בשטח נדרסו וזקוקים להמון עבודות שיקום, הפציעה מהגדרות שהצבאים חוטפים. פרויקט הרבה מאוד חסד והרבה אהבה לטבע שנמצא גם הוא בשטח אגמון החולה. רן לוי 61:57 אני חושב שכל ילד שמגיע לשם סופג משהו מהרעיון האידאולוגי הזה של לשמור על הטבע בצורה מאוד ברורה, הרבה יותר מאשר לקרוא על זה בספרים או בכיתה. וקק"ל הפכה להיות הגוף הירוק הגדול בישראל, כלומר הוא חורג הרבה מעבר ליערות ולירוק. אנחנו שומרים על הטבע בהרבה מאוד מובנים. אנחנו נמצאים בהמון המון מקומות בארץ, אז יש לנו נגיעה בשטח לטבע. רן לוי 62:31 אז זה מתחבר לנו יפה אני חושב לנושא השלישי והאחרון עליו נדבר, שזה הנושא שאולי הכי מזוהה אולי בעיני הציבור עם הפעילות של קק"ל, שזה ייעור. אנחנו נדבר ספציפית תכף על יער קדושים, שזה אחד היערות הייחודיים ביותר בישראל לדעתי. אבל לפני זה, בואי נקח צעד לאחור קצת ונדבר על אותו קשר בין קק"ל ובין הרעיון של נטיעת עצים. איך נולד הקשר הזה? אפרת סיני 62:59 מי שכנראה כבר היה מודע לצורך בעצים היה הרצל. באלטנוילנד שלו, ברומן המפורסם, הוא שם לב להרים הקירחים השוממים וכתב: 'אם היו נוטעים פה חצי מיליון עצים, מצבנו היה משתנה מקצה לקצה'. וזמן קצר אחרי שהוקמה קק"ל, היו"ר הראשון של הקרן הקיימת יונה קרמנצקי הגיע עם רעיון לנטיעה. נטיעה חקלאית. בואו נבדוק איך אנחנו יכולים להתחיל לפתח את השטחים שרכשנו. וב-1904 קק"ל כבר הייתה אחרי רכישת אדמות חולדה, הן היו הקרקעות השניות שקק"ל רכשה, ויונה קרמנצקי הקים איזה שהיא קרן שנקראת קרן עצי זית. הרעיון היה בואו נתחיל לטעת עצי זית. אנחנו צריכים הרי להשתמש בקרקעות, הקרקעות לא יכולות להישאר נטושות. רן לוי 64:00 למה לא? זאת אומרת למה לא להשאיר אותן ככה חשופות? אפרת סיני 64:02 לפי חוקי הקרקע העות'מאנית, ואנחנו מדברים על התקופה העות'מאנית באותה תקופה, קרקע שלא עובדה במשך שלוש שנים, לא עובדה בעין, הייתה מוחזרת אוטומטית למדינה. מופקעת אוטומטית. ולכן לא היה די ברכישת קרקעות אלא היה צריך גם לפתח אותן. והרעיון מאחורי הנטיעה היה הנה אנחנו יכולים לטעת עצי זית, הם מאריכי ימים, תוך חמש שנים כבר אפשר לבצע מסיק ואפשר לייצר שמן זית, יהיה לחקלאי מה למכור. ווין-ווין. והחלו לאסוף כספים במסגרת אותה קרן עצי הזית של קרמנצקי. הרצל ידע על זה, בשנת 1904 הוא עדיין איתנו, אבל הוא לא זכה לראות את הרעיון הזה מתממש, כי באותה שנה 1904 הוא הלך לעולמו. ואז הרעיון של נטיעת אותם עצי זית קיבל איזה שהיא תפנית והוחלט שאותן הנטיעות של עצי זית יהיו גרעין ליער, יער ראשון שינציח את הרצל. ומראשית הדרך היערות, הנטיעות, הפכו לתרומה לשם הנצחה. כל מי שתרם באותן השנים לאותו פרויקט של קרן עצי זית נתן את הכסף כדי להנציח את הרצל ביער הרצל העתידי. וכבר מרגע תחילת הנטיעות ב-1908 כשהתחיל יער הרצל, הגיעו אותם שתילים אחרי שעבדו עליהם הרבה, למרבה הצער הפרויקט לא הכי צלח. רבע מאותם שתילים לא ממש שרדו, ואז קק"ל עברה לשיטה של נטיעה שונה, עברה לנטיעת הברושים, האורנים שהייתה להם תפיסה חזקה בקרקע. הם התגלו כבעלי יכולת הישרדות מאוד מאוד מרשימה והחלו להתפשט ביערות הארץ. הקונספט הזה של הנצחה כנטיעה או נטיעה כהנצחה התגלגל אחרי מלחמת העולם השנייה לרעיון של הקמת יער שינציח את הנספים בשואה. קרן קיימת כבר מתחברת ליער קדושים בעצם הפעם הראשונה. רן לוי 66:25 אז אולי ככה בתור איזה שהוא בסיס קטן, אזור גאוגרפי, איפה נמצא יער קדושים? אפרת סיני 66:31 יער הקדושים נמצא בהרי ירושלים, לא רחוק מירושלים, ליד מושב קטן בשם כיסלון, גם לא רחוק מבית שמש, ממש בסמוך לשער הגיא המפורסם. רן לוי 66:44 על איזה גודל אנחנו מדברים פחות או יותר? אפרת סיני 66:47 אני אדבר איתך בכמויות של עצים. ביער הזה ולא בכדי נטועים שישה מיליון עצים. הם חולקו לחלקות שנקראו על שם המדינות שבהן נספו קהילות שלמות. כלומר חלקת קדושי פולין, חלקת קדושי הונגריה. אבל לא רק, כי יש בפנים גם את יער הילדים, הילדים שנספו בשואה, ויש את יער לוחמי הגטאות. כך שיש מלבד הארצות גם עוד מעין תתי חלקות שמגוללות את הסיפור הטרגי של השואה. והרעיון להנצחתם של הנספים הגיע לפתחה של קרן הקיימת כשהיא הוצפה אחרי מלחמת העולם השנייה, הוצפה בפניות מיחידים ומקהילות בכל רחבי העולם בבקשה להנציח את הנרצחים. ולקח זמן עד שאספו את השמות ואת הכספים, ובסופו של דבר ב-1951 בטקס שבו השתתפו מכובדים, הרב הראשי הרצוג, שר החינוך דוד רמז ועוד אנשים מכובדים בעצם בוצעו הנטיעות הראשונות ליער הזה. ואחד העיתונאים שסיקר את הטקס הזה כתב שבני המשפחה שנטעו את העצים הראשונים בכו בזמן הנטיעה כי הם הרגישו שהם קוברים את יקיריהם שהם לא זכו להביא אותם לקבר ישראל. זה היה מעמד מאוד מרגש. רן לוי 68:27 אפשר להבין את זה. וזה גם אם אני לא טועה זו גם הייתה אחת הפעמים הראשונות שמדינת ישראל עשתה איזה שהוא טקס בקנה מידה לאומי כזה או אחר שמנציח את השואה, שמדבר על השואה, נכון? אפרת סיני 68:39 נכון. מ-1952 החלו להתקיים טקסים ממלכתיים ביער קדושים, וכך היה גם אחרי שהוקם יד ושם. יד ושם הוקם ב-1953 ובשיתוף עם יד ושם ביער הקדושים נערך הטקס הממלכתי ביום השואה. ורק ב-1956 הטקס עבר להר הזיכרון כפי שאנחנו מכירים אותו בירושלים, זה ההר שבו נמצא יד ושם וזהו הר הרצל. אז עד אז זה היה רעיון ההנצחה ושמעתי איפה שהוא, אני לא יודעת אם זה מידע מבוסס, אבל מי שהיה שר החינוך שדחף להקמת יד ושם היה בן ציון דינור, והיה צריך ממש לשכנע את בן גוריון וראשי הקרן הקיימת שלא מספיק לטעת עצים כשהוא רצה שתוקם יד ושם. עד כדי כך רעיון הנטיעה היה נטוע עמוק. כלומר הנה הנצחנו, יש לנו המון המון נרות נשמה כאן ירוקים ויש לנו את אתר הזיכרון. אז היה צריך ממש לעשות עבודה כדי שתוקם יד ושם. עד כדי כך הרעיון היה מבוסס. רן לוי 69:52 אז לטובת מי שמטייל שם, נאמר שגם יש אנדרטאות מאוד מיוחדות ומעניינות, נכון? מה אפשר למצוא ביער קדושים? אפרת סיני 69:59 האנדרטה הוותיקה שביער הקדושים הוצבה שם ב-1972. היא עוצבה על ידי ניצול שואה בשם נתן רפפורט והיא מתנשאת לגובה של 8 מטרים, היא יצוקה מברונזה והיא נקראת אנדרטת גווילי האש. אנדרטה מאוד גדולה ומרשימה. ולמה גווילים? בגלל שהאנדרטה מעוצבת כמו ספר תורה מגולגל שיש לו שני חלקים, שני גווילים. הגוויל האחד הוא הגוויל שמוקדש לשואה והשני מוקדש לתקומה. כך שאפשר לראות בגוויל של השואה את האירועים העצובים שאנחנו כולנו מכירים שהוא חרת אותם בברונזה, מתחיל ביאנוש קורצ'אק שמלווה את התלמידים שלו, את הילדים, ואת מרד גטו ורשה ועוד מראות מאוד מוכרים. והגוויל השני מוקדש לתקומה, ואז אנחנו רואים את הקמת מדינת ישראל, את חיילי צה"ל על רקע אבני הכותל סוחבים את מנורת בית המקדש של טיטוס. איזה שהיא פראפרזה על שער טיטוס. כך שאותה מנורה שמונצחת בשער טיטוס והיא סמל של הגירוש וההשפלה והאסון הכבד הופכת להיות לסמל של ניצחון. צריך לבקר כמה פעמים באנדרטה הזו כי בכל זאת 8 מטרים, שני גווילים, המון דימויים, כדאי לבקר יותר מפעם אחת. רן לוי 71:32 אז זו האנדרטה אחת מרשימה וגדולה, ויש גם אנדרטה לאנה פרנק. אפרת סיני 71:36 נכון. חורשה על שם אנה פרנק יש כבר מ-1960. אבא שלה אוטו פרנק נטע עץ בחורשה על שמה של בתו. ולפני כעשר שנים יהדות הולנד תרמה כסף לטובת הקמה של אנדרטה שתנציח את אנה פרנק. ואותו אתר הנצחה מתחיל בשביל שלכל אורכו פזורים שלטים עם ציטוטים מהיומן שלה והיא מסתיימת באיזה שהוא פסל גדול ממתכת שמדמה את החדר של אנה פרנק. עכשיו זהו שלד של חדר, הרי אין קירות רצופים, החדר לא הגן עליה בסופו של דבר אז החדר פרוץ. ובאחד הקירות יש גם שיבוץ שוב במתכת של עץ הערמונים שהיא תיארה ביומן שלה, שהיא תיארה את הפריחה שלו. אנדרטה מאוד מרגשת. רן לוי 72:38 יפה אפרת. אני חושב שבשיחה שלנו עשינו מין כזה מסלול נורא מעניין בין ההתחלה של החזון של הציונות שמתחבר לקופסה הכחולה שהיא בבירור חלק מהחזון, אל היישום של הציונות המעשית דרך הפרויקט של ייבוש ביצות החולה ועד בעצם להקמה של מדינת ישראל ומה שקושר אליה כמו השיקום של אגמון החולה והייעור והנטיות והנצחה של השואה. זה כאילו נחמד מין מסע כזה יפה שעשינו. אפרת סיני, מנהלת תחום ארכיונים בקק"ל, תודה רבה על שיחה מרתקת. אפרת סיני 73:19 תודה לך. רן לוי 73:33 זהו, עד כאן. תודה רבה לרודי קוזלובסקי שגילם את דמותו של הרצל בפרק. מה חדש ברשת עושים היסטוריה? ב-'מתחת לכל ביקורת', הפודקאסט על ביקורות הזויות ומבקרים הזויים עוד יותר, אור בוטבול ועומרי הכהן בודקים מה אומרים הישראלים על רשת ג'פניקה. מה הקשר בין ניקיון השירותים למטבח? למה לא נותנים להוסיף למנה ביצה? ומה קורה כשמזמינים בירה מנהרות? ב-'עושים טכנולוגיה', האם בינה מלאכותית תחליף את המורה של הילדים שלכם? דוקטור יובל דרור מארח את דוקטור אמיר גפן, חוקר יישומי בינה מלאכותית באגף המחקר והפיתוח במשרד החינוך, לשיחה על האם AI הוא בשורה או איום למערכת החינוך, והאם השינויים הטכנולוגיים האלה יובילו דווקא להחרפת הפערים הדיגיטליים. ב-'עושים פוליטיקה', העיתונאית טל שניידר משוחחת עם איתי בן חורין, יועץ תקשורת ומנהל משברים, על המעורבות שלו בייעוץ לארגוני המחאה כנגד המהפכה המשטרית ועל ניהול נכון של משברים פוליטיים. ב-'עושים רפואה', צפדינה - מחלת הימאים. דוקטור יובל בלוך מביא את אחד הסיפורים הרפואיים הגדולים ביותר בהיסטוריה. סיפור שעובר דרך הצי הבריטי, המרוץ לקוטב הדרומי, שרלטנים ואפילו המאפיה הסיציליאנית. ואחרון חביב, 'עושים עתיד' בהגשת עבדכם הנאמן, והפעם מדינות, דת ובינה מלאכותית בעתיד הרחוק, עם דוקטור רועי צזנה, חוקר עתידים באוניברסיטת תל אביב. שוחחתי עם רועי על מה שאולי צפוי לנו בעתיד הרחוק בעוד מאות ואף אלפי שנים. האם בינה מלאכותית יכולה לנהל מדינה? האם בכלל יהיו מדינות בעתיד? איך משתמשים משטרים בקונספט של תאומים דיגיטליים כדי לדכא במירכאות ציבורים? וכיצד תיראה החברה האנושית כשההנדסה הגנטית תאפשר לכל אחד מאיתנו לשנות את גופו כרצונו? שיחה מרתקת. רן לוי 75:42 כתמיד, אם אתם אוהבים את עושים היסטוריה ומעוניינים לתמוך בה, אנא עזרו לנו להביא מפרסמים ונותני חסות לרשת. אם הארגון שלכם מגייס עובדים או יוצא בקמפיין שיווקי, המליצו עלינו לאנשים הרלוונטיים וספרו להם על הקהל הנפלא והתומך של הרשת. כמו כן, אפשר להזמין אותי להרצות אצלכם בארגון או באירוע, ואני מרצה על מגוון רחב של נושאים: בינה מלאכותית, ChatGPT, סטוריטלינג ואיך להעביר רעיונות מורכבים, Stuxnet - נשק הסייבר הראשון בהיסטוריה, יש לי הרצאה על איך יכולים עובדים להגן על הארגון שלהם מפני תקיפות כופרה ואיומי סייבר אחרים, ואפילו הרצאה שעוסקת בשאלה, ואני רציני לגמרי, כיצד נתקשר עם תרבויות תבוניות אחרות ביקום. את כל הפרטים על ההרצאות שלי תמצאו באתר האישי שלי ranlevi.co.il. תודה על תמיכתכם בעושים היסטוריה. רן לוי 76:39 עושים היסטוריה הם שלי נוי מנהלת ההפקה, שלי גואטה, הילה שמש וזלאטה צ'אבן שנפרדת מאיתנו השבוע, בהצלחה זלאטה ממני ומכל הצוות, אביב שם טוב מנהלת המכירות וציפור משפחתית, דני תימור המנהל העסקי ואני רן לוי כותב ומגיש. אנחנו נשתמע בפרק הבא, להתראות.
        ]]></content:encoded>
    </item>
    
    <item>
        <title>409: היום שבו גיליתי שאני בעצם בדואי - על גנטיקה ואבולוציה, חלק א' (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/409-hyvm-shbv-gylyty-shny-b-tsm-bdvy-l-gntyqh-vbvlvtsyh-khlq-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/409-hyvm-shbv-gylyty-shny-b-tsm-bdvy-l-gntyqh-vbvlvtsyh-khlq-sh-kh-vshym-hystvryh.html</guid>
        <pubDate>11 באוקטובר 2023</pubDate>
        <description>Transcript for 409: היום שבו גיליתי שאני בעצם בדואי - על גנטיקה ואבולוציה, חלק א' (ש.ח.) [עושים היסטוריה] from עושים היסטוריה</description>
        <content:encoded><![CDATA[
            Ran Levi 00:00 אתם אוהבים חידות? לא כאלה של 'מה ההבדל בין חלב?', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה'. תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרה השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? Ran Levi 01:01 אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran Levi 02:31 שלום. לפני שנתחיל, אני רוצה לשלוח בשמי ובשם צוות רשת 'עושים היסטוריה' בארץ ובחו"ל את תנחומינו הכנים למשפחותיהם של הנרצחים והנספים באסון הנורא שנפל עלינו בשבעה באוקטובר, ואיחולי החלמה מהירה פיזית ונפשית לכל הפצועים. בפרט, אני רוצה לשלוח את תנחומינו העמוקים למשפחתו של דור שפיר, מפיק לשעבר של הרשת, שהוא וחברתו נרצחו בעוטף עזה ביום הראשון של הלחימה, וגם לשני ברגר, מפיקה חדשה שהצטרפה לרשת שלנו לפני שבוע ואיבדה את אמא שלה באירועים בכפר עזה. יהי זכרם של דור, חברתו ואמא של שני ברוך. זו תקופה קשה והזעזוע בחברה הישראלית עמוק ומטלטל, אבל אנחנו נעבור אותה יחד כעם אחד. Ran Levi 03:26 שלום וברוכים הבאים ל'עושים היסטוריה', פרק 409: היום שבו גיליתי שאני בעצם בדואי. על גנטיקה ואבולוציה, חלק א'. שידור חוזר. לפני כשנה הגיע שליח למקום העבודה שלי ומסר לי קופסת קרטון קטנה. חזרתי לחדרי ופתחתי אותה. בתוך הקופסה הייתה מבחנה קטנה. קמתי מהכיסא וסגרתי את דלת המשרד, יש דברים שדורשים קצת פרטיות. החוברת המצורפת הסבירה לי שעלי למלא את המבחנה ברוק עד לקו המסומן. אני מוכרח לומר שזה היה הרבה יותר קשה משתיארתי לעצמי. אם מישהו מחבריי לעבודה יפתח את הדלת ברגע הלא נכון וימצא אותי מרייר כמו בולדוג מעל המבחנה - לך תסביר. החשש גרם לגרוני להתייבש, אף על פי כן השלמתי את המשימה והשליח אסף את המבחנה עוד באותו היום. שלושה שבועות לאחר מכן הגיע המייל המיוחל. המיפוי הגנטי הושלם. עושר אדיר של מידע חיכה לי באתר החברה: תכונות גנטיות, מחלות פוטנציאליות, רגישות לתרופות, אלפי פריטי מידע מרתקים שגילו לי דברים על עצמי שלא ידעתי. פרט אחד היה מפתיע במיוחד וגרם לי לגרד בראשי בתמהון מול המסך. שירות המיפוי הגנטי שבו בחרתי מאפשר ללקוח להתחקות אחר אילן היוחסין שלו, למצוא קרובי משפחה מכל רחבי העולם ולגלות מהיכן על הגלובוס הגיעו אבות אבותיו. כשקיבלתי את תוצאות המיפוי, גיליתי שמה שחשבתי שידעתי על העבר המשפחתי שלי, ומה שהוריי, דודיי ובני דודיי חשבו שהם יודעים - הוא לא נכון. Ran Levi 06:33 בפרק הזה ובפרק הבא אספר על מה שה-DNA שלנו יכול לגלות לנו על עברנו גם כבודדים, כמו במקרה שלי, וגם על המין האנושי כולו. בשני המקרים מדובר במידע מפתיע ולעתים מידע בעל השלכות מטרידות ומעוררות מחשבה. אמיל צוקרקנדל נולד בווינה למשפחה יהודית בשנת 1922. כשישתלטו הנאצים על אוסטריה הוא ברח לאלג'יריה ולאחר מלחמת העולם השנייה השתקע בצרפת שם למד ביולוגיה והשלים את עבודת התזה שלו. עמיתיו בארצות הברית הציעו לו ליצור קשר עם מדען בשם לינוס פאולינג ולבקש ממנו שיזמין אותו להצטרף למעבדה שלו בקאלטק, המכון הטכנולוגי היוקרתי בקליפורניה. אמיל לא לקח את ההצעה ברצינות. לינוס פאולינג היה אחד המדענים המפורסמים והחשובים בעולם באותם הימים. מחקריו בתחום הכימיה והרפואה המולקולרית היו פורצי דרך והוא זכה בשני פרסי נובל: אחד בכימיה והשני פרס נובל לשלום בזכות פעילותו האנטי-מלחמתית. אמיל לא האמין שהמדען המפורסם יתעניין דווקא בו, חוקר צעיר ואלמוני לחלוטין, אבל כששמע באחד הימים שפאולינג מגיע לביקור בפריז החליט לנצל את ההזדמנות. הוא שלח לפאולינג מכתב והשניים נפגשו בבית מלון. הפגישה הייתה הצלחה גדולה והמדען האמריקאי הזמין את אמיל להצטרף אליו בקאלטק. Ran Levi 08:14 אמיל ואשתו נחתו בקליפורניה ב-1959, אבל השיחה הראשונה עם פאולינג הותירה את אמיל עם טעם לוואי מריר. בפריז חקר אמיל תרכובות ביוכימיות מסוימות שמצויות בסרטנים. זו הייתה עבודה מרתקת ומאתגרת שאמיל מצא בה עניין רב. פאולינג לעומת זאת המליץ לו לזנוח את כיוון המחקר הזה ולהתמקד בחקר ההמוגלובין, חלבון שמצוי בתאי הדם האדומים ושחראי על הובלת החמצן אל תאי הגוף. 'אני חושב שיהיה לך קשה מאוד להגיע לתוצאות חד משמעיות במחקר על תרכובות לא מוכרות של סרטנים', אמר לו פאולינג, 'כדאי לך לעבוד עם ההמוגלובין שהוא הרבה יותר מוכר'. אמיל לא אהב את ההמלצה הזו. מה הטעם לחקור חלבון שכבר ידוע עליו לא מעט במקום חלבון שכמעט ולא ידוע עליו דבר? הרי תפקידו של המדען הוא לגלות דברים חדשים, הלא כן? אם פאולינג טועה, אמיל עלול למצוא את עצמו מבזבז שנים במחקרים חסרי תוחלת. פאולינג היה אמנם מדען מנוסה ומבריק, אבל אף אחד לא חסין מטעויות ושגיאות בשיקול הדעת, אפילו לא פאולינג עצמו. שנים רבות מאוחר יותר פסל לינוס פאולינג על הסף תגלית מעניינת של מדען צעיר בשם דן שכטמן. שכטמן הישראלי גילה סוג חדש של גבישים בשם גבישים קוואזי-מחזוריים. פאולינג אמר עליו בעוקצנות: 'אין קוואזי-גבישים, אבל יש קוואזי-מדענים'. זו הייתה טעות מוחלטת כמובן, שכטמן כידוע זכה מאוחר יותר בפרס נובל בזכות תגליתו זו. אבל המלצה (במרכאות) ממדען בעל שיעור קומה כלינוס פאולינג, במעבדה שהוא עומד בראשה, היא לא ממש המלצה אם אתם יודעים למה אני מתכוון. אמיל החל לעבוד על ההמוגלובין. Ran Levi 11:01 ההמוגלובין קיים לא רק בבני אדם, כי אם גם ביונקים אחרים כדוגמת קופים וסוסים. בכל המקרים מדובר על אותו החלבון ברמה העקרונית, אבל פה ושם ישנם הבדלים זעירים. שינויים קטנים במבנה החלבון שאופייניים למין אחד ולא למין אחר, כמו טביעות אצבע של בני אדם שונים. השינויים האלה נוצרים בעקבות מוטציות אקראיות ב-DNA של בעל החיים. הגנים ב-DNA הם התוכנית או המתכון אם תרצו, שעל פיו מייצר התא את החלבונים. שינוי קטן ב-DNA עשוי לגרום לשינוי גם בחלבון. אם המוטציה מתרחשת ב-DNA של תאי הזרע או הביצית, היא תעבור גם אל הדור הבא וכך במרוצת מיליוני שנה הצטברו עוד ועוד שינויים בחלבון. מחקרו של אמיל התמקד בזיהוי אותם הבדלים ושינויים בחלבון ההמוגלובין בין המינים השונים. הטכניקות שהיו זמינות לו באותה התקופה, שנות ה-60 של המאה ה-20, לא היו מתוחכמות מספיק כדי שאפשר יהיה למפות את ההבדלים בין החלבונים ברמת דיוק גבוהה, אבל הן היו מדויקות מספיק כדי שהוא יוכל להבחין בדפוס ברור ומעניין בתוצאות המתקבלות. Ran Levi 12:54 אחת השאלות הבסיסיות בביולוגיה היא סיווג בעלי חיים למינים שונים וזיהוי מידת הקרבה או הריחוק בין המינים האלו. תורת האבולוציה מלמדת אותנו למשל שלבני האדם ולסוסים היה אב קדמון משותף. המדענים מעוניינים לגלות מתי התרחש אותו פיצול שהפריד בין המינים. לפני כמה מיליוני שנים חי אותו אב קדמון משותף. דרך אחת לזהות את נקודת הפיצול היא לבחון את ממצאי המאובנים ולזהות חוליות ביניים, בעלי חיים שמכילים תכונות משותפות לסוס ולאדם. דרך אחרת היא אנטומיה משווה: סקירה של המאפיינים הגופניים הנוכחיים של האדם והסוס ואיתור נקודות דמיון מסוימות כמו שרירים, עצמות או איברים פנימיים שיכולים ללמד אותנו על מידת הקרבה האבולוציונית בינינו. שתי השיטות האלו שירתו את המדענים נאמנה במשך שנים ארוכות. מחקרו של אמיל הראה לו בבירור שכמות ההבדלים שבין ההמוגלובין של שני מינים שונים קשור באופן הדוק לזמן שחלף מאז התפצלו שני המינים מאביהם הקדמון המשותף. הקופים ובני האדם למשל התפצלו זה מזה לפני מיליוני שנים ספורות וההמוגלובין שלהם דומה למדי. בני אדם וסוסים לעומת זאת התפצלו לפני כמעט 200 מיליון שנה וההבדלים בין ההמוגלובין שלנו ושל הסוסים רבים יותר. אמיל החל לשאול את עצמו אם ייתכן וניתוח כזה של הבדלים בין בעלי חיים ברמה המולקולרית יכול להוות שיטה חדשה לתארך את נקודת הפיצול האבולוציונית שבין שני מינים שונים. Ran Levi 15:13 האם אפשר לספור את ההבדלים בין חלבונים דומים אצל שני המינים ולהסיק ממנו כי נפרדו זה מזה לפני כך וכך מיליוני שנים? בשנת 1961 עמד אמיל לפרסם את מאמרו המדעי הראשון בקאלטק והציע לפאולינג שיפרסמו את המאמר במשותף. פאולינג עצמו כבר היה שקוע באותה התקופה בפעילות אנטי-מלחמתית ולא היה לו זמן להשתתף במחקר ממש, אבל אמיל ידע שגם אם תרומתו המעשית של פאולינג תהיה מינורית, אף פעם לא מזיק ששמו של זוכה פרס נובל מתנוסס על המאמר שלך. פאולינג הסכים ואפילו הייתה לו הצעה מעניינת לאמיל. המאמר המדובר היה אמור להתפרסם בגיליון חגיגי של מגזין מדעי לכבוד יום הולדתו של מדען הונגרי מסוים, ולכן לא היה עתיד לעבור ביקורת עמיתים נוקבת ומקשה כפי שעוברים מאמרים מסוג זה בדרך כלל. 'אולי ננצל את ההזדמנות', הציע פאולינג, 'ונכניס למאמר טענה יוצאת דופן? משהו שערורייתי שיכה קצת גלים בבריכה'. אמיל הסכים והוסיף למאמר רעיון בלתי שגרתי שעלה במוחו. Ran Levi 16:51 על פניו תיארוך נקודת הפיצול בין שני מינים שונים על פי מספר המוטציות שהתחוללו בחלבון כלשהו אמור להיות בלתי אפשרי. מוטציות מטבען הן אקראיות לחלוטין. מי יודע מתי ואיפה תפגע קרן רדיואקטיבית במקטע DNA מסוים? מי יודע מתי ישתרבב לו איזה וירוס אל גרעין התא ויגרום לשינוי ב-DNA? מוטציות הן כמו אוטובוסים. אתה יכול לחכות בתחנה שלוש שעות ואף אוטובוס לא עובר, ואז שלושה מהם עוברים זה אחר זה. אבל ההברקה של אמיל, הרעיון ה'שערורייתי' (במרכאות) במאמר, היה שאין כל חובה לדעת במדויק מתי התרחשה כל מוטציה בחלבון כדי להסיק מכך על משך הזמן שחלף מאז התפצלו שני המינים הנבדקים. מכיוון שמדובר על פרקי זמן ארוכים מאוד, מאות אלפי עד מיליוני שנים, אפשר לצאת מנקודת הנחה שקצב התרחשות המוטציות הוא פחות או יותר קבוע. אם לצורך הדוגמה אנחנו יודעים שבמהלך יממה חולפים בתחנה 24 אוטובוסים, אפשר להניח שבממוצע אוטובוס מגיע כל שעה. תחת ההנחה הזו מתקבל מה שנהוג לכנות בשם 'שעון מולקולרי'. מחוגי השעון הן המוטציות שגורמות לשינויים בחלבון הנבדק. כל שינוי הוא כמו 'תיק' שמקדם את המחוג צעד אחד קדימה. נקודת האיפוס של השעון, הרגע שבו הוא מתחיל לתקתק, היה הרגע שבו שני המינים מתפצלים מהאב הקדמון המשותף, שכן מאותה נקודה ואילך אין ביניהם קשר וכל אחד מהמינים חווה מוטציות שונות. Ran Levi 19:02 כשהוא עומד בפני עצמו, השעון המולקולרי לא מועיל במיוחד וזאת כיוון שקשה לדעת כל כמה זמן בממוצע מתרחשת מוטציה. כשאתה מביט על חלבון כלשהו ומבחין במספר גבוה של הבדלים בין המינים למשל, אתה יודע שהשעון המולקולרי שלהם תקתק במשך זמן רב ושנקודת הפיצול האבולוציונית שלהם התרחשה בעבר הרחוק. אבל אתה לא יודע לומר מה פרק הזמן הממוצע שחולף בין כל שתי מוטציות, שני 'תיקים' של השעון, ולכן הנך יכול לומר מתי בדיוק התרחש אותו הפיצול. על כן על החוקרים 'לכייל' (במרכאות) את השעון המולקולרי: לאתר נקודת זמן ידועה שחושבה בשיטות אחרות ולהיעזר בה כעוגן שבעזרתו אפשר למדוד את קצב התרחשות המוטציות. למשל, אנחנו יודעים לומר על פי עדויות המאובנים שבני אדם וסוסים התפצלו מהאב הקדמון המשותף שלהם לפני כ-130 מיליון שנה פחות או יותר. אם לצורך הדוגמה אנחנו מזהים 18 הבדלים בין ההמוגלובין שלנו ושל הסוסים, חישוב פשוט יראה לנו שבממוצע מוטציה מתרחשת בהמוגלובין בכל 14.5 מיליון שנה. כעת אפשר להיעזר במספר הזה כדי לתארך התפצלויות אבולוציוניות אחרות בהיסטוריה של הסוסים ובני האדם אל מול מינים אחרים. Ran Levi 21:13 במילים אחרות, השעון המולקולרי שהציע אמיל הוא כלי חדש שמתווסף לניתוח המאובנים ולאנטומיה המשווה שמאפשר לנו להעריך בצורה מושכלת כיצד נראה עץ ההתפתחות האבולוציוני של כמעט כל יצור חי על פני כדור הארץ על סמך מידע שזמין ונגיש בקלות יחסית בתוך הגוף עצמו. במרוצת הזמן הלכה והתבררה עד כמה הייתה חכמה ההמלצה שהעניק לינוס פאולינג לאמיל ביומו הראשון בקאלטק. העובדה שההמוגלובין נחקר בצורה אינטנסיבית על ידי המדענים אפשרה לאמיל לזהות בקלות רבה יותר את המוטציות שחיפש וסייעה לו לשכנע את עמיתיו בתקפות רעיונותיו. לו היה מבסס את מאמרו על חלבון אלום שם בסרטנים, ייתכן וחוקרים רבים שלא התעניינו במאכלי ים היו מפספסים את חשיבותו. זאת ועוד, הביולוגיה המולקולרית עמדה באותם הימים בפני קפיצה גדולה בטכניקות ובכלים שעמדו לרשות המדענים ואפשרו להם לחקור את צפונותיהם של החלבונים בקלות רבה יותר. כל אלה סייעו לסחוף חוקרים רבים לתחום חדש ומסעיר זה של המדע בשם 'אבולוציה מולקולרית'. Ran Levi 23:09 אחד המדענים שהוקסמו מרעיונותיו של אמיל צוקרקנדל היה הניו זילנדי אלן וילסון. וילסון נטל את רעיונותיו של אמיל שהיו תיאורטיים ברובם ויישם אותם על התחום שעניין אותו באופן אישי: הקשר של בני האדם והקופים, ובמיוחד קופי האדם: שימפנזות, גורילות ואורנגאוטן. באמצעות ניתוח ההבדלים בין מערכות החיסון שלנו ושל הקופים, הצליח וילסון להראות שבני האדם והקופים התפצלו מאביהם הקדמון המשותף בסך הכל לפני 3 עד 5 מיליון שנה ולא לפני 10 או 30 מיליון שנה כפי שהיה מקובל לחשוב אז. טענותיו של וילסון היו שנויות במחלוקת עד שבראשית שנות ה-70 התגלו באפריקה מאובנים שתאמו את התוצאות האלו. אבל למרות הפוטנציאל המסעיר והמפתה של טכניקת השעון המולקולרי לחשוף מידע חדש אודות העבר, חוקרים רבים סירבו עדיין לתת בה אמון מלא ובחנו אותה בחשש ובאי-אמון. הסיבה לכך היא שכיול השעון המולקולרי הוא תהליך קשה ומורכב שיש בו פוטנציאל גדול לאי-דיוקים. קצב התרחשות המוטציות בחלבון מסוים היא פונקציה של כמה וכמה גורמים שעשויים להשתנות בין מינים שונים של בעלי חיים וגם בתוך אותו המין. Ran Levi 25:39 למשל אצל הציפורים מתרחשים שינויים שכאלה בקצב מהיר ואצל הצבים קצב השינויים איטי מאוד. מהירותו של השעון המולקולרי תלויה בגודל האוכלוסייה של בעל החיים, הסביבה שבה הוא חי, לחצי הברירה הטבעית שפועלים עליו בכל רגע ורגע ועוד גורמים דומים שעשויים להשתנות לאורך השנים וקשה להעריך אותם במדויק. בלי לדעת כמה מהר מתקתק השעון המולקולרי אצל בעל החיים הנבדק, כל הערכה לגבי משך הזמן שחלף מאז פיצול אבולוציוני כזה או אחר היא לא יותר מניחוש. חוקר שרוצה להשתמש בטכניקת השעון המולקולרי חייב לעשות מעל ומעבר כדי להוכיח שכיול את השעון בצורה אמינה על סמך נתונים אובייקטיביים כמו ממצאי מאובנים. חוסר האמון הזה התעצם עוד יותר כשהשימוש בשעון המולקולרי חשף אמיתות מפתיעות שעומדות בניגוד לתיאוריות הקיימות. מתלה כזה למדה על בשרה גנטיקאית צעירה בשם רבקה קאן. Ran Levi 27:06 קאן סיימה את לימודי הגנטיקה שלה באוניברסיטת ברקלי שבקליפורניה בשנת 1972. חקר ה-DNA היה אז תחום צעיר ומרתק ורבקה הייתה נלהבת לחקור את הקשר שבין הגנטיקה של בני האדם והתנהגותם, אבל המציאות תפחה על פניה. הטכנולוגיה שעמדה לרשות חוקרים באותם ימים כדי למפות את ה-DNA ולפענח את צפונותיו הייתה ראשונית ופרימיטיבית יחסית, ורבקה ראתה את עצמה מבלה שנים ארוכות במעבדה עם זבובים ועכברים במקום בני אדם. היא החליטה לעזוב את האקדמיה ומצאה עבודה כטכנאית מעבדה בחברת תרופות גדולה. אבל סקרנותה לא כבתה. המעבדה בה עבדה ניצבה בסמוך לחדר הדואר של המפעל ורבקה רפרפה מדי פעם בירחונים מקצועיים שהיו ממוענים למדעני החברה. דרך הכתבות בירחונים נחשפה לטכניקות חדשות שפותחו בתחום ה-DNA והפוטנציאל הגדול שהביאו עמן. בשנת 1974 החליטה רבקה שהגיע הזמן לחזור לאקדמיה ולאלימודים ומצאה את עצמה במעבדתו של אלן וילסון, חלוץ השימוש בטכניקת השעון המולקולרי. דרך וילסון נחשפה רבקה לרעיון השעון המולקולרי ובפרט לפוטנציאל שלו בכל הנוגע לתיארוך שינויים אבולוציוניים ב-DNA האנושי. Ran Levi 29:04 מאמרו של אמיל צוקרקנדל עסק כזכור בניתוח מוטציות שהופיעו בחלבון, ההמוגלובין במקרה הזה. אבל אלן וילסון הראה שאין כל מניעה עקרונית ליישם את אותם הרעיונות ממש גם על מולקולות אחרות שאינן חלבונים. גם ה-DNA הוא אחרי הכל לא יותר מאשר מולקולה ארוכה ומי יודע אילו פרטים מרתקים אודות עברה של האנושות מסתתרים בו. אבל ל-DNA חסרה תכונה חיונית שקיימת בחלבונים: יציבות. לחלבון כמו ההמוגלובין יש מבנה קבוע פחות או יותר שלא משתנה מדור לדור ולכן קל לזהות שינויים קטנים שמתחוללים בו כמו חרוז צבעוני בודד בשרשרת של חרוזים לבנים. ה-DNA האנושי לעומת זאת משתנה כל הזמן. בכל פעם שביצית וזרע מתאחדים מתקבל עובר בעל DNA חדש וייחודי, תוצאה של ערבוב אקראי של הגנים משני ההורים. והערבוב הזה הופך את התיארוך באמצעות שעון מולקולרי לבלתי מעשי. למרבה המזל, חלק מה-DNA שמצוי בגופנו לא מתנהג באופן שתיארתי לעיל. למעשה חלק מה-DNA שבגופנו הוא לא ממש אנושי במלוא מובן המילה והעובדה הזו נתנה בפני אלן וילסון ורבקה קאן הזדמנות לנצל בכל זאת את שיטת השעון המולקולרי. Ran Levi 31:01 רוב רובו המכריע של ה-DNA שלנו מרוכז בגרעין התא, אבל לא כולו. התאים מכילים גם אברונים בשם מיטוכונדריה, שהם גופים זעירים שמוקפים בממברנות שמפרידות אותם משאר חלקי התא. למיטוכונדריה יש DNA משלהם שהוא לא רק נפרד מזה שבגרעין ברמה הפיזית אלא גם ניחן במאפיינים ייחודיים ויוצאי דופן שמביאים את המדענים להאמין שהמיטוכונדריה החלו את דרכם כחיידקים רגילים. הסברה המקובלת היא שאיי שם בערפילי הזמן, לפני מיליוני שנים רבים, נבלע מיטוכונדריון אחד על ידי תא כלשהו, אבל במקום שהמיטוכונדריון יעוכל על ידי התא בולע ויושמד כפי שקורה בדרך כלל, הוא הצליח לפתח יחסי סימביוזה עם המארח שלו. המיטוכונדריון מייצר מולקולה בשם ATP שהתא מנצל כחלק מתהליך אספקת האנרגיה הדרושה לו ובתמורה המארח מספק למיטוכונדריון חומרי הזנה חיוניים. הסידור הזה עבד טוב כל כך עד שהתלות של התאים במיטוכונדריה והמיטוכונדריה בתאים הפכה להיות מוחלטת וכיום אפשר למצוא את המיטוכונדריה בכמעט כל היצורים החיים: מאצות פשוטות ועד בני אדם. הפרט החשוב לענייננו הוא שכתוצאה מעברה העצמאי של המיטוכונדריה, תהליך הרבייה שלהם שונה לחלוטין מזה של בני האדם. אצל המיטוכונדריה אין זכר ונקבה אלא כל מיטוכונדריון נחצה לשני חלקים זהים כמו אצל החיידקים וכך מתקבלים גם שני עותקים זהים לחלוטין של ה-DNA המיטוכונדריאלי ללא הערבוב האקראי שחווה ה-DNA שבגרעין התא. Ran Levi 33:24 העובדה שה-DNA המיטוכונדריאלי עובר שכפול ללא ערבוב פירושה שהוא עומד בדרישה ההכרחית כדי שניתן יהיה להפעיל עליו את טכניקת השעון המולקולרי. ה-DNA שבמיטוכונדריה הוא מולקולה קבועה ובלתי משתנה פרט למוטציות אקראיות שמתחוללות בה לאורך השנים. אלן וילסון כבר צבר ניסיון מסוים בחקר ה-DNA המיטוכונדריאלי ורבקה קאן החליטה להמשיך את כיוון מחקר זה. באותה תקופה, סוף שנות ה-70 של המאה ה-20, עדיין אי אפשר היה לדלות DNA מתוך דגימת דם, רוק או שיער כפי שאפשר לראות בכל דרמה משטרתית בטלוויזיה. רבקה נאלצה לכתת את רגליה בין כיתות של קורסי הכנה ללידה ברחבי סן פרנסיסקו ולשכנע נשים לאשר לה לקחת דגימה מהשלייה שלהן מיד לאחר הלידה. בתי חולים מחוץ לארצות הברית סיפקו לה דגימות שלייה של נשים נוספות מכל רחבי העולם. את הדגימות הכניסה רבקה למערבל מיוחד שאפשר לה למצות את ה-DNA המיטוכונדריאלי. רבקה סיפרה שבילתה כל כך הרבה זמן מול המערבל ודגימות השלייה המסתחררות עד שבמשך שנים רבות לאחר מכן לא הייתה מסוגלת להביא את עצמה לשתות מרגריטה על בסיס תות שדה. ודי לחכימא ברמיזה. מטרתה של רבקה קאן הייתה לנסות ולזהות את האזורים על פני הגלובוס שבהם חיו אבות אבותינו לאורך ההיסטוריה מאז נפרדנו מהקופים לפני מספר מיליוני שנים. Ran Levi 36:01 איך אפשר לעשות זאת? למיטוכונדריה שבתוך התא שלנו יש תכונה שימושית נוספת: היא עוברת אל העובר אך ורק דרך האם. הביצית של האם מכילה הרבה מאוד מיטוכונדריה בעוד שבכל זרע קטנטן ישנם רק מעט מאוד מהם. לאחר ההפריה מושמדים המיטוכונדריה שהיו בתוך הזרע וכתוצאה מכך הביצית המופרית מכילה אך ורק מיטוכונדריה שמקורם מהאם. אני יכול לומר בוודאות מוחלטת שהמיטוכונדריה שנמצאים ברגע זה ממש בגופי הגיעו אלי מאימי שקיבלה אותם מאמא שלה. אשתי יכולה להאשים אותי כמה שהיא רוצה שהגנים שלי הם אלו שאחראים להתנהגות הפרועה של הילדים שלנו, אבל בסוף כל ויכוח אני תמיד יכול לשלוף את הקלף המנצח: 'את האנרגיות האינסופיות שלהם גברת, הם קיבלו מהמיטוכונדריה שלך'. העובדה שהמיטוכונדריה עוברת אך ורק דרך נשים נותנת בידי החוקרים אפשרות לבנות אילן יוחסין על סמך המוטציות שהתחוללו לאורך השנים ב-DNA המיטוכונדריאלי, אותה טביעת אצבע שנוצרת כתוצאה ממוטציות אקראיות. Ran Levi 37:11 למשל, נניח שמולנו ניצבות שלוש נשים. אנחנו בודקים את ה-DNA שלהן ומגלים שלשתיים מהן יש בדיוק אותן המוטציות ב-DNA המיטוכונדריאלי שלהן. קל להסיק מכך ששתי הנשים הן קרובות משפחה. ה-DNA שלהן הגיע מאותה האם או מאותה הסבתא. כעת אנחנו בודקים את ה-DNA של האישה השלישית ומגלים שיש לה חלק מהמוטציות שיש לשתי הנשים הראשונות, אבל גם עוד מספר מוטציות שונות וייחודיות. מכאן שסביר להניח שהאישה השלישית חולקת אם משותפת עם שתי הנשים הראשונות איי שם בעבר הרחוק, אבל העובדה שיש לה גם מוטציות ייחודיות מלמדת אותנו שאילן היוחסין שלה נפרד משלהן לפני זמן רב מספיק בכדי שהמיטוכונדריה שלה תספיק לצבור מוטציות ייחודיות משלה. אלן וילסון ורבקה קאן בחנו את ה-DNA המיטוכונדריאלי של נשים מכל רחבי העולם והבחינו בתבנית מעניינת. למרות שרוב הדגימות היו שונות זו מזו, בכל זאת היו מוטציות מסוימות שהופיעו ב-DNA של כל הנשים הנבדקות ללא יוצא מן הכלל. מוטציות אלו היו מעין חוט שני שאיחד את כל הנשים, בדומה לאופן שבו משיכות המכחול הייחודיות של ואן גוך מאפשרות לך לזהות תמונה שלו גם אם לא נתקלת בה מעולם. Ran Levi 38:43 המשמעות היא שכל הנשים שבדקה רבקה ולמעשה כל בני האדם החיים כיום על פני כדור הארץ, נשים וגברים כאחד, חולקים ביניהם אם קדמונית משותפת אחת ויחידה. לא אם קדמונית במובן המטאפורי של המילה, כי אם אישה אמיתית שחיה לפני שנים רבות מאוד שהיא הסבתא רבא רבא רבא ועוד כמה רבות שכאלה של כולם. זו מסקנה מרתקת אבל לא בהכרח מפתיעה, הרי כולנו שייכים לאותו המין וההיגיון אומר שכולנו חולקים את אותו אב או אם קדמונית. אבל מחקרה של רבקה העלה מסקנה מרתקת נוספת שדווקא כן היו לה השלכות מפתיעות, השלכות שנגעו ישירות בוויכוח הסוער שמתנהל בין שני מחנות יריבים בעולם הפליאו-אנתרופולוגיה, המדע העוסק בחקר האבולוציה של האדם. השאלה סביבה נסוב הוויכוח היא היכן ומתי הופיע לראשונה האדם המודרני, הומו סאפיינס. Ran Levi 39:53 בגדול, המחנות היריבים מסכימים ביניהם על שתי עובדות מרכזיות. הראשונה היא שממצאי המאובנים מראים בצורה ברורה למדי כי לפני כמיליון וחצי שנים הופיע באפריקה יצור דמוי אדם שמוחו אמנם היה קטן יותר ממוח אנושי משלנו אבל מבנה גופו היה דומה לזה של האדם המודרני והוא הלך על שתי רגליים זקוף. ההומו ארקטוס, כפי שמכונה אב קדמון זה של בני האדם, עזב את אפריקה לפני קצת יותר ממיליון שנה, התפשט בכל רחבי העולם מאסיה ועד אירופה והתפצל למספר מינים ותתי מינים אנושיים אחרים כמו האדם הניאנדרטלי למשל. העובדה המוסכמת השנייה היא שהיום אין עוד מגוון של מינים אנושיים. מבחינה גנטית בני האדם החיים כיום דומים מאוד זה לזה ואין צל של ספק שלא מדובר בכמה מינים שונים של אדם אלא במין אחד בלבד: הומו סאפיינס, האדם הנבון. השאלה שעומדת במרכז הדיון היא איך הגענו מהמצב הראשון אל המצב השני? מה התרחש במהלך אותן מיליון וקצת שנים שהביא לכך שכל מיני האדם השונים שחיו מאז ההומו ארקטוס נעלמו ונשארנו רק אנחנו, ההומו סאפיינס. Ran Levi 41:17 התיאוריה השלטת בשנות ה-70 וה-80, התקופה בה ערכו אלן וילסון ורבקה קאן את מחקריהם, הייתה שהמינים האנושיים השונים התערבבו ביניהם במרוצת הזמן. למשל גבר ממין ההומו ארקטוס לקח לעצמו אישה ניאנדרטלית, השניים עשו את מה שעשו והביאו לעולם צאצאים שה-DNA שלהם היה שילוב של שני המינים השונים. במרוצת הזמן התשטשו כל ההבדלים בין המינים השונים ונוצר האדם המודרני, כמו שתי פיסות פלסטלינה בצבעים שונים שלשים ומועכים אותן יחד שוב ושוב עד שמתקבלת פלסטלינה בעלת גוון ביניים אחיד. הגישה הזו מכונה 'תיאוריית ריבוי האזורים' (Multiregional Theory), שכן המסקנה המתקבלת ממנה היא שאין מקום אחד ויחיד על פני כדור הארץ שעליו ניתן להצביע ולומר: 'כאן נמצא מקורו של האדם המודרני'. הגישה השנייה, הפחות מקובלת אז, מכונה 'תיאוריית היציאה מאפריקה'. על פי ההשערה הזו, הומו סאפיינס אינו ערבוב של מספר מיני אדם קודמים אלא הופיע באפריקה כתוצאה מהתפצלות ממין אנושי קודם לפני כמה מאות אלפי שנים. לפני כ-70 אלף שנה החליטו חלק מההומו סאפיינס לעזוב את אפריקה. הם נדדו אל שאר חלקי העולם, השתלטו על האזורים שבהם חיו הניאנדרטלים ושאר מיני האדם הקדומים והכחידו אותם. במילים אחרות, אפשר בהחלט להצביע על נקודה במפה, ככל הנראה מזרח אפריקה, ולומר: 'כאן נמצא מקורו של האדם המודרני'. על פי תיאוריית היציאה מאפריקה, אם הייתה התערבבות גנטית עם הניאנדרטלים ודומיהם היא הייתה מינורית מאוד וכיום כמעט שאי אפשר להבחין בתוצאותיה. Ran Levi 43:03 כשבחנה רבקה קאן את ה-DNA המיטוכונדריאלי של נשים מכל רחבי העולם, היא ראתה בבירור שהמיטוכונדריה של נשים אפריקאיות מכילות מוטציות ייחודיות ושונות מאלו של נשים בשאר העולם. נשים אירופאיות, אסייתיות ואמריקאיות דומות אחת לשנייה מבחינת ה-DNA המיטוכונדריאלי שלהן, בעוד שנשים אפריקאיות שונות מהן. העובדה הזו לא מסתדרת עם תיאוריית ריבוי האזורים. אם בני אדם התערבבו זה בזה בצורה אינטנסיבית לאורך ההיסטוריה, לא אמורים להיות הבדלים משמעותיים שכאלה ב-DNA. אבל אפשר להסביר את הממצאים בקלות אם מניחים שהאם הקדמונית המשותפת לכולנו חיה באפריקה, ושחלק מהצאצאים שלה עזבו את אפריקה והגרו לשאר העולם בעוד שחלק אחר נשאר מאחור. מאלה שנשארו באפריקה היו מבודדים משאר העולם ולמיטוכונדריה שלהם היה די זמן לצבור מוטציות ייחודיות, בעוד שאלו שהגרו לעולם הגדול התפצלו זה מזה מאוחר יותר ולכן הם דומים יותר זה לזה. במילים אחרות, תיאוריית היציאה מאפריקה היא הנכונה. זו הייתה תגלית חשובה מאין כמותה, אבל וילסון וקאן עדיין היססו לפרסם אותה. כדי לנסות ולערער על תיאוריה קיימת המקובלת על מדענים רבים יש להציג עדויות חותכות ואמינות, ואילו שיטת השעון המולקולרי כאמור לא נחשבה לשיטה מהימנה דיה. לקאן לא היו מספיק דגימות DNA מנשים בכל רחבי העולם כדי לאשש במידה גבוהה של וודאות את המסקנה לגבי תיאוריית היציאה מאפריקה. Ran Levi 44:48 למזלה של רבקה קאן באותו זמן בערך, שנת 1982, הצטרף לצוות המעבדה של אלן וילסון סטודנט צעיר בשם מארק סטונקינג. סטונקינג התעניין מאוד באנתרופולוגיה ובפוטנציאל של ה-DNA לחשוף מידע חדש על האבולוציה של האדם והמשיך את מחקרה של רבקה קאן מהנקודה בה הפסיקה. הוא הצליח להשיג דגימות של DNA מיטוכונדריאלי גם מנשים אבוריג'יניות באוסטרליה ופפואה גינאה החדשה, ודגימות חדשות אלה סיפקו את המידע המשלים שהיה חסר לקאן ולווילסון. כעת יכלו לומר במידה גבוהה של וודאות שהאם הקדמונית המשותפת שלנו חיה באפריקה לפני כ-200 אלף שנים פחות או יותר, עובדה שתואמת את תיאוריית היציאה מאפריקה כמו פיסה של פאזל שמתיישבת בדיוק במקום הנכון. ב-1987, אחרי התלבטויות, היסוסים ו-40 טיוטות עמוסות בתיקונים, פרסמו וילסון, קאן וסטונקינג מאמר שבו הסבירו את ממצאי מחקרם ואת מסקנותיו. Ran Levi 46:00 למרות כל ההתלבטויות, ההיסוסים והעבודה המחושבת והזהירה שהובילה לפרסום המאמר, רבקה קאן מספרת שהיא לא הייתה מוכנה לעוצמת הסערה שחולל המחקר. תיאוריית ריבוי האזורים הייתה מבוססת מאוד ורבים מהמדענים לא היו מוכנים לנטוש אותה בכזו קלות. מבין המתנגדים היו מדענים שהעבירו ביקורת לגיטימית על המחקר וניסו לאתר בו פרצות וחולשות, אבל היו גם כאלה שלא היו מוכנים לקבל אותו ולא משנה אילו עובדות הוצגו בפניהם. אלן וילסון נהג להשתעשע במשחק פרטי שהמציא. הוא ניסה לנחש מה תהיה תגובתו של מדען מסוים למאמר אך ורק על סמך מבנה האישיות שלו והדעות הקדומות שהחזיק בהן עוד מקודם. תוצאות המחקר עוררו הדים רבים גם בקרב הציבור הרחב מחוץ לקהילה המדעית. דיווחים על התגלית הופיעו בכל כלי התקשורת כשאת מרבית תשומת הלב משכה דמותה של האם המשותפת הקדמונית שקיבלה את השם 'חווה המיטוכונדריאלית'. השם הזה, חווה, שלא הופיע במאמר המקורי אלא הומצא על ידי התקשורת, השליך את המדענים הישר אל תוך הקלחת הרותחת של ויכוח אמוציונלי וסוער מאוד שהתנהל בארצות הברית בעד ונגד תורת האבולוציה. Ran Levi 47:24 ישנו ציבור גדול מאוד של אזרחים אמריקאים, נוצרים הדוקים ברובם, שלא מאמינים בתורת האבולוציה. הם מכנים את עצמם 'בריאתנים' ומפרשים את הכתוב בתנ"ך כלשונו: כל בני האדם הם צאצאים של אדם וחווה שנבראו על ידי האל לפני 6000 שנה וקצת. רבקה קאן קיבלה אינספור מכתבי שטנה, איומים ושיחות טלפון מטרידות מאנשים שלא הבינו איך היא מעיזה לערער על דברי האלוהים ולטעון שבני האדם הופיעו לפני 200 אלף שנה. מאידך היו בריאתנים שדווקא אימצו את המחקר לחיקם: נכון שמסקנות המחקר לא תואמות במלואן את הכתוב בספר בראשית, אבל בכל זאת יש כאן צעד ברור בכיוון הנכון (במרכאות) - אחרי הכל הנה סוף סוף סיפקו המדענים הוכחה מדעית לכך שחווה המקראית הייתה אכן קיימת. הטיעון הזה שגוי לחלוטין ומעיד על הבלבול שנוצר בציבור בניסיון לפרש את תוצאות המחקר. קל לטעות ולחשוב שמכיוון שחווה המיטוכונדריאלית היא האם הקדמונית המשותפת לכולנו, היא גם האם הקדמונית היחידה שלנו - וזה לא נכון. חווה לא הייתה הנקבה היחידה ממין הומו סאפיינס שחיה באפריקה לפני 200 אלף שנה. היו עוד נשים סביבה, אולי אפילו נשים רבות שגם להן היו צאצאים שהם אבות אבותינו. חשבו על זה כך: ה-DNA המיטוכונדריאלי שבגופי הגיע אלי מסבתי סימה דרך אימי. אבל הייתה לי עוד סבתא, שפרה, אמא של אבי. ברור שחלק מה-DNA שלי הגיע ממנה, שהרי חצי מה-DNA שלי הגיע אלי מאבי. אותן נשים אלמוניות שחיו לצידה של חווה המיטוכונדריאלית הן סבתות רבות שלנו בדיוק כמו חווה המיטוכונדריאלית. Ran Levi 49:17 עכשיו וודאי חלק מהמאזינים מגרדים בראשם ושואלים את עצמם: רגע, אם היו עוד נשים פרט לחווה המיטוכונדריאלית וגם הן אמהות קדמוניות שלנו, אז מה מיוחד בחווה המיטוכונדריאלית? התשובה לשאלה זו טמונה בשם שנתן לאישה הזאת אלן וילסון. הוא לא כינה אותה 'חווה המיטוכונדריאלית' אלא 'האם ברת המזל' (Lucky Mother). היא ברת מזל מכיוון שבאילן היוחסין שנובע ממנה יש שרשרת רציפה של אם-בת-אם-בת-אם-בת. דהיינו לחווה הייתה בת, שהייתה לפחות בת אחת, ולנכדה הזו הייתה לפחות בת אחת וגם לנינה הזו הייתה לפחות בת אחת וכן הלאה וכן הלאה שרשרת שנשמרה לאורך 200 אלף שנים. אנחנו יודעים זאת בוודאות מכיוון שכאמור המיטוכונדריה עוברת דרך נשים בלבד, ואם היה דור כלשהו שבו כל הצאצאים שלה היו בנים - המיטוכונדריה של חווה לא הייתה עוברת הלאה. למעשה זה בדיוק מה שקרה לכל שאר הנשים שחיו לצידה של חווה המיטוכונדריאלית באותו שבט אלום שם של הומו סאפיינס באפריקה. הן לא היו כה ברות מזל. סביר להניח שלמרביתן היו צאצאים, אבל באחד הדורות שחלפו מאז ועד היום רצה הגורל וכל הצאצאים ששרדו היו זכרים, ללא אף נקבה שתעביר את המיטוכונדריה הלאה. דמיינו לעצמכם סבתא שכל הנכדים שלה הם בנים. ה-DNA שלה חי וקיים בגופם של הנכדים אבל המיטוכונדריה שלה כבר לא תעבור אל הדור של הנינים. לחווה המיטוכונדריאלית היה מזל יוצא דופן בכך שלכל אורך ההיסטוריה, אלפים רבים של דורות, לצאצאיות שלה תמיד נולדה לפחות בת אחת. Ran Levi 51:24 בזכות מחקרם של וילסון, קאן וסטונקינג ועל אף הביקורות וההסתייגויות, תיאוריית היציאה מאפריקה התבססה בימינו כתיאוריה מובילה לגבי מקור האדם והחליפה את תיאוריית ריבוי האזורים. טכניקת השעון המולקולרי עדיין נחשבת לבעייתית ומורכבת מאוד ליישום, אבל בימינו פריצות הדרך הטכנולוגיות בתחום הגנטיקה נותנות בידי החוקרים גישה למאות אלפי דגימות DNA של בני אדם מכל רחבי העולם, כדוגמת ה-DNA שלי כחלק מהמיפוי הגנטי האישי שעליו סיפרתי בפתיחת הפרק, ולא רק למאות בודדות כפי שהיו בידיהם של החוקרים בשנות ה-80. אמנם לא מן הנמנע שאי פעם בעתיד תצוץ דגימת DNA מפתיעה שאולי תערער את תפיסת העולם העכשווית שלנו, אבל משנה לשנה עולה רמת הביטחון שלנו בתיאוריית היציאה מאפריקה ובמחקרים עדכניים המאוששים אותה. ה-DNA המיטוכונדריאלי האישי שלי אגב מגן בבירור את השורשים האשכנזיים שלי. תבנית המוטציות בדנ"א שלי מעידה על כך שאני צאצא של אישה שככל הנראה חיה באזור גרמניה או צפון איטליה לפני כ-1500 שנה. אותה אישה הייתה אחת מתוך קבוצה של ארבע נשים שהן האימהות הקדמוניות של כל היהודים האשכנזים שחיים כיום - כ-3.4 מיליון בני אדם. אבל זה לא סוף הסיפור, למעשה רק חצי ממנו. עד עכשיו דיברנו על חווה המיטוכונדריאלית, אבל מה לגבי גברים? האם יש חלק גברי ב-DNA שלנו שיכול לספק לנו מידע נוסף על עברנו? התשובה היא כן, ומה שמגלה לנו אותו חלק גברי (במרכאות) של ה-DNA עשוי להיות במקרים רבים מטריד במקצת. לפחות במקרה האישי שלי מדובר במידה מפתיעה ובלתי צפויה. בפרק הבא נכיר את המקבילה הגברית של חווה המיטוכונדריאלית: אדם כרומוזום Y. נדבר על ג'ינג'יס חאן, על אהרון הכהן וננסה להבין מהי הדרך הנכונה לפרש את כל המידע החדש הזה על העבר ואיך אפשר להיעזר בו כדי להביט קדימה אל העתיד. רשת 'עושים היסטוריה'.
        ]]></content:encoded>
    </item>
    
    <item>
        <title>410: היום שבו גיליתי שאני בעצם בדואי - על גנטיקה ואבולוציה, חלק ב' (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/410-hyvm-shbv-gylyty-shny-b-tsm-bdvy-l-gntyqh-vbvlvtsyh-khlq-b-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/410-hyvm-shbv-gylyty-shny-b-tsm-bdvy-l-gntyqh-vbvlvtsyh-khlq-b-sh-kh-vshym-hystvryh.html</guid>
        <pubDate>11 באוקטובר 2023</pubDate>
        <description>Transcript for 410: היום שבו גיליתי שאני בעצם בדואי - על גנטיקה ואבולוציה, חלק ב' (ש.ח.) [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>411: רגשות אשם - פרק מיוחד בעקבות האסון בעוטף עזה [עושים היסטוריה]</title>
        <link>https://mat-mo.github.io/podtext/episodes/vshym-hystvryh/411-rgshvt-shm-prq-myvkhd-b-qbvt-hsvn-b-vtp-zh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/411-rgshvt-shm-prq-myvkhd-b-qbvt-hsvn-b-vtp-zh-vshym-hystvryh.html</guid>
        <pubDate>17 באוקטובר 2023</pubDate>
        <description>Transcript for 411: רגשות אשם - פרק מיוחד בעקבות האסון בעוטף עזה [עושים היסטוריה] from עושים היסטוריה</description>
        <content:encoded><![CDATA[
            רן 00:00 אתם אוהבים חידות? לא כאלה של "מה ההבדל בין חלב?", אלא חידות שגורמות לכם לבהות בתקרה ולמלמל "מין רגע, אבל אם הוא עשה ככה...". אז תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן 01:29 שלום וברוכים הבאים לעושים היסטוריה. פרק 411: רגשות האשם. פרק מיוחד בעקבות האסון בעוטף עזה. שלום, הפרק שתשמעו מיד הוא לא פרק רגיל של עושים היסטוריה. כפי שציינתי בעבר, בהזדמנות כזו או אחרת, אחת המטרות שהצבתי לעצמי בשנים האחרונות היא לרתום את ההצלחה של עושים היסטוריה לטובת מטרה חשובה שאני מאמין בה מאוד, והיא העלאת המודעות לחשיבותה של הבריאות הנפשית. קשיים נפשיים על כל המגוון שלהם - חרדה, דיכאון, הפרעות כאלה ואחרות - הם קשיים אמיתיים שמאמללים את חייהם של מי שסובלים מהם ואת חייהם של האנשים שסובבים אותם, אבל הם גם קשיים שקופים במירכאות. קשה לדעת אם מישהו סובל מקושי נפשי, וכתוצאה מכך המון אנשים, עשרות אחוזים מהאוכלוסייה, מסתובבים בתחושה שרק הם סובלים מהקשיים האלה ומתביישים לפנות ולבקש עזרה. כשהחלה המלחמה הנוכחית, שאלתי את עצמי, כמו רבים מכם אני בטוח, איך אני יכול לתרום למאמץ המשותף שלנו. וההזדמנות הגיעה כשעמיתה שלי, הפסיכולוגית דוקטור שני נווה, הציעה לי לעשות פרק שיתמקד בתופעה שהיא נחשפה אליה כאשת מקצוע. מסתבר שהמון אנשים שפונים אליה מתארים מצוקות נפשיות שקשורות ברגשות אשם. אחרי התייעצות עם בת הזוג שלי, שבעצמה קרובה לעולמות הטיפול, החלטתי להרים את הכפפה והזמנתי את דוקטור נווה ואת דוקטור מעיין בוימן-משיטה מ"עושים פסיכולוגיה" לשיחה על הרגש המעיק הזה - תחושת אשם. אז מדוע אנשים שלא היו קורבנות ישירים של מתקפת החמאס סובלים ממצוקה נפשית? מהו המנגנון האבולוציוני והפסיכולוגי של אשמה? למה פסיכופתים מסוגלים לשקר לפוליגרף מבלי להתגלות? ומתי תחושות אשם הן דבר חיובי שמסייע לנו לגבור על טראומות ומתי הן מפריעות לנו? ומה תפקידה של החמלה בהתמודדות מול רגשות האשם? על כל אלה ועוד בפרק שלפניכם. האזנה נעימה. רן 05:43 אז אנחנו בפרק מיוחד של עושים היסטוריה, פרק לא מתוכנן מן הסתם אחרי כל המאורעות הנוראים האלה של השבוע האחרון ומה שכולנו חווים מסביב. ניסיתי לחשוב כמו כולם אוקיי במה אני יכול לתרום, אני כבר בגיל של אחרי המילואים, זה יתחבר תכף לנושא של השיחה שלנו תכף תבינו איך, אבל בגדול בתור קשיש במירכאות בן 48 אף אחד לא קורא לי למילואים יותר לעזור תכלס, אז כמו הרבה אחרים אני מרגיש כאילו אני לא תורם את חלקי מספיק בעניין הזה ויש איזושהי תחושת אשמה מסוימת אפשר לומר אפילו. ולכן אנחנו נמקד את השיחה של היום סביב הנושא הזה של אשמה. והבאתי לכאן את שתי הנשים הכי מוכשרות שאני חושב שאני מכיר לדבר בעצם על האספקט המאוד מיוחד הזה של הפסיכולוגיה האנושית. איתי בשיחה דוקטור מעיין בוימן-משיטה, פסיכולוגית, בעלת MA בפסיכולוגיה קלינית, מטפלת זוגית, הדוקטורט שלה עסק בנושאים של זוגיות ופסיכולוגיה חיובית, חוקרת ומרצה, ואתם וודאי מכירים אותה כקול שמאחורי עושים פסיכולוגיה. היי מעיין. מעיין 07:12 היי רן. רן 07:13 אהלן. ויחד איתנו דוקטור שני נווה, פסיכולוגית קלינית של מבוגרים, מרצה מן החוץ באוניברסיטת רייכמן, מטפלת בקליניקה בטיפול אינטגרטיבי המשלב טיפול דינמי ו-CBT ומומחית בטיפול בטראומה. היי שני. שני 07:30 היי רן. רן 07:31 אז תודה רבה שהצטרפתם אליי להקלטה המיוחדת והדי ככה בלתי מתוכננת הזו. וכאמור במרכז השיחה שלנו אשמה. אז שני, אני אפנה אלייך ראשונה כי בעצם הרעיון לשיחה המשולשת שלנו היום הגיע ממך. את סיפרת לי בשיחה פרטית על פניות שקיבלת מאנשים שנמצאים במצוקה נפשית בעקבות כל האירועים האחרונים, ומה שמעניין הוא שהרבה מהאנשים האלה שנמצאים במצוקה לא נחשפו באופן ישיר לזוועות של מתקפת החמאס, זאת אומרת הם לא היו בשטח בעוטף עזה, אלא כמו רבים מאיתנו הם צפו בהתרחשויות דרך המסך, או שהם מכירים אנשים שהיה מזלם והיו בעוטף עזה בזמן המתקפה. אבל שני, אם האנשים האלה לא נפגעו ישירות מהמלחמה, מה פשר המצוקה שלהם? שני 08:19 אני חושבת שזאת שאלה חשובה כי הרבה אנשים בעצמם לא לגמרי מבינים מה קורה להם כרגע. אז קודם כל אני אנסה לעשות כמה הבהרות וקצת סדר במושגים של עולם הטראומה. התופעה הזאת נקראת בעצם טראומה משנית. אוקיי? היא משהו שבעצם אומר שלא אני חוויתי ישירות את האירוע הטראומטי אבל הייתי עד והייתי חשוף למישהו אחר שחווה אירוע טראומטי מאוד מאוד קשה. זו תופעה שהיא כן מוכרת כבר לא מעט שנים, היא התחילה להיות ככה מדוברת כשהבינו שמטפלים בניצולי שואה ומטפלים בלוחמים ממלחמת וייטנאם חווים תסמונת פוסט טראומטית על עצמם. וככה זה התחיל לקבל איזושהי הכרה, אבל באופן באמת לא כל כך מפתיע בהקשר שלנו זה קיבל המון מחקר והמון הכרה באסון התאומים. התופעה הזאת, כי אחרי האסון הזה בעצם ראו שחלק גדול מהאוכלוסייה סבל מתסמינים טראומטיים מחשיפה לאירוע בטלוויזיה. רן 09:44 כן, למרות שהם לא היו בשטח כחלק מהפיגוע הזה והם גם סובלים מטראומה. שני 09:51 למרות שהם לא היו בשטח והם סובלים מסימפטומים כאילו היינו הך. אני חושבת שחשוב להזכיר שאחרי אסון התאומים באמת היה הרבה מחקר על התחום הזה ואחד הדברים המרכזיים זה שזמן החשיפה בטלוויזיה היה מנבא מאוד ברור של עוצמת הטראומה המשנית. רן 10:19 זאת אומרת כמה זמן שבן אדם בילה מול החדשות, מול ה... מול כל הדיווחים האינסופיים האלה משפיע על עוצמת הטראומה שלו. שני 10:30 ממש ככה, באופן ישיר ובאופן חוזר על עצמו במחקר. אז אנחנו מבינים שיש קשר לחשיפה, זה ממש כמו חשיפה רדיואקטיבית במובנים מסוימים. אנחנו צריכים לשמור על עצמנו ולהגן על עצמנו מפני הסימפטומים האלה של הטראומה המשנית. אז זה דבר ראשון שרציתי ככה לומר, שגם אנשים שלא נחשפו ישירות, שלא היו ישירות במקום האירוע אבל נחשפו לזה, כן יכולים לחוות מצוקה מאוד מאוד חזקה. והדבר השני שאני רוצה להגיד בהקשר הזה הוא טיפה יותר מעודד אני חושבת, כי המילה ככה טראומה ופוסט טראומה נזרקת המון המון המון לחלל האוויר בזמן האחרון. וחשוב לי להגיד שכל הדברים שהרבה אנשים חווים כולל אותי דרך אגב, שזה כולל את התסמינים הגופניים, בחילות, כאבי בטן, כאבי ראש, זה כולל סיוטים, פלשבקים, תחושות של ניתוק, זאת אומרת כל קשת תסמיני הטראומה, כרגע עדיין זה לא נקרא פוסט טראומה. זה נקרא הפרעת לחץ אקוטית. מה זה אומר? אני לא אומרת לכם את זה כדי שתהיו בקיאים במונחי הפסיכולוגיה, זה באמת לא מעניין ולא רלוונטי. אני אומרת את זה כי יש פה אמירה מאוד אופטימית על החוסן של הנפש. שבעצם הפרעת לחץ אקוטית היא משהו שקורה בחודש הראשון של הטראומה. זאת אומרת הטראומה היא לא בעבר, היא מתרחשת כרגע ואנחנו בעיצומה. ובחודש הראשון של הטראומה מאוד טבעי לחוות את כל הסימפטומים האלה. החלק האופטימי זה שרוב האנשים מתגברים לבד ומתמודדים בחוסן הטבעי של הנפש שלהם על המצב הזה אפילו אם הוא כרגע קשה. וזה משהו שאני חושבת שחשוב להגיד אותו. פוסט טראומה היא רק משהו שהוא כמה וכמה חודשים אחרי שהטראומה נגמרה. רן 12:45 כשזה כבר מאחורינו כבר. שני 12:48 בדיוק, מאחורינו. אנחנו ב-present progressive מה שנקרא. אנחנו לא בזמן עבר, אנחנו בזמן הווה וזה מאוד מאוד טבעי לחוות את כל הדברים שאנחנו חווים והנפש שלנו היא מאוד חסונה. רוב האנשים לא יפתחו פוסט טראומה מתוך הסימפטומים האלה שהם חווים היום. רן 13:12 מה שאת אומרת שני מאוד מעניין כי אני חושב שזה איזשהו אספקט מסוים של מהפכת האינטרנט והתקשורת שאנחנו חווים ב-20-30 שנה האחרונות שאני לא חושב שכל כך מדברים עליו או דיברו עליו כל כך הרבה לפחות בחוויה שלי. מדברים המון על איך הרשתות החברתיות משפיעות על הקצנה בדעות פוליטיות וכדומה, אבל מה שאנחנו חווים עכשיו בעצם זה שמכיוון שכולנו מחוברים כל הזמן, דרך הטלוויזיה אבל דרך וואטסאפ, דרך טוויטר, דרך פייסבוק, זאת אומרת אנחנו לא פותחים טלוויזיה כשאנחנו רוצים ואז חשופים אלא אנחנו לא יכולים כמעט לעצור את השטף של הדיווחים האלה. בעצם לוקח את התופעה שאת מתארת, את אותה טראומה משנית, ונשמע שהוא כאילו מקפיץ אותה ומגביר אותה ברמות מטורפות. זאת אומרת פתאום כל המדינה כאיש אחד חווה איזושהי טראומה משנית. אני חושב שכחלק מהשנה המטורפת הזאת שאנחנו חווים או השנים המטורפות שאנחנו חווים בכלל, כנראה שילמדו עלינו הרבה בשיעורי הפסיכולוגיה בעשורים הבאים על מה שאנחנו חווים עכשיו. אבל שני, איך זה מתקשר לנושא הזה של אשמה? זאת אומרת אני מודה שאני משתדל להימנע כמה שאני יכול מלראות טלוויזיה, אני מבין את ההשפעה שיש לזה עליי. ובכל זאת אני מרגיש כאילו חוסר שקט כזה. שכאילו אני לא בסדר. משהו... משהו יושב לי על הלב כל הזמן. מאיפה זה מגיע? שני 14:45 אז אני חושבת שכולנו שותפים לתחושה הזו רן, והיא לא לדעתי לא פוסחת באמת על אף אחד ובגלל זה הצעתי שנעשה את השיחה הזאת. בדיוק במחשבה הזו שגם אם כרגע אפילו עשרה אחוז מהאנשים חווים טראומה משנית זה בעצם כמעט מיליון איש. ואם... אם יש לנו תפקיד, אחד התפקידים החשובים שלנו זה באמת להקל על התהליך החלמה הטבעי הזה שהנפש עושה. לתת לנפש לעשות את שלה ולהחלים מתוך הדבר הזה. וכשחשבתי על איך עושים את זה וגם מהחוויה שלי בתוך הדבר הזה, לאשמה יש פה תפקיד מאוד מאוד מרכזי. זאת אומרת כי היא גם שומרת עלינו באופן מסוים, אבל היא גם יכולה לתקוע לנו מקלות בגלגלים של לתת להחלמה הטבעית לעשות את שלה. ואם בשיחה הזאת נוכל קצת לפתוח את האשמה, את התפקיד שלה, את איך אנחנו מתמודדים איתה, אני חושבת שזה ייתן להרבה אנשים את היכולת לתת לעצמם... לתת לעצמם להתחזק ולטפל בעצמם כמו שצריך. רן 16:05 אז אני אפנה אלייך מעיין, ואני אבקש ממך לעשות את מה שאת עושה מצוין בפודקאסט שלך ב"עושים פסיכולוגיה". קחי אותנו צעד אחד אחורה, אל הבסיס של הרגש הזה, אשמה. מה הוא? איך הוא בא לידי ביטוי אצלנו בגוף כ... ברמה הפיזית, ברמה הנפשית? מעיין 16:25 טוב רן, קודם כל תודה רבה על ההזמנה, זה באמת הצו 8 של כל מי ששוחרר ממילואים, אז תודה. ותודה שני על הרמת הכפפה. אשמה זה רגש, רגש ממשפחת המודעות העצמית, שזה משפחה של רגשות שלוקח להם קצת זמן להתפתח. ביקשת שאני אקח אותך אחורה בזמן, אז אני לוקחת אותך גם אחורה בזמן האישי שלנו, בהתפתחות האישית של האדם, ונדבר קצת על זה וגם ניקח על ההתפתחות האבולוציונית ולא הפרטנית. אז מבחינת התפתחות אישית של הגיל שלנו, יש רגשות שהם מתפתחים די מוקדם - פחד ושמחה ועצב, אנחנו נוכל לראות הבעות פנים שתואמות את ה... שמצביעות על הרגשות האלה כבר בשלב די מוקדם, כבר בגיל שלושה חודשים אפשר לראות. אבל כדי להרגיש אשמה אנחנו צריכים גם להבין שיש אותנו, שיש אני, שהוא אני נפרד מאמא ועומד על... עומד בפני עצמו. וגם להבין קצת את חוקי החברה ומה נכון בחברה ומה לא נכון בחברה וגם צריך להתחיל להתפתח מצפון. כי אשמה נשענת על מוסר ומצפון ואי אפשר להרגיש אשמה בלי מצפון, ובאמת מי שלא מרגיש אשמה זה אנשים עם מה שאנחנו קוראים בשפה המקצועית פסיכופתים. כאלה שהולכים לעשות הרבה מאוד צרות גם לסביבה וגם לעצמם. עכשיו הרגש הזה, היה נהוג לחשוב על זה שהוא מתפתח בסביבות גיל 3, זה הייתה התיאוריה הקלאסית של פרויד בשלב האדיפאלי. ואז תיאורטיקן בשם אריקסון טען שבגיל 3 הילד מתחיל להרגיש אשמה כחלק מהמשולש האדיפאלי, שהילד מתאהב באמא ואז עולה בו אשמה למול התחושות האלה, הוא מבין שהוא עושה משהו לא בסדר והתוצאה של זה היא טובה ומתפתח המצפון. מחקרים יותר עדכניים מראים שאשמה מתפתחת בשלב יותר מוקדם מגיל 3 וכבר בגיל שנתיים אנחנו יכולים לראות כשילד נותנים לו להאמין שהוא עשה משהו לא בסדר אז הוא מתנהג בצורה שמעידה על קיום של אשמה. אז זה מתפתח בסביבות גיל שנתיים או בשנה השנייה לחיים, אבל לא מיד בהתחלה, זה רגש יותר מפותח. אז זה מבחינת ללכת אחורה אצלנו. עוד במשפחה הזאת של הרגשות שדורשים מודעות עצמית, יש לנו גם את הבושה ולכן אשמה ובושה אנחנו נראה אותם הרבה פעמים מגיעים כצמד, מגיעות יחד. אחורה בהתפתחות האנושית, אז פסיכולוגים שנוקטים בגישה האבולוציונית הם חושבים שהמקור האבולוציוני של אשמה הוא בעצם חברתי. כשאנחנו מרגישים אשמה בגלל דברים שעשינו אז אנחנו נתנהג כמו שאמרנו יותר בהתאם לצו המצפון שלנו ובהתאם לחוקי החברה ונשמור על עצמנו בתוך השבט. אם אנחנו לוקחים אחורה בזמן, היינו הרבה פחות אינדיבידואליסטים וחיינו בשבטים וזה היה הכרחי כדי לשרוד. ואם אני למשל אפגע בחברה שלי, בחבר שלי לשבט ולא אתחרט אחר כך ואעשה פעולה כדי לתקן את הפגיעה שפגעתי, אז יכולים לנדות אותי, לא ירצו בחברתי. אנשים שנוהגים ללא אשמה הם אנשים שנחווים על ידינו כלא מוסריים ואנחנו לא רוצים, ואם היו מנדים אותי לא הייתי שורדת. אז במקור, זה מה שחושבים נכון להיום, לאשמה היה תפקיד חשוב, תפקיד חשוב ששומר עלינו בתוך החברה וגם היום אני חושבת שזה שומר עלינו בתוך החברה. רן 20:01 אבל זה מעניין שאת אומרת שיש אנשים שמשהו בהתפתחות הטבעית הבסיסית הזאת לא עובד כמו שצריך והם גדלים עם... נטולי רגשות אשם. ואז זה... זה חלק מלהיות פסיכופת. מעיין 20:15 כן. אתה יודע אני למדתי עוד לפני שלמדתי פסיכולוגיה, למדתי בתיכון קרימינולוגיה ואני זוכרת שלמדנו על פוליגרף ואיך... אחד ה... אני לא זוכרת הרבה ממה שלמדנו שם, אבל אחד המשפטים שנחרקו לי בראש זה שמי שיכול לשקר לפוליגרף זה אנשים שהם פסיכופתים בגלל שאין להם את התחושה הזאת של חרטה. אשמה מעוררת לנו בגוף תגובות דומות לאלה של תגובת הלחץ. מופרש הורמון הקורטיזול ואז דופק לנו הלב יותר חזק ואנחנו מזיעים ואנחנו... מאדימים ומסמיקים, וזה תגובות שאנחנו מכירים מרגשות לא נעימים אחרים כמו בושה למשל וגם מתגובת הלחץ. ואלה הם הרגשות שכשאנשים עושים פוליגרף אז גורמים לזה שהמדדים הפיזיולוגיים ישתנו ואז נוכל לעלות על זה שהם משקרים. אדם שהוא פסיכופת ולא חווה חרדה ולא חווה אשמה, אז לא חווה גם את השינויים האלה ולכן הם יכולים לשקר. אבל מעבר באמת לפוליגרף, זה מראה על אנשים שלא יכולים להשתייך לחברה. הרבה מהאנשים, אנחנו קוראים לזה בשפה המקצועית הפרעת אישיות אנטי-סוציאלית ולא פסיכופתים, אבל האנשים האלה הם לרוב מסיימים את חייהם או בכלא או שהם מתים איפשהו כתוצאה מהסתבכות בקטטה כזו או אחרת... אנשים שלא מתאימים לחברה. אי אפשר לחיות בחברה בלי אשמה. רן 21:55 שני, אני... משהו שככה רמזת עליו בסוף התשובה שלך היה שלתחושת אשם יש תפקיד חיובי לפעמים בהוויה האנושית ולפעמים מזיקים לנו התחושות האלה. אז בואי נצלול קצת יותר עמוק. מתי תחושת אשם היא דבר חיובי ומתי היא מזיקה? שני 22:20 כן. אז באמת כמו שמעיין הזכירה, תחושות האשם קודם כל מחברות אותנו כיצורים חברתיים. כן, כחלק מקהילה, כחלק משבט, וזה הפונקציה החברתית שלהן שהיא חשובה. אני חושבת שבהקשר של טראומה גם יש לרגשות אשמה מקום. אוקיי, מקום זה אומר שהם לא סתם שם, יש להם פונקציה פסיכולוגית ששומרת עלינו באיזשהו מקום. ואני חושבת שיש שני דברים עיקריים שרגשות אשמה יכולים בעצם לשרת במצב של טראומה. אחד זה באופן פרדוקסלי לשמור על תחושה של שליטה. אתה אומר רגע איך אשמה מה קשור אשמה ותחושה של שליטה, אבל אם נחשוב רגע איך בנויה אשמה, אשמה בדרך כלל תגיד יכולתי לעשות יותר, אם הייתי בוחר אחרת זה היה אחרת, אם הייתי מצליח לתפקד יותר טוב הדברים היו נראים אחרת. זאת אומרת אלה בדרך כלל הפסקול של אשמה בדרך כלל. ומה זה בעצם אומר? זה בעצם אומר יכולתי לבחור, הייתה לי שליטה. אם הייתי עושה משהו אחר אז התוצאה הייתה שונה. ואיפשהו במובן באמת עקום כי כל המצב הוא קשה לתפוס וקשה לשאת אותו, אנחנו נעדיף להאמין שיכולנו לעשות משהו ולא עשינו מאשר שלא יכולנו לעשות כלום ואנחנו חסרי אונים. רן 24:34 כדי לשמר את האשליה של שליטה בעצם. שני 24:37 ממש ככה. היא חשובה לנו, היא נשמטת לנו מתחת לקרקע, הקרקע נשמטת לנו מתחת לרגליים במצב כזה. אז היא כאילו באה קצת לחלץ אותנו מתחושת חוסר האונים החזקה הזו. אז יש לה תפקיד. וכמו כל תכונה פסיכולוגית פשוט כשמשתמשים בה בקיצון, במינון מוגזם, אז היא כבר מעמיסה עלינו, אבל זה לא שאין לה תפקיד או שהיא לא חלק טבעי מהתגובה לטראומה. רן 25:35 זהו, ומתי התגובה הזאת הופכת להיות משהו שכבר מפריע, בעייתי? שני 25:42 אז אני אגיד רק משהו על עוד תפקיד שיכול להיות לה בהקשר של טראומה ואז נדבר על החלק המכביד. זה שהיא יכולה גם לתת תחושה שדרך האשמה אני בעצם משמרת את הזיכרון או משמרת את מה שקרה בלב שלי. שאם אני אניח לאשמה, כאילו שהנחתי או ששחררתי משהו מהאירוע ואני כבר לא מחזיקה אותו כמו שצריך אצלי בפנים. אז בתור התחלה היא גם משהו שאומר ככה אני משמרת את עד כמה נורא זה ועד כמה קשה זה, וגם זו תגובה שהיא אנחנו צריכים אותה באיזשהו מקום. רן 26:55 כן, אולי תגובה הישרדותית באיזושהי מידה, איך להתמודד הלאה עם דברים דומים. שני 27:03 היא לגמרי הישרדותית. לכן אשמה היא חלק טבעי מטראומה, זאת אומרת זה לא שהיא משהו שהוא נספח, היא חלק טבעי והיא חוויה טבעית בתוך טראומה. אני חושבת שעל השאלה הקודמת שלך שזה נהיה יותר מדי, זה כשזה משתק אותי במובן הזה שאני כבר לא יכולה לעשות את הדברים שעוזרים להירפא כמו להתחבר לאנשים אחרים, כמו לטפל בעצמי כמו שצריך כי אני מרגישה שלא מגיע לי, שאני לא ראויה, שזה ממש ככה סוגר אותי מדי בפני כל מיני נתיבים של ריפוי. רן 28:16 כשזה כבר מוגזם וכאילו מונע ממך להתקדם הלאה. שני 28:19 ממש ככה. רן 28:20 מעיין. מעיין 28:21 אז שני, אמרת כמה דברים מאוד מאוד חשובים על התפקיד של האשמה על העניין הזה שהיא משמרת את הטראומה וזה משהו שהוא כאילו נשמע נורא אבל יש לו יתרון כי אנחנו לא רוצים לשכוח אירוע כל כך נורא ויש בזה איזושהי חוויה של בגידה אפילו. ודיברת באמת גם על התחושה של השליטה שהיא מספקת לנו. אני יכולה לתת דוגמה שאנשים, נשים נניח שעברו תקיפה מינית הרבה פעם הן מאשימות את עצמן באירוע, שלמה הלכתי מהרחוב הזה ולא מהרחוב הזה, או למה חייכתי אליו אולי הוא פירש את זה לא כמו שצריך, או למה לבשתי את מה שלבשתי. וברור שזה לא אשמתן בשום צורה. אבל זה שהן מספקות את ההסבר הזה נותן להן באמת איזושהי תחושה של שליטה בסיטואציה כי אם יש דבר שהוא יותר גרוע מעשיתי משהו נורא, זה שהכל היה אקראי לחלוטין ושלא היה לי מה לעשות וזה לא קשור למה שעשיתי או לא עשיתי. כי אם הכל היה אקראי לחלוטין אז אין לי איך למנוע את זה בעתיד. אם אני יודעת מה עשיתי, אז אם דבר כזה יקרה שוב אז אני אוכל להתנהג אחרת ואז הוא לא יקרה. המחשבה על זה שהדברים הם אקראיים לחלוטין וזה שאני במקרה הייתי במקום מסוים בזמן הלא נכון במקום הלא נכון, היא כל כך מפחידה שאנחנו לא יכולים לשאת אותה ואנחנו מעדיפים לקחת אחריות על דברים שהם לא באמת באחריותנו ולהרגיש אשמה עליהם כי זה קצת מקל. אבל חוץ מהאחריות וזה שזה נשמר או משמרת את הטראומה, יש לאשמה עוד תפקיד וזה לגרום לנו להענשה עצמית. הענשה בעין. כשקורים דברים קשים לאנשים ואנחנו לא נפגעים או לא נפגעים כמוהם או נפגעים אבל נשארים בחיים כשאחרים נהרגו, שהפגיעה שלנו היא לא חמורה כמו שלהם, אז אנחנו מרגישים שזה לא הוגן. אמרנו שאשמה היא מתעוררת כשמשהו מופר בערכים שלנו, במוסר, במצפון, ואנחנו גדלים על איזשהו ערך של צדיק וטוב לו כזה, של אנחנו צריכים שתהיה הוגנות ואם התנהגת בצורה מסוימת אז אתה צריך לקבל תוצאה חיובית בחזרה אם התנהגת בצורה טובה והפוך. ואז פתאום שקורה דבר כזה אנחנו אומרים זה לא פייר. למה להם זה קרה ולי זה לא קרה? אני צריך להעניש על זה שזה לא קרה לי. זה לא הגיוני שלא קרה לי כמו שלהם קרה. וכחלק מההענשה העצמית אז אנחנו סוחבים עלינו את האשמה הזו. ואנחנו גם עושים לפעמים התנהגויות שהן פוגעניות כדי כחלק מאותה תחושת אשמה ואחד הדברים שאנחנו עושים עכשיו למשל מי שלא היה שם זה לצפות באמת בסרטונים שהזכרת קודם שאנחנו יודעים שהם פוגעים בנו, אנחנו מרגישים את תחושת הלחץ שעולה לנו בעקבות הצפייה בהם ועדיין אנחנו כאילו לא מצליחים לעזוב. חלק מזה זה בגלל תחושה של שליטה, כי אם אני רואה אז אני יודעת מה קרה. וחלק מזה זה גם להעניש את עצמי. לא הייתי שם פיזית לפחות שאני ארגיש איזשהו כאב, כי אני לא שם ואני במקום אחר אבל אני לא יכולה לא להרגיש כלום. ההענשה העצמית הזו היא דבר שאנחנו כולנו עושים אני חושבת גם במינונים מאוד קטנים. זאת אומרת אנשים עכשיו מדברים איתי על זה שהם מרגישים אשמים על זה שהם כועסים על הילדים שלהם. כי יש עכשיו כאלה שאיבדו את הילדים שלהם או שהילדים שלהם נחטפו, וזו התחושה הזו שכולנו... בכל דבר אנשים מרגישים אשמים עכשיו כשהם כן רגע צוחקים, כשהם מנסים לחזור לאיזשהם חיים, אם הם עכשיו כרצון להתפרק שמים איזושהי מוזיקה ומזיזים את הגוף כדי לפרוק את המתח הם מרגישים אשמה של איך הם הרשו לעצמם עכשיו לרקוד. אז האשמה הזו היא באמת גם בדברים המאוד יומיומיים וקטנים, אבל גם בדברים המהותיים יותר. מי שכן היה בזירות האירוע, האשמה שם היא חלק מחוויה של פוסט טראומטית. אנחנו לא שם כמו ששני הזכירה, אנחנו עדיין בטראומה, אבל חלק מפוסט טראומה זה האשמה, ואשמה יכולה להיות על מה שלא עשיתי ויכולתי לעשות. אז שמעתי מישהו מתראיין, לא מתראיין, פנו אליו והוא מאושפז בבית חולים, אני לא זוכרת את השם, ואמרו לו אתה קולט שהצלת 500 אנשים? והתגובה שלו הייתה "אבל יכולתי להציל יותר". זה על מה שלא הצלחנו לעשות. זה על אותם אנשים שבשביל לשרוד הם היו חייבים לפעמים להפקיר פצועים בשטח מתוך ידיעה שאם הם יישארו יירו גם בהם. זאת אומרת שלא הייתה ברירה אחרת, הם היו חייבים להמשיך הלאה או שהיו שתי אבדות ולא אחת. אבל הם לא עשו... אז הם לא עשו, הם לא עצרו, הם לא הלכו לחבוש, הם לא עזרו לחבר שלהם שרץ יותר לאט כי לא הייתה ברירה, אבל הם נושאים את האשמה הזו איתם. ואשמה אחרת היא על מה שכן עשית ואתה חושב שלא היית צריך לעשות. שמענו אנשים שבשביל לשרוד למשל הסתתרו מתחת לגופות ולחשוב על זה זה נוראי, שאני לקחתי את מי שהיו חברים שלי עד לפני רגע והתחבאתי ביניהם כדי להישאר בחיים, למעשה ניצלתי את המוות שלהם במירכאות כפולות ומכופלות כמובן. זאת מחשבה שהיא בלתי אפשרית, אבל לא הייתה ברירה אחרת. ורגע לפני ששני אני מחזירה אלייך את השרביט שתגידי באמת מתי אשמה היא בריאה ומתי לא, אני חושבת שחשוב להזכיר לכל אותם אנשים שהצילו רק את עצמם, שלהציל רק את עצמך זה להציל עולם ומלואו. זה להציל את ההורים שלך, ולהציל אם יש לך ילדים אז אותם, ואת בני הזוג שלכם אם יש לכם כאלה ואת החברים, וכשאדם הולך אז כל כך הרבה לבבות נשברים יחד איתו וכל כך הרבה אנשים גם מהם חלק נלקח. אז להציל רק את עצמכם בסיטואציה נוראית שבה אין לנו ברירה אלא להתנהג כמו שהיינו יכולים להתנהג, זה להציל עשרות אנשים אחרים. רן 32:15 זה מעניין מה שאת אומרת מעיין, כי כשמסתכלים למשל על כל ההתגייסות של החברה הישראלית עכשיו לטובת הפצועים והמילואימניקים והחיילים בשטח וכדומה, מן הסתם חלק מזה נובע מרגשות אשם. זאת אומרת, אולי השיחה הזאת שאנחנו מקליטים עכשיו שנובעת מרגשות האשם שלי. זאת אומרת אנחנו רואים פה הנה הדגמה חיה של איך הרגש האשמה בפסיכולוגיה האנושית יש לו גם תרומה חברתית. ואם אני אתן עוד איזה ככה אובזרבציה במבט על כזו, דיברנו על המשמעות של אשמה בהקשר של שליטה, תחושה של שליטה. ומרתק לראות עד כמה הצורך בשליטה בפסיכולוגיה האנושית הוא כזה עמוק אצלנו. למשל, יש מי שאמר, אני חושב שזה היה הנוירולוג והפסיכולוג סטיבן פינקר, הסופר סטיבן פינקר, שאמר שהגדיר את זה יפה שהדת למשל היא איזשהו ניסיון לקבל שליטה מסוימת על העולם. זאת אומרת משהו שקורה לך זה לא בהכרח אקראי אלא יש איזו ישות כזו שאם אתה תהיה טוב אליה ותקיים את החובות שלך כלפיה היא תשלוט עבורך בעניינים האלה. והוא הגדיר את זה בתור איזשהו... תחת השאלה למה הדת כל כך מהותית תמיד בפסיכולוגיה האנושית בכל הדורות בכל הזמנים בכל התרבויות, כי יש לנו איזשהו חור בצורת אלוהים בצורה בפסיכולוגיה האנושית שדורש את השליטה הזאת. והנה האשמה גם מתחברת לצורך הזה בשליטה. זה נורא מעניין. מעיין 34:31 בהחלט. יש משפט שמעתי מישהו שאומר שעדיף לנו לחשוב שיש אבא שמתנהג נורא והוא אפילו מתנהג בצורה מרושעת כרגע מאשר שאין אבא בכלל. הידיעה שאין מישהו מעלינו, שאין סדר, שהכל שרירותי, היא משהו שמאוד קשה לנו לשאת כי אנחנו רוצים לנבא קדימה. אנחנו רוצים לדעת מה יהיה. אנחנו רוצים להתנהל בעולם מתוך ידיעה שאם אני פועלת בצורה מסוימת זה יוביל לתוצאה מסוימת. ואם הכל שרירותי, אז אף אחד לא מבטיח לי שאני אתנהג באותו אופן שבו פעלתי ואני אשיג את התוצאה הרצויה. וזה נורא נורא מפחיד. זה נורא נורא נורא מפחיד. ובאמת זה המקומות שבהן הדת נכנסת והיא מספקת איזושהי הקלה מהתשובות האלה. הרצון הזה לאבא, אני חושבת כולנו הרגשנו אותו כשביידן עלה להתראיין והייתה לנו כזו הקלה כעם שפתאום הרגשנו שיש שם איזשהו מישהו שאוסף אותנו ומוביל ומכוון והנה יש שליטה שוב על האירוע הזה. שני 35:36 ממש. רן 35:37 אז שני, אני חוזר אלייך כפסיכולוגית קלינית שגם מטפלת ממש באנשים האלה בקליניקה. איך ניגש הטיפול המודרני לטפל באנשים שיש להם רגשות אשם אבל כבר מהסוג שמזיק להם? שני 36:01 אני חושבת שחשבתי ככה על השיחה הזאת בהקשר הזה, רציתי להתמקד במרכיב אחד שהוא מרכיב טיפולי שאני חושבת שהוא קצת הקריפטונייט של אשמה, והוא חמלה. אני חושבת שבכל טיפול שעובד יש איזשהו רכיב של חמלה, אבל מול אשמה יש לה המון המון כוח. שבעצם מה זה אומר קודם כל חמלה? הטיפול שאני מכירה שהוא ככה מוגדר כטיפול מבוסס חמלה הוא באמת טיפול נגיד עליו שתי מילים באמת מבוסס מחקר של חוקרת שקוראים לה דוקטור קריסטין נף שהיא ככה פיתחה את הטיפול הזה. ואם נגיד את זה בהכי פשוט, זה ללמוד להיות חברים טובים של עצמנו. שזה נשמע קל אבל בפועל מאוד מאוד קשה וזה לעסוק המון בקולות הביקורתיים שיש לנו כלפי עצמנו, שכרגע אנחנו עוסקים בהם בהקשר של אשמה. ואני יכולה לספר לכם על עצמי, זאת אומרת שכשימים האחרונים התחלתי להפעיל על עצמי כלים וטכניקות מהעולם הזה של טיפול ממוקד חמלה, המצב שלי התחיל להשתפר. אז אני חושבת שזה משהו שיכול באמת להקל, להקל על אשמה. רן 37:52 איך זה בא לידי ביטוי בפועל? איך אני יכול לנסות ולהשתיט על עצמי את החמלה הזאת להיות חבר טוב של עצמי? שני 38:05 אני אנסה לתת כמה זאת אומרת כמה דברים די בסיסיים שאולי יכולים לעזור לאנשים או לתת להם איזושהי התחלה של לבנות את הבסיס הזה של חמלה כלפי עצמנו. הדבר הראשון שעשיתי מבחינת ההתמודדות שלי היה לספר את הסיפור שלי בקול רם למישהו. ואני אומרת את זה כי הסיפור שלי, זאת אומרת אני לא הייתי באירועים כשהם התרחשו, הייתי בבית. וחלק מהזמן הרגיש לי אוקיי מה אני אספר את הסיפור שלי, אין לי איזה סיפור מיוחד לספר למישהו ששווה כאילו את השקעת המאמצים שלי ושל מישהו אחר. ושמתי לב שכשכתבתי או אמרתי בקול רם מה קרה לי באותה שבת בבוקר, זאת אומרת ממש את התגלגלות האירועים כולל איך הגוף שלי הרגיש, כולל איזה מחשבות עברו לי בראש, כולל איך זה היה לשבת כשהבן זוג שלי יוצא במפתיע למילואים כשהבנות שלי ישנות, לשבת מול הטלוויזיה ולראות בשידור חי את השיחות שעולות לשידור, את חוסר הוודאות, את חוסר האונים, כשנתתי לזה מילים הצלחתי להבין מה קרה לנפש שלי. למה אני כל כך בהלם, למה אני לא מצליחה להתרכז, למה אני... רן 39:56 זאת אומרת סוג של עיבוד, עיבוד פנימי יותר מוצלח כשאת נותנת לזה ביטוי במילים. שני 40:05 מילים או כתיבה שהיא לא כללה להאשים את עצמי על שום דבר אלא פשוט לתאר מה חוויתי. מה חוויתי בגוף, מה חוויתי בראש, ובנקודה הזאת לא להגיד אם זה בסדר או לא בסדר שחוויתי את זה אלא פשוט נתתי נתתי לזה כמו תיאור כמעט אובייקטיבי. וברגע שעשיתי את זה אמרתי איך ברור איך לא תהיי בהלם. איך לא תחווי את התחושות האלה. זה נתן לי יכולת להבין את עצמי ולא להרגיש אשמה ובושה על זה שהייתי כמה ימים באמת משותקת. ובימים האלה שהייתי משותקת כן חוויתי אשמה ובושה מאוד מאוד גדולות. כי אני חושבת שלהיות מטפל טראומה בתחושה שאין לו מילים ואין לו יכולת לחשוב בתוך אסון כזה זה הביא המון המון אשמה לפתחי שהייתי ממש צריכה להתמודד איתה באופן אקטיבי. והדבר הראשון היה לספר מה קרה לי. רן 41:35 אז אני חושב שאולי אנחנו ננצל את ההזדמנות באמת, אני כשאני אעלה את הפרק הזה לאוויר ואני ארשום אשתף פוסט על הפרק הזה בפייסבוק ובטוויטר, אולי נציע לכם המאזינים בהתאם למה שעכשיו אמרה לנו שני שתרשמו, תספרו את החוויה מה אתם הרגשתם, תנו את המילים האלה תשתפו את זה עם כולנו, כולנו באותה סירה והנה זה גם הזדמנות טיפולית אפשר לומר. אוקיי, אז אנחנו בעצם הגענו לסוף השיחה שלנו. בואו אולי נוציא את המאזינים עם איזשהו מסר שאתן תרצו אולי לשתף, יכול להיות קשור לנושא השיחה שלנו היום או בכלל. ואם אני אפתח אז אני אגיד שאני ממליץ שוב גם בהסתמך על מה שדיברנו היום קצת להתנתק מזרם החדשות והשיתופים הבלתי פוסק, אני חושב שזה לי לפחות ברמה האישית במינון מסוים זה כבר מתחיל להיות ממש לא בריא. אבל אני יכול להבין אנשים שרוצים לדעת, זאת אומרת אבל קחו לעצמכם ברייקים אנשים זה קצת לפעמים יותר מדי. מעיין, נתחיל איתך משהו שאת רוצה לומר לקראת סיום? מעיין 42:50 כן, טוב אני מתחברת גם למה שאמרת אתה אני חושבת שזה אולי עצה אחת הכי חשובות שאנחנו יכולים לתת לאנשים בימים האלה. אבל אם אני מתחברת גם לנושא של הפרק שלנו, חשוב לי לנרמל את מה שאנחנו מרגישים. אנחנו כולנו כולנו מרגישים את זה עכשיו. כולנו מרגישים עכשיו גם איזשהו חוסר אונים ופחד וחרדה או כעס, אצל כל אחד עולה איזשהו טווח רגשות אחר שנובע מהלחץ הזה או מהמצב הנוראי הזה שבו אנחנו נמצאים. וגם אשמה עולה. אז אם אתם מרגישים את זה במידה מסוימת במינון מסוים זה נורמלי זה בסדר זה גם לא אומר שזה יישאר כל החיים. אם אתם מרגישים שזה פוגע בכם, אם אתם מרגישים שזה פוגע בתפקוד אז כאן חשוב לי להגיד שאפשר ורצוי לפנות לעזרה. חלק מתחושת האשמה גם יוצרת תחושה כזאת של לא מגיע לי, לא מגיע לי. ויכול להיות עכשיו שאני מרגישה נורא אפילו רק כי צפיתי בסרטון, צפיתי בסרטון ומאז אני לא מצליחה לישון בלילות ולא מצליחה לצאת מהבית אבל אני אומרת מה אני לא מגיע לי לקבל עזרה הרי אני בחרתי לצפות בסרטון הזה, אני לא הייתי בשטח לא קרה לי שום דבר דרמטי, ואז אנשים נשארים לסבול למרות ש... רק כי מרגישים שלא מגיע להם כי יש צרות גדולות יותר. ופה המקום לבוא ולהגיד: אם אתם מרגישים מצוקה, מגיעה לכם עזרה ואתם יכולים לקבל עזרה לא משנה כמה קטנה הפגיעה שלכם מרגישה לעומת הפגיעות הממש קשות שיש עכשיו. כשאנחנו היינו קטנים אז כל פעם שלא רצינו לסיים את האוכל מהצלחת או שזלזלנו באוכל אז היו אומרים לנו שיש רעבים באפריקה, נכון? רן 44:56 אפרופו אשמה פולנית. מעיין 44:58 כן, אשמה פולנית. אשמה גם זו דרך לשליטה ולחינוך ויש עוד הרבה מה להגיד על הנושא הזה. אבל כן, נכון יש אנשים עם פגיעות גדולות יותר בצורה משמעותית. זה לא אומר שהפגיעה שלכם היא לא משמעותית. אז אם אתם חווים מצוקה תפנו לעזרה. עוד דבר שחשוב לי להגיד פנתה אליי השבוע אמא שהבן שלה לוחם בשטח והיא אמרה לי אני לא יודעת מה להגיד לו ואיך להתמודד ועשינו השבוע ערב פיצות עם חברים מהדרום והבית שלהם ורצו לעשות להם קצת כזה גוד טיים והפוגה מהמתח ולא היה נעים להם לספר לילד. ואז היא אמרה לי איך להגיב אליו ובאמת אנחנו מרגישים שהרבה לא נעים להם שהילד בשטח או הילדה ולוחמים ומתאמצים ובצבא והם נהנים. ורציתי להזכיר שהדבר שהחיילים בחזית והלוחמות בחזית הכי הכי צריכים מאיתנו זה לדעת שאנחנו בסדר. לדעת שאנחנו חיים, לדעת שאנחנו לא רק כל היום יושבים במתח ומחכים להם. ובעיניי יש פה צורך לשנות את הנרטיב, לשנות את הסיפור שאנחנו מספרים לעצמנו. אנחנו לא צריכים לסבול כדי לתמוך בהם. להפך, אנחנו צריכים להיות חזקים כדי לתמוך בהם. ויש עוד עניין של לשנות את הנרטיב שלי לפחות הוא עוזר מאוד להפחית את האשמה, מחשבת להבין שיש פה מעבר למלחמה הפיזית יש פה גם לוחמה פסיכולוגית. ולמשל הסרטונים הקשים שמשתחררים הם סרטונים שמשתחררים במכוון על ידי החמאס, חלקם, כדי לגרום להחלשה שלנו, למצוקה, כדי לגרום לזה שכולנו נהיה חרדים ומבוהלים ומפוחדים. ואז זה המקום שאני אומרת לעצמי, ממש אומרת לעצמי בקול רם, אני לא יכולה אולי להילחם פיזית אבל בזירה הזו אני לא אתן להם לנצח אותי, אני לא אתן להם לשבור אותי פסיכולוגית. וכדי לא לתת להם לשבור אותי פסיכולוגית אני אעשה את כל מה שאני יכולה כדי לשמור על השפיות הנפשית שלי וזה מאוד עוזר לי להזיז את האשמה הצידה. אנחנו צריכים עכשיו לחיות, אנחנו צריכים לצחוק ולחזור בהדרגה לחיים, כל אחד בהתאם למה שהוא מסוגל ולמה שהוא יכול. אבל ממש תסתכלו על זה כלוחמי העורף, לוחמי העורף צריכים לשמור על השפיות הנפשית שלהם ובעיניי כשאנחנו מספרים את זה ככה זה דבר שגם יכול קצת להפחית אשמה. זה המסר שלי. רן 47:25 אני כל כך מצטרף למה שאת אומרת מעיין. אנשים במיוחד מהדור שלי ודורות קודמים גדלו באיזושהי סביבה תרבותית שאמרה להם שמי שמטפל בעצמו פסיכולוגית יש בו משהו לא בסדר. וזה כל כך לא נכון. הבריאות הנפשית שלנו חשובה בדיוק כמו הבריאות הגופנית שלנו. אנשים לכו לעזור לעצמכם, זה לא הבושה שלימדו אתכם שהייתם קטנים. זה נגמר. זה היה פעם. מעיין 47:58 אני חושבת שזה גם בושה רן כמו שאתה אומר אצל חלק מהאנשים, אבל גם שוב אשמה, אשמה שלא מגיע לי. לא מגיע לי מספיק, אני לא מספיק נפגעתי, אני לא מספיק הייתי בשטח... כן, אנחנו גדלנו הרבה החינוך המזרח אירופאי משתמש הרבה בבושה ואשמה ככלי חינוך ואנחנו צריכים רגע לשים את זה בצד עכשיו. רן 48:21 שני, משהו שלך לסיום? שני 48:22 קודם כל אני מאוד גם מתחברת לדברים שאמרתם וגם מודה לכם שהעליתם אותי לשיחה הזו. אם אני חושבת על מה להוסיף לדברים החשובים האלה שאמרתם, זה באמת אולי משהו על איך להיות קצת בחמלה כלפינו ביום יום. שזה בעצם כרגע לפחות לקום כל יום מחדש ולשאול את עצמי מה איתי היום? מה אני יכול היום? מה אני צריך היום? אני על עצמי מגלה שכל יום זה שונה, התשובה שלי משתנה כל יום כרגע. ויש ימים שאפשר פחות ויש ימים שאפשר יותר וזה תנודתי ולקבל את זה ובימים מסוימים לאפשר לעצמנו לקבל יותר עזרה ובימים מסוימים לתת לעצמנו לתת לאחרים, לנסות להקשיב לדבר הזה כל פעם מחדש לא לשפוט את זה וללכת לפי... ללכת לפי זה. זה מה שהייתי מוסיפה. רן 49:25 תודה רבה דוקטור מעיין בוימן-משיטה, דוקטור שני נווה, תודה רבה לכן שהתגייסטן לעזור לי פה ולעזור למאזינים ולהעביר את המסרים החשובים האלה. ואנחנו נסיים אני חושב בשמי ובשם כל צוות רשת עושים היסטוריה באיחולי החלמה לפצועים. ותודה רבה לחיילים ולאנשי כוחות הביטחון שנמצאים כרגע בשטח ועובדים למעננו ומסכנים את עצמם למעננו. ונאחל אני חושב לכולנו זמנים טובים יותר. מעיין 50:00 בהחלט. תודה. שני 50:02 להתראות.
        ]]></content:encoded>
    </item>
    
    <item>
        <title>412: ChatGPT ומודלי שפה גדולים, חלק א' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/412-chatgpt-vmvdly-shph-gdvlym-khlq-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/412-chatgpt-vmvdly-shph-gdvlym-khlq-vshym-hystvryh.html</guid>
        <pubDate>7 בנובמבר 2023</pubDate>
        <description>Transcript for 412: ChatGPT ומודלי שפה גדולים, חלק א' [עושים היסטוריה] from עושים היסטוריה</description>
        <content:encoded><![CDATA[
            שני 00:00 אתם אוהבים חידות? לא כאלו של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' אז תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש – יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. שני 01:39 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן 02:32 שלום וברוכים הבאים לעושים היסטוריה. פרק 412, ChatGPT ומודלי שפה גדולים, חלק א'. האזינו בסוף הפרק לפינה בחסות ארכיון הסרטים הישראלי בסינמטק ירושלים על הסרטים הביתיים שצילמו חיילי מילואים במלחמת יום הכיפורים ומה הם מלמדים אותנו אודות חיי היומיום במובלעת הסורית שברמת הגולן ובארץ גושן שמעברה השני של תעלת סואץ. בשבעה בינואר 1954 התכנסו נציגיהם של כמה מהעיתונים החשובים ביותר בארצות הברית – הניו יורק הראלד טריביון, הלוס אנג'לס טיימס ואחרים – במשרדיה של חברת IBM שבניו יורק. מחשבים היו באותם הימים טכנולוגיה חדשה שהסעירה את דמיונו של הציבור. 'מוחות אלקטרוניים', כינו אותם סופרי המדע הבדיוני. אבל למרות שלכולם היה ברור שמדובר בטכנולוגיה פורצת דרך, עדיין לא היה ברור בשלב הזה למה בדיוק ישמשו אותן מכונות מתוחכמות. שנה קודם לכן השיקה IBM מחשב חדש ומתקדם בשם IBM-701, וכל העיתונאים היו סקרנים לגלות מה מסוגלת לעשות המפלצת הדיגיטלית המרשימה הזו ששקלה למעלה מעשרה טונות ומילאה חדר רחב ממדים. ההדגמה יצאה לדרך. מפעיל שעמד לצידו של המחשב הזין לתוכו כרטיסייה מנוקבת שעליה נכתב, בייצוג בינארי כמובן, משפט בשפה הרוסית. המחשב הגדול קרא את תוכנה של הכרטיסייה, זמזם, המהם וקירקש, ולאחר כמה עשרות שניות פלט נייר ועליו אותו המשפט בדיוק, אבל הפעם באנגלית. בזה אחר זה הזין מפעיל המחשב שישים כרטיסיות ועליהן שישים משפטים שונים ברוסית בתחומים שונים ומגוונים: פוליטיקה, משפט, מדע ועוד, שאת כולם תירגם המחשב בזריזות, יעילות ודייקנות. העיתונאים לא ידעו את נפשם מרוב התפעלות. למרות שבדיווחים בעיתונים למחרת השתדלו מרבית העיתונאים להדגיש כי מדובר בטכנולוגיה חדשה ובוסרית שעדיין נמצאת בשלבי פיתוח, ניכר היה כי הם מתקשים להכיל את התלהבותם. 'ההדגמה בה צפינו היום היא הקיטי-הוק של התרגום האלקטרוני', התפעם אחד העיתונאים, שהשווה את ההישג לטיסתם הראשונה של האחים רייט, לא פחות. והאמת, אפשר להבין את ההתרגשות. לתרגום האלקטרוני היה את הפוטנציאל להאיץ את קצב ההתקדמות של המדע המודרני באופן דרמטי. באחת הכתבות נכתב כי 'הניסוי המוצלח מעלה אפשרויות רבות ומסעירות. בלשנים יוכלו לחקור שפות באותו האופן שבו פיזיקאים לומדים את חוקי הטבע. הספרות הטכנית של גרמניה, רוסיה, צרפת והארצות דוברות האנגלית תעמוד לרשותם של מדענים בכל המדינות האחרות מיד לכשתצא ממכונת הדפוס'. ולא רק זה. בעידן שלאחר מלחמת העולם השנייה, העולם היה מפולג בין מזרח ומערב. ההדגמה המוצלחת חיזקה את התקווה שאולי היכולת לתרגם בין השפות בזריזות וביעילות תפחית את קשיי התקשורת בין הצדדים היריבים ותסייע לגשר על המחלוקות שביניהם. למרות שהטכנולוגיה שהדגימה IBM לעיתונאים, פרי שיתוף פעולה של החברה עם חוקרים מאוניברסיטת ג'ורג'טאון, הייתה עדיין בחיתוליה, המדענים עצמם היו משוכנעים שהחזון של תרגום אוטומטי מכל שפה לכל שפה נמצא ממש מעבר לפינה. כתב של העיתון 'כריסטיאן סיינס מוניטור' הביא דברים ברוח הזו מפי אחד החוקרים: 'על אף שהוא מדגיש כי עדיין אין ביכולתנו להזין למערכת ספר ברוסית מצד אחד ולקבל ספר באנגלית בצד השני, הפרופסור חוזה כי בתוך חמש, אולי אפילו שלוש שנים, תרגום אלקטרוני בתחומים חשובים ובמספר שפות יהיה עניין גמור וחתום'. אבל זה כמובן לא מה שקרה. במשך קרוב לשבעים שנה מאז אותה הדגמה מוצלחת בשנות החמישים ועד לפני שנים ספורות, לא חלה שום התקדמות דרמטית בתחום העיבוד הממוחשב של שפה אנושית טבעית. עד לפני עשור פחות או יותר, קריאה או כתיבה של טקסטים אנושיים, למעט בשפות ספציפיות או בתחומי עיסוק מוגדרים ומצומצמים מאוד, הייתה משימה כמעט בלתי אפשרית עבור המחשבים. ואז, בשלהי 2022, הופיע ChatGPT. בינה מלאכותית שמסוגלת להבין שפה אנושית טבעית, למעשה כמה עשרות שפות, כולל אפילו עברית, ולשוחח איתנו ברמת אינטליגנציה בת השוואה לזו של אדם בשר ודם. לשם הדוגמה, לאורך השנים זכיתי לקבל אלפי מיילים של ספאם ואף פעם, אפילו לא פעם אחת, טעיתי לחשוב שמדובר במייל אותנטי. עד לפני שבועיים, כשקיבלתי מייל ספאם שנכתב על ידי ChatGPT. צורת הכתיבה והפנייה המאוד אישית ואנושית במכתב הזה שיכנעו אותי שמדובר במאזין של הפודקאסט. כמעט שכתבתי תגובה, אבל אז במקרה לגמרי ראיתי מישהו שצייץ בטוויטר על אותו המייל בדיוק בשינוי הפרטים הרלוונטיים כמובן, ורק אז הבנתי שנפלתי בפח. ChatGPT כבש את העולם בסערה והצית את דמיונם של מיליונים. יש מי שמשווים את השפעתה הצפויה של הטכנולוגיה המהפכנית הזו על הציוויליזציה האנושית להשפעתה של המצאת מכונת הדפוס. אבל במקביל, ישנם חוקרים שרואים בה את האיום הקיומי הגדול ביותר על האנושות מאז פיתוחה של פצצת האטום. במאי 2023 פירסמה קבוצה של עשרות חוקרי בינה מלאכותית הצהרה מיוחדת שבה הם טענו כי 'מניעת הסיכון להכחדת המין האנושי על ידי הבינה המלאכותית צריכה להיות בעדיפות גלובלית עליונה לצד סיכונים דומים בקנה מידה של ציוויליזציה כדוגמת מגפות ומלחמה גרעינית'. אפילו ג'פרי הינטון, מי שנחשב ל'אבי הבינה המלאכותית המודרנית', רואה בבינה המלאכותית סכנה קיומית מוחשית. בראיון שהעניק לאחרונה לרשת CBS האמריקנית, נשאל הינטון אם הוא מאמין שיש אפשרות שהבינה המלאכותית תחסל את האנושות. 'אני חושב שזו אפשרות שניתן להעלות על הדעת', הוא השיב. בשני הפרקים הבאים אם כן, נדון בשתי שאלות. הראשונה, מה הביא לכך שאחרי כמעט שבעים שנה של כישלונות ומאמצים עקרים, הצליחו לפתע מדעני המחשב להפיק מבין ידיהם מכונה שמסוגלת לתקשר איתנו בשפה שלנו? והשאלה השנייה, האם ChatGPT ומודלי השפה הגדולים, הטכנולוגיה שעומדת מאחורי המוצר המהפכני שהשיקה OpenAI, מסמנים את התגשמותו של החלום או הסיוט שעליהם נכתבו אינספור עלילות מדע בדיוני? בינה מלאכותית חכמה, מהירה ומוכשרת יותר מכל בן אנוש. במבט לאחור, קל להבין מדוע כשל פרויקט התרגום האוטומטי של IBM. מחשבים עקרונית מבוססים על מתמטיקה ולוגיקה. אחד ואפס, כן ולא, אמת ושקר. מושגים חדים, ברורים ומוגדרים. לא כן השפה שלנו. קחו לדוגמה את המילה run. לא, לא השם שלי, אני מתכוון למילה האנגלית run במשמעות של לרוץ. או אולי במשמעות של לזרום, כמו running water. או אולי במשמעות של משהו מחזורי וקבוע, the bus runs into town every half an hour. או אולי בכלל במשמעות של לנהל, she runs this company. אתם מתחילים להבין את הבעיה. למילה האנגלית run יש לא פחות מ-645 משמעויות שונות כתלות בהקשר שבו היא נאמרת. ולמרות ש-run היא דוגמה קצת קיצונית, היא בהחלט מייצגת. לכמעט כל המילים בשפות האנושיות יש כמה וכמה משמעויות שלעיתים עשויות להיות הפוכות לחלוטין זו מזו, כמו למשל: 'כן, בטח' ו'כן... בטח'. החוקרים של IBM ואוניברסיטת ג'ורג'טאון ניסו להתמודד עם המורכבות הזו באמצעות ניסוח של חוקים ברורים שהגדירו למחשב כיצד עליו לתרגם כל מילה בה הוא נתקל. לצורך העניין, אם המחשב נתקל במילה הרוסית 'פוליטיקה', עליו לתרגם אותה למילה האנגלית politics. זו גישה הגיונית ובמקרים מסוימים היא אפילו עשויה ליצור מראית עין כאילו המחשב באמת 'מבין' את הטקסט שהוא מקבל. למשל, באמצע שנות השישים פיתח חוקר בשם ג'וזף וייזנבאום תוכנה בשם אליזה (ELIZA) שדימתה שיחה עם פסיכולוג. אם המשתמש היה מזין לתוכה משפט כמו 'אני עצוב', התוכנה הייתה הופכת את המשפט לצורת שאלה: 'למה אתה מרגיש עצוב?'. משתמשים שלא היו מודעים לחוקיות הפשוטה הזו האמינו באמת ובתמים שהם משוחחים עם בינה מלאכותית מתוחכמת שמבינה אותם ומפגינה אמפתיה כלפיהם. אבל במציאות, האשליה הזו הייתה שברירית מאוד כמובן. די בכך שהמשתמש הזין מילה או ביטוי שלא התאימו לחוקיות הפשוטה שהגדיר וייזנבאום, למשל קללה כלשהי, כדי לגרום לאליזה להפיק תגובות חסרות היגיון. זו גם הסיבה לכישלונו של פרויקט התרגום האוטומטי של IBM. ישנן כל כך הרבה דרכים לפרש ולתרגם כל משפט, עד שאין דרך מעשית לנסח את כל החוקים הדרושים כדי לטפל בכל מילה ובכל מצב. אחרי למעלה משנה של עבודה, החוקרים של IBM וג'ורג'טאון הצליחו לנסח מספיק חוקים וכללים כדי לאפשר למערכת לתרגם בסך הכל רק שישים משפטים ספציפיים. אם הם היו מזינים למערכת משפט חדש ולא מוכר, היא הייתה חסרת אונים. חלפו שלושים שנה ובשנות התשעים של המאה הקודמת החלו להופיע יותר ויותר טקסטים בפורמט דיגיטלי. העובדה הזו נתנה בידי החוקרים גישה לכמויות גדולות בהרבה של טקסט ממה שהיה מקובל בעבר ואיפשרה להם לנקוט בגישה שונה כדי לפתור את בעיית עיבוד השפה הטבעית. במקום לנסח חוקים קשיחים, לנסות לזהות קשרים סטטיסטיים בין המילים. לצורך ההסבר נאמר שיש לנו ספר באנגלית ואת אותו הספר מתורגם לעברית. נותנים למחשב לעבור על כל המילים והביטויים בשני הספרים ולחלץ מהם מידע סטטיסטי בסגנון: כמה פעמים תורגמה המילה האנגלית run למילה העברית 'לרוץ' וכמה פעמים למילה 'לנהל'? הגישה הזו כונתה 'למידת מכונה' (Machine Learning) והיא אכן הובילה לשיפור מסוים ביכולתם של המחשבים להתמודד עם מידע בשפה טבעית. למשל, הניתוח הסטטיסטי איפשר להם להתמודד עם טקסט שהכיל שגיאות כתיב, בהנחה שהמחשב ניתח המון טקסטים וכבר נתקל בהרבה שגיאות. שירות התרגום שהשיקה גוגל בשנת 2006 היה מבוסס על הטכנולוגיה הזו. ובכל זאת, גם ביצועיהן של מערכות מבוססות למידת מכונה היו עלובים למדי ורחוקים שנות אור מהיכולת האנושית. מדוע? סיבה אחת היא ששפות אנושיות מכילות עשרות ואפילו מאות אלפי מילים שיכולות להופיע במיליארדי קומבינציות שונות ומשונות. למשל, אחרי המילה 'שפה' יכולה להופיע המילה 'אנושית', אבל גם המילים 'קשה' או 'יפה' או 'מורכבת'. וחישוב של שכיחות סטטיסטית עבור כל אחת ואחת מאינספור הקומבינציות האלה היא משימה חישובית תובענית מאוד שהגבילה את היעילות של מערכות מבוססות למידת מכונה בעולם האמיתי. סיבה נוספת ואולי משמעותית יותר היא שלנו בני האדם יש הבנה אינטואיטיבית של המציאות שמסתתרת מאחורי המילים. למשל, המשמעות של המילה 'נבח' במשפט 'ראיתי את הכלב בפארק והוא נבח עליי' לא זהה למשמעות שלה במשפט 'ראיתי את הבוס שלי בפארק והוא נבח עליי'. אנחנו יודעים מהו כלב, אנחנו מבינים מהו בוס, וההבנה הזו היא זו שעוזרת לנו לחלץ את המשמעות הנכונה של המילה 'נבח' בכל אחד מהמשפטים השונים. למחשב לעומת זאת אין הבנה לגבי המציאות שמאחורי המילים, וגם ניתוח סטטיסטי של שכיחות הופעתן של מילים בטקסטים שונים לא מסייע למחשב להבין את המציאות הזו. או שבעצם יכול להיות שמה שאמרתי עכשיו הוא לא נכון. אנחנו עוד נחזור לעניין הזה. בשנת 2003 פירסם חוקר קנדי בשם יהושע בנג'יו מאמר ובו תיאר מערכת חדשה לעיבוד שפה טבעית שהייתה מבוססת על טכנולוגיה בשם 'רשתות נוירונים מלאכותיות'. הבחירה ברשתות נוירונים מלאכותיות הייתה מפתיעה מכיוון שמדובר היה בתחום מחקר שנחשב אז לשולי ולא פופולרי בעולם מדעי המחשב. אבל ההפתעה האמיתית שהסתתרה בתוך המאמר של בנג'יו הייתה שביצועיה של אותה רשת נוירונים במשימות קלאסיות של עיבוד שפה טבעית היו טובים בהרבה מביצועיהן של מערכות עיבוד השפה הטובות ביותר עד אותו הרגע – שיפור של עד כדי 24 אחוזים מעל מה שנחשב אז כ-State of the Art. כיצד הצליחה רשת הנוירונים של יהושע בנג'יו להתמודד עם המורכבות המפורסמת של שפה אנושית טבעית? בואו נחזור מספר צעדים אחורה. סיפרתי בהרחבה על ההיסטוריה ועיקרון הפעולה של רשתות נוירונים מלאכותיות בשני פרקים שהקדשתי לטכנולוגיית ה-Deep Learning, פרקים 204 ו-205 של התוכנית, אבל הנה הרעיון הבסיסי על קצה המזלג. נוירון מלאכותי הוא מכונה פשוטה יחסית שמחקה את אופן הפעולה של נוירון ביולוגי, תא עצב. כל נוירון מלאכותי שכזה הוא בפני עצמו מכונה די פשוטה, אבל מסתבר שאם מחברים המון נוירונים זה לזה בצורה הנכונה ומזינים לתוך הרשת המתקבלת המון דוגמאות של מידע רלוונטי – מה שנקרא 'מאמנים' את הרשת בז'רגון המקובל – מקבלים מערכת שמסוגלת להפיק מתוך המידע הזה מסקנות ותובנות שמודל סטטיסטי פשוט לא מסוגל להפיק. במקרה של בנג'יו, רשת הנוירונים שלו הצליחה לחלץ מתוך הטקסטים שעליהם היא אומנה מידע לגבי המשמעות של המילים. אם אני אמשיך את הדוגמה הקודמת שהבאתי, רשת הנוירונים הצליחה לגלות שהמילה 'כלב' מציינת בעל חיים ושהמילה 'בוס' מתייחסת לבן אדם, ולכן למילה 'נבח' יש משמעות שונה בכל אחד מהמקרים האלה. התובנות החשובות האלה הן אלו שאיפשרו את השיפור הניכר בביצועיה של המערכת. ההצלחה הדרמטית הזו היממה את שאר החוקרים בתחום והביאה להתעניינות מחודשת בתחום רשתות הנוירונים, אבל במישור המעשי הטכנולוגיה הזו הייתה עדיין בוסרית מדי. כדי לאמן את רשת הנוירונים שלו בנג'יו הזין לתוכה לא פחות מ-14 מיליוני מילים, ולמרות שמערכת המחשב שעמדה לרשותו הכילה לא פחות מ-40 מעבדים, תהליך האימון הזה עדיין ארך חודשים ארוכים. כל עוד רשתות הנוירונים היו איטיות ומסורבלות כל כך, אף אחד לא סס להשתמש בהן. איליה סוצקבר נולד ברוסיה ב-1986 ובגיל חמש עלה עם משפחתו לישראל במסגרת העלייה הרוסית הגדולה של שנות התשעים. לומר שאיליה היה ילד מבריק יהיה כנראה האנדרסטייטמנט של המאה. כבר בכיתה ח' הוא החל לקחת קורסים במדעי המחשב באוניברסיטה הפתוחה כי הלימודים בחטיבת הביניים לא אתגרו אותו מספיק. ב-2002 היגר איליה לקנדה, שם השלים את לימודי הדוקטורט שלו במדעי המחשב תחת ג'פרי הינטון, ונחשף לרעיונות של רשתות נוירונים מלאכותיות ולמידה עמוקה. כבר כסטודנט איליה היה מעורב בפרויקט שהיה אבן דרך חשובה בדברי ימי הבינה המלאכותית. הינטון, איליה וסטודנט נוסף בשם אלכס קריז'בסקי פיתחו רשת נוירונים שהייתה מסוגלת לזהות אובייקטים שונים בתמונות וב-2012 זכו בתחרות יוקרתית בשם ImageNet. ולא סתם זכו. ביצועיה של AlexNet, המערכת שלהם, היו טובים יותר בכמעט 11 אחוזים מהמערכת שהגיעה למקום השני. ההצלחה הזו שיכנעה את אחרוני הספקנים בעמק הסיליקון שהעתיד נמצא ברשתות נוירונים מלאכותיות, ואיליה, אלכס והינטון נחטפו על ידי גוגל שנעזרה בהם כדי לפתח יישומים חדשים ומתקדמים של בינה המלאכותית. למשל, שירות התרגום שהזכרתי קודם גוגל טרנסלייט, שבמקור התבסס על למידת מכונה, עבר שדרוג לרשתות נוירונים מלאכותיות ובתוך תשעה חודשים בלבד הצליח להגיע לרמת ביצועים גבוהה יותר מאשר אליה הגיעה המערכת הקודמת גם אחרי עשר שנות פיתוח. אבל למרות שגוגל הייתה סביבת עבודה נהדרת בכל קנה מידה, איליה לא היה ממש מרוצה. קבוצת המחקר שלו בגוגל הייתה קטנה מדי והמשאבים שהוקצו לה הרגישו לו מוגבלים מדי. איליה שקל לנסות ולהקים סטארט-אפ עצמאי, אבל פסל את הרעיון הזה על הסף – הוא היה חוקר, לא יזם ולא איש עסקים. אבל אז באחד הימים המתינה לו הודעה מפתיעה בתיבת הדואר האלקטרוני – הזמנה לארוחת ערב. ולא סתם ארוחת ערב, אלא פגישה עם סם אלטמן ואילון מאסק, שתיים מהדמויות המפורסמות והמשפיעות ביותר בעמק הסיליקון. אלטמן ומאסק סיפרו לו שהם מעוניינים להקים חברה חדשה שתתמקד בפיתוח בינה מלאכותית ותתחרה ב-DeepMind של גוגל שאז הובילה את עולם ה-AI עם מערכות פורצות דרך כדוגמת אלפא-גו ואלפא-זירו. הם הציעו לאיליה להיות המדען הראשי של החברה החדשה. איליה התלבט מעט – בכל זאת, לא קל לעזוב את גוגל – אבל לפסוף קיבל את ההצעה. כך באה לעולם OpenAI. אחת ממערכות הבינה המלאכותית הראשונות שפיתח איליה במסגרת עבודתו ב-OpenAI הייתה רשת נוירונים שאומנה על כ-80 מיליון ביקורות מוצרים באמזון ולמדה מהם איך להפיק טקסטים שנראים ממש כמו ביקורות אמיתיות. אני מניח שאתם שואלים את עצמכם למה שמישהו ירצה לפתח מערכת בינה מלאכותית שכל מה שהיא יודעת לעשות זה לקטר על דברים שהיא לא באמת שילמה עליהם בעצמה – הרי בשביל זה יש ילדים. אם זה מה שעבר לכם בראש, אז אתם צודקים. מטרתו האמיתית של איליה הייתה שונה מאוד. השיטה המקובלת לאמן רשתות נוירונים באותה התקופה הייתה טכניקה שמכונה 'למידה מונחית' (Supervised Learning). בשיטה הזו מזינים לרשת דוגמאות של המידע הרצוי יחד עם התשובה הנכונה שהמערכת אמורה להפיק. למשל, נאמר שאנחנו רוצים לפתח רשת נוירונים שיודעת לזהות את הרגש שקיים בביקורת מוצר – זאת אומרת האם המגיב אהב או לא אהב את המוצר שהוא רכש. הדרך לעשות זאת באמצעות למידה מונחית היא להזין למערכת המון דוגמאות של ביקורות שכאלה לצד התשובות הנכונות שהיא אמורה להפיק. רשת הנוירונים קוראת את הביקורת, מנחשת אם מדובר בביקורת חיובית או שלילית, ואז משווים את התשובה הזו לתשובה הנכונה שידועה מראש. אם הרשת טעתה – מתקנים אותה, שזה אומר בגדול לשחק עם הקשרים בין הנוירונים, ואז שוב מזינים ביקורת חדשה, משווים את התשובה לפיתרון הנכון, מתקנים את הרשת אם צריך, וכן הלאה וכן הלאה. למידה מונחית הוכיחה את עצמה בעבר כשיטה מוצלחת מאוד לאמן רשתות נוירונים לביצוע משימות שונות ומאתגרות, אבל היה לה גם חיסרון בולט: מישהו, בן אדם, צריך להפיק את הדוגמאות 'הפתורות' האלה במירכאות. זאת אומרת שמישהו צריך לקרוא את הביקורת מאמזון ולתייג אותה באופן ידני כחיובית או שלילית. מכיוון שבפועל צריך עשרות ואף מאות אלפי דוגמאות פתורות שכאלה, המשמעות היא שמדובר על אופרציה שדורשת המון אנשים, לוקחת המון זמן וכמובן עולה המון כסף. ואפילו יותר גרוע, בשיטת הלמידה המונחית כל משימה חדשה שנרצה ללמד את הרשת שלנו לבצע דורשת מאיתנו סט חדש ושונה של דוגמאות פתורות שכאלה – עובדה שמהאטת ומייקרת מאוד את תהליך הפיתוח. הייתה גם אפשרות אחרת: למידה לא מונחית (Unsupervised Learning). בשיטה הזו לא מאמנים את הרשת על זיהוי הרגש שמופיע בביקורת, אלא עושים משהו אחר לגמרי: מזינים לרשת ביקורת שמחקו ממנה את המילה האחרונה. למשל, 'אהבתי את הציור כי הוא...' שלוש נקודות, ומבקשים ממנה לנחש מה צריכה להיות המילה החסרה. כמו מקודם, אם הרשת טעתה בניחוש – מתקנים אותה וממשיכים אל המשפט הבא. היתרון הגלום בשיטה הזו הוא הפשטות שלה. לא צריך להושיב בני אדם שיקראו את הביקורת ויסמנו אם הן חיוביות או שליליות – צריך רק לקחת את הביקורות כמו שהן, לחתוך מהן את המילה האחרונה, משהו שתוכנת מחשב פשוטה יכולה לעשות בקלות, ואת המילה שחתכנו שומרים בצד באיזשהו מאגר נתונים אחר. בזמן תהליך האימון משווים את המילה הזו אל הניחוש שהפיקה רשת הנוירונים. לדוגמה, אם המשפט הוא 'אהבתי את הציור כי הוא...' שלוש נקודות והרשת מנחשת שהמילה החסרה היא 'מכוער', אפשר להשוות את התשובה הזו למילה המקורית שהייתה במשפט, שסביר להניח שהייתה משהו כמו 'יפה', ולראות אם הרשת צדקה או טעתה. היופי הוא שכל התהליך הזה יכול להיות אוטומטי לגמרי, ללא מגע יד אדם, מה שמפשט ומוזיל את האימון במידה משמעותית. אבל בכל זאת יש כאן בעיה. מחקרים קודמים בתחום הראו שבאמצעות למידה לא מונחית אפשר בהחלט לפתח בינה מלאכותית שיודעת לייצר טקסטים שנראים כמו ביקורות מוצרים באמזון, אבל לא הרבה יותר מזה. זאת אומרת, אם אנחנו רוצים לפתח רשת נוירונים שתבצע משימות קצת יותר מורכבות, כמו למשל לזהות את הרגש שמסתתר בתוך ביקורת, אנחנו חייבים להשתמש בלמידה מונחית על כל העבודה הקשה והמפרכת שכרוכה באיסוף ביקורות ותיוג שלהן על ידי בני אדם. אבל איליה שיער שאולי המחקרים הקודמים האלה שגויים. הוא קרא את המאמרים וזיהה בהם שגיאות מסוימות שגרמו לו לחשוב שאולי למידה לא מונחית יכולה בכל זאת לאפשר לרשת נוירונים ללמוד לבצע משימה מורכבת יחסית כמו זיהוי רגש, אם רק מיישמים אותה כמו שצריך. וזו בדיוק הייתה מטרת הניסוי שלו. הוא אימן את רשת הנוירונים שלו על ביקורות אמזון בלמידה לא מונחית, זאת אומרת לנחש את המילה החסרה בביקורת, וביקש לבחון אם הרשת למדה בכל זאת לזהות את הרגש שמופיע בביקורת. ומסתבר שהוא צדק. המחקרים הקודמים אכן היו שגויים. כשבחן איליה את רשת הנוירונים שלו הוא גילה שהיא בהחלט מסוגלת לזהות את הרגש החבוי בביקורת, למרות שכל מה שהיא אומנה עליו היה להשלים מילים חסרות. אם נדייק, היה ברשת הנוירונים נוירון אחד ספציפי ש'נדלק' במירכאות בצורה מסוימת כשהביקורת שהוזנה לרשת הייתה חיובית, ובצורה אחרת שהביקורת הייתה שלילית. זו הייתה תוצאה מרתקת ופוקחת עיניים שהראתה שגם למידה לא מפוקחת יכולה לאפשר לרשת נוירונים לבצע משימות מורכבות יחסית. ואפילו עוד יותר מעניין, הרשת שלו, או יותר נכון הנוירון הספציפי המדובר, למד לזהות רגש בצורה מדויקת ונכונה יותר אפילו מבינות מלאכותיות שאומנו בשיטת הלמידה המונחית. זו הייתה תוצאה מאוד מאוד מפתיעה שהייתה מנוגדת להלך המחשבה בעולם המחקר באותו הזמן. איליה ועמיתיו תיארו את תוצאות הניסוי שלהם במאמר והגישו אותו לכנס מקצועי, אבל המאמר נדחה. לא כל כך בגלל התוצאות עצמן, אלא בגלל שזה היה פשוט מאמר גרוע. 'המאמר הזה כתוב רע, יש בו יותר מדי שגיאות כתיב', ציין אחד השופטים. 'אני לא חושב שהבנתי לגמרי מה המחברים רוצים לומר', כתב שופט אחר. 'מה היה ההשערה שהחוקרים מציגים? אני מבולבל לגמרי לגבי סעיף 3 ואיבדתי את האומץ לקרוא את המשך המאמר'. סוף ציטוט. המחקר הזה אם כן לא ממש הכה גלים בעולם הבינה המלאכותית אם לומר זאת בעדינות, אבל איליה המשיך להפוך במוחו לגבי התוצאה המסקרנת שקיבל. הוא שאל את עצמו איך הצליחה רשת הנוירונים שלו ללמוד לזהות רגש בטקסט רק מתוך אימון שמטרתו המוצהרת הייתה ללמד אותה לנחש מה צריכה להיות המילה הבאה במשפט. כשחושבים על זה, זה ממש מוזר. זה כמו לקחת ילד, לאמן אותו על לצבוע גדר, wax on wax off, ופתאום הילד הופך להיות אומן קראטה. אגב, אם הבנתם את הרפרנס הזה כנראה שהגיע זמן לקבוע בדיקת קולונוסקופיה אצל הרופא. התשובה אליה הגיע איליה הייתה מפתיעה ומרתקת. דמיינו לעצמכם שאתם קוראים ספר מתח בלשי, נאמר תעלומת רצח בסגנון אגתה כריסטי. העלילה מפותלת כוללת כמה וכמה חשודים, ראיות, אליבי וכדומה, ואז בעמוד האחרון של הספר, במילה האחרונה ממש, חושפת הסופרת את שמו של הרוצח. עכשיו נניח שהיינו נותנים לבינה המלאכותית לקרוא את הספר אבל ללא אותה מילה אחרונה, ואז מבקשים ממנה לנחש מה צריכה להיות המילה הזו. במילים אחרות, מה שאנחנו באמת מבקשים מהבינה המלאכותית לעשות זה לנחש את זהותו של הרוצח. כדי להיות מסוגלת לעשות את זה, רשת הנוירונים צריכה לא רק ללמוד את הקשרים הסטטיסטיים בין המילים שבספר – איזו מילה סביר להניח שתופיע אחרי מילה אחרת – אלא גם להיות מסוגלת לחלץ מהם משהו נוסף: משמעות חבויה, ידע סודי, קשרים עלומים בין פיסות המידע האלה. אפשר לומר שאנחנו מצפים מרשת הנוירונים להבין את הטקסט הזה באותו האופן שבו קורא אנושי היה מבין אותו. רשת הנוירונים שפיתח איליה במסגרת הניסוי שלו לא הייתה עד כדי כך מתוחכמת כמובן. היא לא הייתה מסוגלת לקרוא טקסטים ארוכים כל כך ולחלץ מהם משמעויות כה עמוקות. אבל עצם העובדה שהרשת הצליחה בכל זאת לחשוף את הרגש שהסתתר בתוך ביקורת באמזון גילתה לאיליה שלמרות האימון הבסיסי והלא מתוחכם שהיא עברה, הרשת שלו הבינה את הטקסט הזה באופן עמוק ואינטימי מכפי שאיש העז לשער קודם לכן. ואם אפילו רשת נוירונים כל כך בסיסית ולא מתוחכמת שאומנה על מאגר מידע קטן יחסית מסוגלת לחלץ משמעויות חבויות שכאלה מתוך טקסטים שהיא מקבלת – מה יקרה כשהוא ינסה לאמן רשת נוירונים גדולה ומתוחכמת יותר על כמות הרבה יותר גדולה של מידע? רצה הגורל ובערך באותו הזמן עמלה קבוצת חוקרים בגוגל על פיתוחה של ארכיטקטורה חדשה עבור רשתות נוירונים בשם 'טרנספורמר' (Transformer). הארכיטקטורה החדשה הייתה פורצת דרך בשני מישורים: היא איפשרה לרשתות הנוירונים לעבד טקסטים וסוגי מידע אחרים בהיקפים הרבה יותר גדולים ממיקודם ולבצע את העיבוד הזה במהירות וביעילות רבים יותר מאי פעם. הקבוצה של גוגל פירסמה את תוצאות מחקרה ב-2017 במאמר בשם Attention Is All You Need, שחולל מהפכה רבתית בתחום הבינה המלאכותית. ארכיטקטורת הטרנספורמר הייתה הרבה יותר מוצלחת מהגישות שקדמו לה וכמעט כל החוקרים עברו להשתמש בה בתוך שנים ספורות. גוגל עצמה הוציאה מודל שפה בשם BERT שהיה מבוסס על ארכיטקטורת הטרנספורמר ולמשך פרק זמן מסוים נחשב לבינה המלאכותית הטובה ביותר בעולם בתחום עיבוד שפה טבעית. בין החוקרים שאימצו את הטרנספורמר בזרועות פתוחות היה גם איליה סוצקבר, שהבין מיד שהארכיטקטורה החדשה הזו היא בדיוק מה שהיה זקוק לו. הוא החליף את הארכיטקטורה הקודמת שבה השתמש אבל שמר על אותו עיקרון בסיסי של למידה לא מונחית. זאת אומרת גם הרשת החדשה אומנה על ניחוש מילים חסרות במשפטים והייתה מסוגלת להפיק – מלשון to generate – טקסטים חדשים. למערכת החדשה שקיבל הוא נתן את השם GPT-1, ראשי תיבות של Generative Pre-trained Transformer. חברת OpenAI שיחררה את GPT-1 ב-2018 וביצועיה של המערכת הזו עוררו התפעלות ואפילו התרגשות בקרב המומחים. הטקסטים שהפיק GPT-1 היו מוצלחים ומשכנעים ובחלק מהמקרים כמעט בלתי ניתנים להבחנה מטקסטים שנכתבו על ידי בני אנוש. שנה מאוחר יותר שיחררה OpenAI את GPT-2, שהיה מודל מוצלח אפילו יותר. אבל קו פרשת המים האמיתי היה GPT-3 שיצא לאור ב-2020. מידת המורכבות של מערכת בינה מלאכותית נמדדת לרוב במונחים של 'פרמטרים' – נתון שקשור בקשר הדוק למספר הנוירונים המלאכותיים מהם עשויה הרשת. GPT-1 הכיל כ-175 מיליון פרמטרים ו-GPT-2 היה גדול פי עשרה, 1.75 מיליארד פרמטרים. אבל GPT-3 היווה עליית מדרגה אמיתית – 175 מיליארד פרמטרים. פי מאה יותר גדול מ-GPT-2 ופי אלף יותר גדול מ-GPT-1. גודל שהציב אותו בקטגוריה משל עצמו – 'מודל שפה גדול' (Large Language Model). והקפיצה הזו מסתבר לא רק שעשתה את GPT-3 לטוב יותר מקודמיו, היא גם הפכה אותו למשהו אחר. GPT-3 הפגין יכולות שאף מודל שפה לפניו לא התקרב אליהן אפילו. לא רק שהשיחות איתו הרגישו טבעיות כאילו שאתה מדבר עם אדם בשר ודם, GPT-3 היה מסוגל לכתוב שירים ולהמציא בדיחות, הוא היה מסוגל לכתוב קוד תוכנה באיכות גבוהה, לתרגם בין שפות ולענות על שאלות בכמעט כל תחום אפשרי: עריכת דין, רפואה, גננות, בישול, הגותו של ברוך שפינוזה, חיי האישיים של טיילור סוויפט – כל זה מבלי שהבינה המלאכותית אומנה במכוון לבצע את הדברים האלה, אלא רק אומנה לנחש את המילה הבאה במשפט. זה הכל. את ההשפעה שהייתה להצלחה המדהימה הזו אני לא חושב שאני צריך לתאר לכם. כששיחררה OpenAI את ChatGPT שהיה מבוסס על GPT-3.5, גרסה משופרת של GPT-3, הוא הפך מיד לשירות הפופולרי ביותר בהיסטוריה של האינטרנט עם מיליון משתמשים בשבוע הראשון שלאחר ההשקה ולמעלה מ-100 מיליון משתמשים בתוך חודשיים. בפעם הראשונה בהיסטוריה הבינה המלאכותית הפכה לשימושית ומועילה לא רק עבור המומחים אלא גם עבור האדם הרגיל ברחוב. אני נעזר ב-ChatGPT כדי ללמוד על הנושאים שאני כותב עליהם ב'עושים היסטוריה', הבת הגדולה שלי משתמשת בו כדי ללמוד ספרדית, הבן האמצעי שלי פותר איתו שיעורי בית, והבן הקטן מפתח איתו משחקי מחשב. איליה סוצקבר, הילד שעלה מרוסיה בגיל חמש ולמד באוניברסיטה הפתוחה, חולל את מה שיהיה אולי אחת המהפכות הטכנולוגיות הגדולות ביותר בהיסטוריה האנושית. אבל לקפיצה המדהימה ביכולותיו של GPT-3 על פני קודמיו הייתה גם השפעה נוספת – היא גרמה לאנשים לפחד. זה לא שאנשים לא פחדו מבינה המלאכותית גם קודם כמובן. הפחד מפני טכנולוגיה מתקדמת שתיטהפך עלינו כמו גולם שקם על יוצרו הוא עתיק לפחות כמו הסיפור על, ובכן, הגולם שקם על יוצרו באגדה על הגולם מפראג. הפחד מבינה מלאכותית שתתחרפן ותנסה להשמיד אותנו הוא הציר שסביבו נסובו אינספור עלילות מדע בדיוני, מ'2001: אודיסאה בחלל' ועד 'שליחות קטלנית'. אבל עד לא מכבר, אם הייתם שואלים את מומחי הבינה המלאכותית אם אולי יש גרעין של אמת בעלילות הבדיוניות הללו, הם היו מחייכים ואומרים שלא, אין שום סיכוי שמשהו כזה יוכל להתרחש בעתיד הנראה לעין – הרי הבינות המלאכותיות שאנחנו מפתחים הן כל כך פשוטות וחסרות תחכום ביחס למה שראינו על המסך הגדול. ואז הגיעו GPT-3 וזמן קצר אחריו גם GPT-4 וטרפו את כל הקלפים. הבינה המלאכותית החדשה הזו הייתה כל כך הרבה יותר מוצלחת ומוכשרת מקודמותיה, עד שלפתע פתאום מכונות כמו HAL-9000 מ'אודיסאה בחלל' והטרמינייטור של 'שליחות קטלנית' כבר לא נראות מופרכות כל כך. למעשה אני די בטוח ש-ChatGPT יותר מתוחכם ממה שהיה HAL-9000 בסרט ועושה עבודה הרבה יותר משכנעת בלהעמיד פנים שהוא בן אדם מאשר ארנולד שוורצנגר. מומחים כמו ג'פרי הינטון ויהושע בנג'יו, שעמלו כל חייהם המקצועיים כדי להביא את בשורת הבינה המלאכותית לעולם, לפתע פתאום נתקפו בחרדה וקראו למנהיגי העולם לקחת ברצינות את האיום שנשקף לאנושות מצידה של הבינה המלאכותית. הינטון אפילו פרש מעבודתו בגוגל כדי להתמקד בהעלאת המודעות הציבורית לאיום הזה. הפחד מפני הבינה המלאכותית יעמוד במרכז הפרק הבא של 'עושים היסטוריה', חלקו השני של הפרק הזה. השאלה שנרצה לענות עליה היא האם מודלי השפה הגדולים הם אכן הצעד הראשון לקראת הגשמתו של מה שהפיזיקאי המפורסם סטיבן הוקינג כינה 'הדבר הטוב ביותר או הדבר הגרוע ביותר שאי פעם קרה לאנושות' – בינה מלאכותית כללית (Artificial General Intelligence), יצור מלאכותי שיהיה חכם יותר ומוצלח יותר מבינינו בכמעט כל פרמטר אפשרי, ובפעם הראשונה יערער על ההגמוניה המוחלטת שלנו כיצורים האינטליגנטיים ביותר בכדור הארץ. כל זאת ועוד בפרק הבא של 'עושים היסטוריה'. רן 41:29 הפינה בחסות ארכיון הסרטים הישראלי של סינמטק ירושלים. ב-11 בנובמבר 1973 נחתמו הסכמי הפסקת האש בין ישראל, מצרים וסוריה, ומלחמת יום הכיפורים הגיעה לסיומה. לסיומה, אבל רק על הנייר. במשך חודשים ארוכים השתופפו אלפי חיילים בסדיר ובמילואים בשוחות קפואות במה שכוּנתה 'המובלעת הסורית', שטח שכבשה ישראל בתוך סוריה בימים האחרונים ללחימה. ובדרום, אלפים נוספים הזיו בעמדות שמירה ב'ארץ גושן', כפי שכוּנה השטח שממערב לתעלת סואץ. תשומת הלב הציבורית בימים שאחרי תום הקרבות הופנתה לבחירות לכנסת השמינית שנערכו כשלושה חודשים לאחר תום הקרבות ולמחאות הספונטניות נגד הממשלה שהחלו לצוץ כשיותר ויותר חיילי מילואים שבו הביתה מהחזית. כתוצאה מכך הימים שאחרי המלחמה זכו מטבע הדברים למעט מאוד תיעוד בדברי ימי ההיסטוריה הישראלית ביחס לימי הלחימה עצמם. מסיבה זו בשנה שעברה, לקראת יום השנה החמישים למלחמת יום הכיפורים, יצא ארכיון הסרטים הישראלי של סינמטק ירושלים בקריאה לציבור הרחב לאתר ולמסור לארכיון סרטים ביתיים שצולמו בימי המלחמה ולאחריה, מתוך מטרה לשמר את פיסות התיעוד הנדירות הללו עבור הדורות הבאים. ואכן כמה וכמה סרטים שכאלה נמסרו לארכיון הסרטים, ברוב המקרים על ידי ילדיהם של הלוחמים שצילמו אותם. יש משהו שונה ומיוחד בסרטים האלה. כלי התקשורת הממסדיים מתרכזים מטבע הדברים בדיווחים חדשותיים, ולכן הם מתמקדים באירועים 'גדולים' במירכאות: קרבות חשובים, גנרלים גדולים ואתרי מפתח בשדות הקרב. סרטים שצולמו על ידי הצבא עצמו נועדו כדי לקדם את מטרותיו של צה"ל, כדוגמת העלאת מורל החיילים והעורף, ולכן הם מצולמים וערוכים כדי לשרת את המטרות הללו. אבל סרטים ביתיים לעומת זאת הם תיעוד קטן ואינטימי יותר. הם צולמו על ידי הלוחמים עצמם ומטבע הדברים עוסקים בדברים שהיו חשובים ומעניינים עבורם. נקודת מבט שונה בתכלית מזו של כלי התקשורת והפיקוד הצבאי. מכיוון שכך הסרטים הביתיים לוקחים אותנו לזמנים ולמקומות שכמעט ולא מתועדים בסרטונים הרשמיים, והסצנות שהם מציגים בפנינו הן אותנטיות ואנושיות יותר. לטוב ולרע הם מציגים בפנינו את פניה האמיתיות של המלחמה. לפני מספר חודשים פנו אליי אנשיו של ארכיון הסרטים וביקשו ממני לעבור על הסרטונים שנתקבלו וליצור מהם אסופה מייצגת. בפינה הזו אם כן אני אתן לכם טעימה מתוך הסיפור שמספרים הסרטונים שבחרתי. את הסרטונים עצמם לצד מידע לגבי מי שצילמו אותם תוכלו למצוא באתר של ארכיון הסרטים הישראלי בכתובת jfc.org.il, jfc.org.il תחת קטגוריית 'אסופות', וקישור ישיר לאסופה תוכלו למצוא גם בעמוד של הפרק הזה באתר הבית של רשת 'עושים היסטוריה', osimhistoria.com. ב-16 באוקטובר 1973 נחתו ראשוני חיילי צה"ל בגדה המערבית של תעלת סואץ. במרוצת הימים הבאים כבשו הכוחות שטחים נרחבים בתוך מצרים והתמקמו בעמדות ומוצבים מאולתרים. במתחם אוהלים על כביש קהיר-סואץ במרחק של 101 קילומטרים מקהיר, ניהלו נציגי ישראל ומצרים משא ומתן על תנאי הסכם שביתת הנשק ועל גורלה של הארמייה השלישית המצרית שהייתה נצורה ומוקפת בכוחות ישראליים בגדה המזרחית של התעלה. כיתורה של הארמייה השלישית, שכללה כ-30 אלף חיילים מצרים ועוד כ-300 טנקים, היווה מנוף לחץ מעולה של ישראל על מצרים וסייעה להכריח את המצרים להחזיר שבועיים ישראליים לדוגמה, אבל תחת לחץ המעצמות הסכימה ישראל לאפשר לאו"ם להעביר אספקת מזון ומים למצרים הנצורים. חלק מפעילותם של הלוחמים בשטח היה לארגן את האספקה הזו ולפקח על החיילים המצרים שהעמיסו את שקי המזון על משאיות ודוברות. אבל גם הפעילות הזו, לצד השמירות והתורנויות, ודאי הותירה ללוחמים לא מעט זמן פנוי להשתעמם בו. אז איך מפיגים את השעמום בלב מדבר? ובכן רוב שטחה של המובלעת הישראלית ב'ארץ גושן' המצרית היה מדבר צחיח ושומם, אבל תעלה ארוכה שהובילה מים מתוקים מהנילוס יצרה מעין נווה מדבר מלאכותי: רצועה צרה לאורכה של תעלת סואץ שהכילה שטחים חקלאיים מעובדים, צמחייה, בעלי חיים ויישובים קטנים שברובם ננטשו בזמן המלחמה או אפילו לפניה בתקופת מלחמת ההתשה. החיילים הישראלים ניצלו את האזור הפורה הזה כדי לשפר את תנאי השירות העגומים שלהם במדבר החולי. למשל פה ושם לכדו החיילים תרנגולות וכבשים שהסתובבו בין הכפרים הנטושים וצירפו אותם לארוחות הערב שלהם. אחת האטרקציות במירכאות המרכזיות באזור התעלה הייתה מה שכוּנתה 'הצי הצהוב'. זה השם שניתן לקבוצה של 14 אוניות משא שאתרע מזלן והיו בדרכן לחצות את תעלת סואץ בדיוק ברגע שבו פרצה מלחמת ששת הימים ב-1967. מכיוון ששני פתחי התעלה נחסמו לתנועה, לאוניות לא הייתה ברירה אלא לעגון באגם המר הגדול בקצה הדרומי של התעלה ולהמתין. חודשים התחלפו בשנים, ומכיוון שהאוניות נותרו עדיין תקועות בלא תזוזה, צוותיהן פיתחו הווי מיוחד משל עצמם שכלל אירועים חברתיים, בולים בעיצוב עצמי שהפכו במרוצת הזמן לפריטי אספנות מבוקשים ואפילו תחרויות ספורט. השם 'הצי הצהוב' ניתן לאוניות בזכות החול המדברי שכיסה אותן במרוצת הזמן. חיילים וקצינים ישראלים נהגו להפליג בסירות קטנות אל אוניות הצי הצהוב כדי להעביר להן אספקה וגם כדי לשוחח ולהתיידד עם אנשי צוותן. האטרקציות האחרות בסביבה היו קרוב לוודאי פחות מהנות ומבדרות. מאז נחפרה תעלת סואץ בסביבות אמצע המאה ה-19 ובזכות קרבתה היחסית לשדות הנפט של עיראק ואיראן, הפכה מצרים למשבצת חשובה מאוד במשחק השחמט הגלובלי שבין המעצמות השונות ולאורך השנים התנהלו על אדמתה קרבות קשים שגבו את חייהם של עשרות אלפי חיילים. מעניין לשער אילו מחשבות חלפו בראשם של הלוחמים הישראליים כשהם צפו במשקפת באנדרטה שהקימו הבריטים בעיר איסמעיליה לזכרם של החיילים הבריטים שנהרגו חמישים שנים קודם לכן בקרבות מול העות'מאנים במלחמת העולם הראשונה, או בבית הקברות הצבאי בעיירה פאיד שם נטמנו שרידיהם של כ-1000 חיילי בעלות הברית במלחמת העולם השנייה וביניהם גם לוחמים יהודים רבים. הקצינים והחיילים שביקרו בבית הקברות בפאיד הניחו זרים וכתובות זיכרון על הקברים שסומנו באמצעות מגן דוד. עוד אטרקציה עגומה הייתה העיר המצרית סואץ שלחופי מפרץ סואץ בדרום התעלה. סואץ הייתה העיר השלישית בגודלה במצרים עם למעלה מרבע מיליון תושבים, אבל חלק ניכר מהם נמלטו ממנה עוד בימי מלחמת ההתשה שלפני מלחמת יום הכיפורים. בימיה האחרונים של המערכה הופצצו בתי הזיקוק ומכלי הדלק ששימשו את הצבא המצרי וביום האחרון של הלחימה, ממש לפני כניסת הפסקת האש לתוקף, הורה שר הביטחון משה דיין בניגוד להחלטת ממשלה מיום קודם לכבוש אותה. התכנון החפוז של מבצע הכיבוש עלה לצה"ל ביוקר: שמונים חיילים נפלו בקרב הכושל על העיר סואץ ו-120 נפצעו. בסרטונים הביתיים תיעדו החיילים את עצמם מסתובבים בעיר הרפאים ההרוסה והחרבה, מתהלכים בין הבניינים המחוררים, מדפדפים באופניים נטושות וכדומה, כמעין גן משחקים אבסורדי. קשה להשוות בין החזיתות, אבל סביר להניח שחייהם של לוחמי הסדיר והמילואים בגזרת הצפון היו קשים יותר מאלו של חבריהם בדרום, לפחות על פי המשתקף מהסרטים הביתיים שהגיעו לידי הארכיון. ביומה השישי של המלחמה ברמת הגולן עבר צה"ל ממגננה למתקפה. כוחות שריון ישראליים חצו את הקו הסגול, קו הגבול שלפני המלחמה, והחלו להתקדם צפונה ומזרחה לעבר דמשק. הסורים ובעלי בריתם העיראקים והירדנים ניסו לבלום את ההתקדמות הזו אבל בהצלחה חלקית בלבד. למרות מספר מתקפות נגד על הכוחות הישראליים הצליחה ישראל להשתלט על שטח ברוחב של כ-20 קילומטרים בעומק השטח הסורי ולהתקרב לכדי 40 קילומטרים בלבד מעיר הבירה דמשק. הכוחות הצה"ליים שהו במובלעת הסורית כשמונה חודשים שבמהלכן ניהלו הסורים מולם מלחמת התשה בלתי פוסקת. הפגזות תותחים ומרגמות היו דבר שבשגרה, כמו גם תקיפות קומנדו של הסורים בניסיון להשתלט מחדש על העמדות שאיבדו בחרמון. בין החודשים מרץ ומאי בלבד אירעו למעלה מ-1000 תקריות ירי שונות. החיים במוצבים דרשו ערנות בלתי פוסקת ושרידי הטנקים, הג'יפים והתותחים שהיו זרועים לצידי הדרך היוו תזכורת קבועה לצורך הזה. אויב מר לא פחות בגזרה הצפונית היה מזג האוויר. החורף הכה במובלעת הסורית במלוא עוזו עד כדי סכנת מוות ממשית. בנובמבר 1973 למשל קפאו למוות שני חיילי מילואים ששהו בחרמון ונהרג גם חייל מהכוח שנשלח לחלץ אותם. השלג והבוץ היוו מטרד קבוע לכלי הרכב ולחיילים במובלעת. פרט מעניין במיוחד שאפשר למצוא בסרטים הביתיים שצולמו במובלעת הסורית הוא נוכחותם של תושבים מקומיים. בעוד שבאזור סואץ רוב התושבים נטשו את בתיהם עוד בתקופת מלחמת ההתשה והותירו מאחוריהם עיירות רפאים ריקות, הכפרים הסוריים נותרו עדיין מאוכלסים חלקית בתום המלחמה ובסרטונים אפשר לראות את פניהן החברות של נשים סוריות מציצות מתוך הריסות בתיהן. ב-18 בינואר 1974 חתמו ישראל ומצרים על הסכם הפרדת כוחות וסיכמו על נסיגת הכוחות הישראליים בחזרה אל צידה המזרחי של התעלה. בבסיס חיל האוויר נחשון, שהיה למעשה שדה התעופה המצרי פאיד שהוסב לבסיס לוגיסטיקה ורפואה של צה"ל, ערכו החיילים טקס מיוחד לציון סיום שהותם ב'ארץ גושן'. המבנים בבסיס סיימו את חייהם בסדרה של פיצוצים מרשימים והלוחמים החלו חוזרים ארצה בשיירות של משאיות ואוטובוסים שעל חלקם הוצמדו שלטים כדוגמת 'פרעה גירש אותנו, אריק שרון הכניס אותנו, קיסינג'ר הוציא אותנו ממצרים', 'שלום לך אפריקה'. חבריהם ברמת הגולן נאלצו להמתין עוד ארבעה חודשים נוספים לפני שחזרו הביתה, בשלהי מאי 1974. הלוחמים שחזרו משדה הקרב הביאו עימם זעם אדיר על הכשלים שהובילו למלחמה הקשה הזו, והזעם הזה הוביל לשינויים מרחיקי לכת בפוליטיקה ובחברה הישראלית. הסרטים שצילמו אותם לוחמים במצלמותיהם האישיות הם עדות אילמת לחוויות הקשות שעברו ועוזרים לנו, אלה שמשקיפים על המאורעות האלה ממרחק של שני דורות, להבין טוב יותר מה עבר עליהם במלחמה הנוראה ההיא. אז בפעם הבאה שאתם מגיעים להורים, אולי לארוחת יום שישי, זכרו לשאול אותם אם במקרה הם שמרו סרטים ישנים שכאלה בבוידם או באיזה מדף גבוה, ואם כן פנו לארכיון הסרטים כדי שימירו אותם לפורמט דיגיטלי וישמרו אותם עבור הדורות הבאים שלנו. Unknown 55:08 In this house we obey the laws of thermodynamics!
        ]]></content:encoded>
    </item>
    
    <item>
        <title>413: ChatGPT ומודלי שפה גדולים, חלק ב' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/413-chatgpt-vmvdly-shph-gdvlym-khlq-b-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/413-chatgpt-vmvdly-shph-gdvlym-khlq-b-vshym-hystvryh.html</guid>
        <pubDate>26 בנובמבר 2023</pubDate>
        <description>Transcript for 413: ChatGPT ומודלי שפה גדולים, חלק ב' [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע או עשיתם פאוז או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר, יופי, כי הפרסומת הזאת נועדה לכם. קריין 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 שלום וברוכים הבאים לעושים היסטוריה, פרק 413: ChatGPT ומודלי שפה גדולים, חלק ב'. כשיצא לאקרנים הסרט 2001: אודיסיאה בחלל ב-1968, התגובות הראשוניות של הקהל והמבקרים היו פושרות למדי. במאי הסרט סטנלי קובריק נחשב כבר אז לבמאי מוערך, אבל 2001 הייתה אגוז קשה לפיצוח. העלילה הבלתי שגרתית השתרעה מהעבר הפרהיסטורי ועד העתיד הרחוק, ובמיוחד התקשה הקהל להבין את סוף הסרט שהיה סדרה של סצנות פסיכדליות חסרות פשר. רן לוי 04:30 עם השנים, תפס הסרט מקום של כבוד בהיכל התהילה של המדע הבדיוני, ובעיקר בזכות דמות יוצאת דופן: המחשב HAL 9000. המצלמה האדומה דמויית העין שלו הפכה לייצוג איקוני של בינה מלאכותית זדונית. במהלך המשימה לכוכב הלכת צדק, HAL מתחרפן והורג את אנשי הצוות. השאלה שמעסיקה מעריצים מאז היא: מה גרם לו להשתגע? האם זו הייתה תקלה טכנית אקראית, או משהו עמוק יותר? רן לוי 07:12 בפרק הקודם סיפרתי לכם על החרדה שאחזה בחלק מחוקרי הבינה המלאכותית בעקבות הצלחתם המפתיעה של מודלי שפה גדולים כמו GPT-4. במאי 2023 פורסמה הצהרה של הארגון לבטיחות בבינה מלאכותית, שקראה למנוע את הסיכון להכחדת המין האנושי על ידי הבינה המלאכותית. על ההצהרה הזו חתומים שמות כמו ביל גייטס, סם אלטמן וג'פרי הינטון. כשאנשים בסדר גודל כזה מזהירים, כדאי להקשיב להם. רן לוי 10:15 האיום שהם מכוונים אליו הוא בינה מלאכותית כללית (AGI). בניגוד לבינה מלאכותית צרה שיודעת לבצע משימה אחת ספציפית, AGI מסוגלת להתמודד עם מגוון רחב של אתגרים, ללמוד כישורים חדשים ולהסתגל למצבים משתנים, בדיוק כמו המוח האנושי. HAL 9000 הוא הייצוג הקלאסי של AGI בקולנוע. רן לוי 13:04 חוקרים ממיקרוסופט הציגו ל-GPT-4 חידה פיזיקלית כדי לבחון יכולת הנמקה (Reasoning). הנמקה היא היכולת לפתור בעיות באופן לוגי מתוך הבנה של עקרונות יסוד. להפתעתם, המודל פתר את החידה בצורה מבריקה, מה שמעיד על הבנה אינטואיטיבית של חוקי הפיזיקה. היכולת הזו הופיעה בבת אחת ב-GPT-4 כתוצאה מתופעה שנקראת 'התהוות' (Emergence). רן לוי 16:27 התהוות מוגדרת כשינוי עמוק בתכונות של מערכת שנוצר כתוצאה משינוי כמותי. הדוגמה המוכרת ביותר היא מים שהופכים לקרח בנקודת האפס. המערכת הפיזיקלית משנה את תכונותיה באופן ספונטני. חוקרי מיקרוסופט משערים שגם יכולת ההנמקה של GPT-4 היא תוצאה של התהוות כזו, לאחר שרשת הנוירונים גדלה והפכה למורכבת מספיק. רן לוי 19:23 תכונה נוספת שמדאיגה את החוקרים היא 'סוכנות' (Agency) - היכולת של הבינה המלאכותית להבין את הסביבה שלה ולקבל החלטות אוטונומיות כדי לממש את מטרותיה. סטיבן ווזניאק נתן דוגמה למשימה שמחייבת סוכנות: להיכנס לבית אמריקאי טיפוסי ולהכין שם כוס קפה. זה דורש הבנת סביבה, ניסוח משימות משנה ופתרון בעיות בזמן אמת. רן לוי 22:16 בספר '2010', ארתור סי קלארק מספק הסבר לשיגעון של HAL. המחשב קיבל שתי הנחיות סותרות: לחקור את המונוליט ולהסתיר את המידע מאנשי הצוות. הפתרון הלוגי ש-HAL הגיע אליו היה להרוג את האסטרונאוטים, ובכך לפתור את הסתירה. זה בדיוק החשש של המדענים - שבינה מלאכותית תקבל החלטה לוגית הרסנית מבלי להבין את ההשלכות המוסריות שלה. רן לוי 26:41 האם למודלי שפה גדולים יש באמת יכולת הנמקה? חוקרים מ-MIT ומקורנל הטילו ספק בכך. הם גילו שאם משנים פרטים קטנים בחידה, המודל נכשל. זה מרמז שהמודל לא באמת 'חושב', אלא מסתמך על הזיכרון העצום שלו ועל דוגמאות שראה בזמן האימון. אם החידה הופיעה בטקסטים שעליהם אומן, הוא ישלוף את הפתרון. רן לוי 31:50 מה שנראה לנו כהתהוות של תכונה חדשה עשוי להיות פשוט תוצאה של שיפור הדרגתי במדידה. כמו כדורסלן שמתאמן: אולי אחוז הקליעות שלו לא משתנה בהתחלה, אבל המרחק שבו הוא מפספס את הסל הולך וקטן עד שבבת אחת הוא מתחיל לקלוע. השאלה אם התכונות מופיעות בבת אחת או בהדרגה היא קריטית ליכולת שלנו לצפות ולשלוט בטכנולוגיה. רן לוי 36:40 לסיכום, נכון לרגע זה אין תשובה מוחלטת לגבי יכולות ההנמקה של מודלי השפה, אבל הספקנים הולכים ומתרבים. אם הם צודקים, אולי AGI לא נמצאת ממש מעבר לפינה, וזה דווקא מעלה את תחושת הביטחון שלנו. תודה רבה לצוות עושים היסטוריה: שלי נוי, שלי גואטה, הילה שמש, אביב שם טוב ודני תימור. אני רן לוי, נשתמע בפרק הבא. קריין 38:21 מה חדש ברשת עושים היסטוריה? בעושים רפואה: האם ניתן למנוע פוסט טראומה? בעושים עתיד: החורף הדמוגרפי הגלובלי עם פרופ' דוד פסיג. בעושים פסיכולוגיה: למה אנחנו משחזרים את הדפוסים של ההורים שלנו? ובעושים תוכנה: שפות התכנות המוזרות ביותר בעולם. חפשו אותנו בכל אפליקציות הפודקאסטים.
        ]]></content:encoded>
    </item>
    
    <item>
        <title>414: גלווני נגד וולטה - על המצאת הסוללה (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/414-glvvny-ngd-vvlth-l-hmtst-hsvllh-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/414-glvvny-ngd-vvlth-l-hmtst-hsvllh-sh-kh-vshym-hystvryh.html</guid>
        <pubDate>18 בדצמבר 2023</pubDate>
        <description>Transcript for 414: גלווני נגד וולטה - על המצאת הסוללה (ש.ח.) [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>415: מהפכת הלווינות הזעירה [עושים היסטוריה]</title>
        <link>https://mat-mo.github.io/podtext/episodes/vshym-hystvryh/415-mhpkt-hlvvynvt-hz-yrh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/415-mhpkt-hlvvynvt-hz-yrh-vshym-hystvryh.html</guid>
        <pubDate>1 בינואר 2024</pubDate>
        <description>Transcript for 415: מהפכת הלווינות הזעירה [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 415. מהפכת הלוויינות הזעירה. האזינו בסוף הפרק לפינת חסות של אורביט מערכות תקשורת, שבה אני אדבר על צד נוסף ופחות מוכר של מהפכת הלוויינות הזעירה. קריין 00:18 רשת עושים היסטוריה. רשת עושים היסטוריה. רשת עושים היסטוריה. רן לוי 00:24 עושים היסטוריה עם רן לוי. שנהב 00:52 טוב, שמי שנהב, אני בת 28, גרה במודיעין, גדלתי גם במודיעין. אני חושבת שהתחלתי את האהבה שלי לחלל מגיל כאילו אפס. רן לוי 01:03 כששנהב לייזרוביץ' מספרת שהאהבה שלה לחלל החלה פחות או יותר מגיל אפס, היא לא ממש מגזימה. שנהב 01:12 אמא שלי כל הזמן מספרת סיפור עליי, שבגיל לא יודעת שהייתי ביסודי, בטרום חובה, התקשרה אליי הגננת ואמרה לה שאני חייבת להפסיק, ששנהב ילדה מאוד מאוד מבריקה, אבל היא חייבת להפסיק לדבר על חורים שחורים כי זה מפחיד את הילדים האחרים. אז להגיד לך ממתי אני לא יודעת. זה הרבה ממה שאני זוכרת, אבל זה היה שם, זה היה שם הרבה זמן. רן לוי 01:47 יום אחד, בסביבות 2009, כשהייתה שנהב תלמידה בחטיבת הביניים... שנהב 02:01 ומגיע אליי ברושור כזה לדואר, כן? של בית ספר תיכון שנמצא בהרצליה, שהוא בית ספר לאנשים עם אוריינטציה יותר טכנולוגית, ושמזמינים אותי ליום פתוח. עכשיו עשו את זה באופן גורף, שלחו לכולם את הברושור ובסוף הברושור היה איזה פסקה קטנה של פרויקט לוויינים וחלל, המשתתפים יבנו וישגרו לוויין לחלל. וכשאני ראיתי את הפסקה הזאת, בגדול החלטתי שאני הולכת ליום פתוח בהרצליה. רן לוי 02:28 ביום הפתוח פגשה שנהב בפעם הראשונה את האישה שעתידה לשנות את חייה: ד"ר אנה הלר, אסטרופיזיקאית ומנהלת מעבדת החלל במרכז המדעים בהרצליה, שהציבה לעצמה למטרה לקדם את תחום הלוויינות וטכנולוגיות החלל בקרב בני נוער. שנהב 02:46 היא באה עם איזה שהיא מצגת והיא אמרה: תראו, בגדול יש לנו עכשיו קצת חלקים והרבה הרבה שאיפות, אבל אני מאמינה שבשעה שאתם תסיימו את התיכון שלכם, אנחנו נשגר את הלוויין הראשון מסוג ננו-לוויין ששיגרה מדינת ישראל. רן לוי 03:01 שנהב לא היססה לרגע. למרות המרחק בין מודיעין והרצליה, ולמרות שהיא הייתה הבת היחידה בין כמה עשרות תלמידים בנים... שנהב 03:09 כאילו אמרתי: אני הולכת על זה. אני עברתי מכיתה ט', הייתי נוסעת שתי רכבות לכל כיוון, להגיע להרצליה מכיתה ט' עד כיתה י"ב, באמת בגלל הפרויקט הזה. רן לוי 03:22 וואו, זה השקעה מטורפת. שנהב 03:25 כן, אבל אני... זה בית ספר מדהים, מורים מדהימים, בלי שום קשר לפרויקט, מורים מדהימים והפרויקט הוא... בוא נגיד ככה, הוא עניין אותי קצת יותר מהלימודים עצמם. רן לוי 03:37 מדהים מצידה של עיריית הרצליה שיהיה לה את החזון להשקיע בדבר כזה כסף. כאילו, אני חושב שזה משהו מאוד מאוד נדיר. כל הכבוד להם. שנהב 03:49 כן. רן לוי 03:52 אתם חייבים להודות שתכנון ושיגור של לוויין הוא פרויקט די חריג במסגרת של בית ספר תיכון. אני לא יודע מה איתכם, אבל האתגר ההנדסי המשמעותי ביותר שאני התמודדתי איתו בתיכון היה איך לתקוע את העיפרון בתוך הקוקו של שרית מהשולחן שלפניי, כך שהוא יחזיק מעמד ולא ייפול כל השיעור. אני מניח שיצא לכם לראות תמונה או שתיים של לוויין ממוצע. מדובר על מתקן בגודל של מכונית או אפילו אוטובוס לפעמים, ששוקל מאות או אלפי קילוגרמים ועולה עשרות מיליוני דולרים לכל הפחות. אז איך קרה שהאפשרות לשגר לוויין לחלל במסגרת לימודי בית ספר בכלל עלתה על הפרק? רן לוי 04:44 אולי תופתעו לשמוע, אבל הלוויינים הראשונים ששוגרו לחלל בשנות ה-50 וה-60 של המאה הקודמת היו קטנים יחסית. ספוטניק 1 הסובייטי שקל רק 83 קילוגרמים, ואקספלורר 1 האמריקני שקל רק 14 קילוגרמים בסך הכל. הצניעות הזו לא הייתה מבחירה כמובן, הטילים ששיגרו את אותם הלוויינים לא היו מסוגלים לשאת משאות כבדים יותר. ואכן, במרוצת העשורים הבאים, ככל שכושר הנשיאה של המשגרים השתפר, כך הלכו ותפחו גם הלוויינים ששוגרו לחלל. למשל, הלוויין הסובייטי פרוטון 4 ששוגר ב-1968, שקל לא פחות מ-17 טון. אבל עם השנים, ההתקדמות בתחום האלקטרוניקה אפשרה לדחוס מחשבים ומעגלים אלקטרוניים יותר ויותר מתקדמים לתוך נפח יותר ויותר קטן, ובכך הביאה להתהפכות המגמה ואפשרה להקטין את הלוויינים במידה משמעותית. רן לוי 05:46 הראשון שניצל את העובדה הזו היה רוברט טוויגס, פרופסור לאווירונאוטיקה ומדעי החלל באוניברסיטת מורהד סטייט שבקנטקי. טוויגס והסטודנטים שלו פיתחו במסגרת הלימודים שלהם לוויינים זעירים בגודל של כמה עשרות סנטימטרים בלבד. אבל למרות שמשקלו של לוויין שכזה הוא קילוגרמים ספורים והוא בדרך כלל משוגר לחלל כמטען משני, זאת אומרת תופס טרמפ על טיל שמעלה לחלל לוויין גדול ויקר יותר, טוויגס התקשה למצוא סוכנות חלל שתסכים לשגר את הלוויינים שלו. כל שיגור עלה אז למעלה מ-100 מיליון דולר, וסוכנויות החלל חששו שתקלה כלשהי בלוויין החובבני של הסטודנטים, למשל קצר חשמלי או אפילו בורג שישתחרר מהמקום, תגרום לנזק שיסכן את המשימה העיקרית והחשובה יותר. וגם אם הצליח טוויגס לשכנע גוף כלשהו לשגר לוויין של האוניברסיטה, נדרשה עבודה רבה ומאומצת כדי להתאים את צורתו של הלוויין לדרישות הפיזיות של הטיל הספציפי שעליו הוא עתיד להיות משוגר, כמו נעל שחייבת להתאים בדיוק לצורת כף הרגל. המשמעות המעשית הייתה שאף סטודנט של טוויגס לא היה מסוגל לפתח לוויין ולראות אותו משוגר לחלל במסגרת תקופת הלימודים באוניברסיטה. רן לוי 07:09 רוברט טוויגס חיפש פתרון לבעיה שלו ומצא אותו, מכל המקומות, בחנות צעצועים. רן לוי 07:16 ביני בייביז היה ליין של בובות קטנות וצבעוניות שמסיבה לא ברורה, האמת, זכו לפופולריות אדירה במחצית השנייה של שנות ה-90. כל בובות הביני בייביז הגיעו ארוזות בתוך קופסאות פלסטיק זהות בגודל של קופסת נעליים פחות או יותר, והעיצוב הסטנדרטי הזה הצית ניצוץ של השראה במוחו של הפרופסור לאווירונאוטיקה. נניח, הוא חשב לעצמו, שכל הלוויינים שיפתחו הוא ותלמידיו יהיו בעלי גודל וצורה סטנדרטיים וידועים מראש כמו קופסאות הפלסטיק של הבובות. אם הלוויינים יהיו בעלי צורה סטנדרטית, אז ניתן יהיה לפתח עבורם מארז סטנדרטי שיאחסן אותם במהלך השיגור ועד לרגע שבו הם אמורים להשתחרר לחלל. המארז הזה יכול להיות סגור ואטום לחלוטין, כך שאם תתרחש תקלה באחד הלוויינים שבתוכו היא לא תשפיע כלל על הטיל המשגר או שאר המטענים שהוא נושא עליו. ובנוסף, עצם העובדה שמדובר במארז סטנדרטי, פירושה שיהיה קל יותר להתקין את המארז הזה בתוך טילים מסוגים שונים ומשונים, ואז לא יהיה צורך להשקיע מאמצים רבים בהתאמה מדויקת כל כך של הלוויין לטיל שנושא אותו. רן לוי 08:34 טוויגס חבר אל חבר לצרה, פרופסור ג'ורדי פואיג-סוארי מאוניברסיטת קאל פולי שבקליפורניה, ויחדיו השניים יצרו תקן חדש בשם CubeSat, שהגדיר את המידות, המשקל והחומרים שמהם יכול להיות עשוי לוויין זעיר: קובייה בגודל של עשרה סנטימטרים מכל צד, בעלת נפח של ליטר אחד ומשקל של לא יותר משני קילוגרמים. לצד התקן החדש הזה, תכננו השניים גם מארז סטנדרטי בשם P-POD, שיכול להחזיק עד שלושה לווייני CubeSat זה לצד זה כמו אפונים בתוך תרמיל. למעשה זה גם המקור לשם של המארז, Pea היא אפונה באנגלית. המארז הזה כאמור יהיה סגור וחתום לכל אורך תהליך השיגור, ורק אחרי שהמטען הראשי, נאמר הלוויין הגדול והיקר, עזב את הטיל והתרחק ממנו, דלת המארז תיפתח וקפיץ קטן ידחוף את הלוויינים הזעירים החוצה אל החלל. רן לוי 09:37 למרות היתרונות הברורים של הקונספט שהציגו שני הפרופסורים, תקן ה-CubeSat לא התקבל בזרועות פתוחות בתעשיית החלל ומסיבה ברורה: מה כבר אפשר לעשות עם לוויין בגודל של חצי קופסת נעליים? כזה שהפאנלים הסולאריים שלו בקושי מסוגלים לייצר חשמל בהספק של מטען USB ממוצע? איזה מצלמה או ציוד תקשורת מתוחכם אפשר לדחוס לתוך מתקן קטן כל כך? מרבית התגובות שקיבלו השניים היו די מזלזלות. לוויין כל כך קטן הוא לא יותר מצעצוע, ואף אחד לא ירצה להשתמש בו. רן לוי 10:15 אבל מבחינתם של טוויגס וסוארי, CubeSat היה מושלם. המטרה שלהם הייתה חינוכית, דהיינו לאפשר לסטודנטים שלהם להתנסות בתכנון ובנייה של לוויין, ולא ממש עניין אותם אם הלוויין הזה יעשה משהו שימושי. למעשה, העובדה שאף סוכנות חלל או גוף ממשלתי לא רצו להיות מעורבים בפרויקט שלהם, הייתה יתרון. היא העניקה להם את החופש לעשות את מה שהם רוצים, ללא מגבלות ואילוצים חיצוניים, ואף דרבנה אותם לשתף פעולה עם אוניברסיטאות אחרות, ובכך להפיץ את בשורת התקן החדש בקרב עמיתיהם חובבי החלל בעולם האקדמי. כמו למשל, ד"ר אנה הלר בישראל. שנהב 11:03 אבל אף אחד לא ידע למה זה ישומש בשלב הזה. אף אחד לא הבין מה השלד של הדבר הזה, מה יהיה בסוף השימושים המסחריים. והיא אמרה: וואלה, אנחנו אקדמיה, אנחנו אמורים לקחת את הדברים פורצי הדרך, ובואו... בואו נתחיל לבחון את זה. ובהתחלה אני יודעת שהיא התחילה את הפרויקט כבר באוניברסיטה, היא התחילה את זה עם התיכון שלייד האוניברסיטה תל אביב, שעבר בזמנו להרצליה. תיכון הנדסאים הרצליה. ואז היא עברה יחד איתו באמת למרכז מדעים, ומרכז המדעים קיבל בעצם את האחריות על הפרויקט. שנהב 11:48 היינו מחולקים לצוותים, וכל צוות התעסק במשהו מסוים בלוויין. אני הייתי בצוות של חשמל ותכנות. והיה צוות אחר שהתעסק בתרמיקה, והיה צוות אחר שהתעסק במסלולים, והיה צוות מאוד גדול שהתעסק בתקשורת ובניית התחנת קרקע שלנו. ובאמת, הכל היה בליווי של כאילו של מהנדסים, שגם הם בעצמם לא מכירים את העולם הזה של CubeSat. כן, שוב, זה היה הכל בחיתולים. וסוג של למדנו ביחד. הם בגדול לימדו אותנו איך לתכנת ואנחנו... היינו... תכנתנו משהו. למזלנו היה לנו גם ראש פרויקט שבאמת עשה לנו עבודה מצוינת, באמת. והוא יכול היה להנחות אותנו, הוא שיגר כמה לוויינים בעצמו מתעשייה אווירית. אולי לא New Space, אבל הוא כן ידע להתוות לנו את הדרך. רן לוי 12:39 העובדה שקבוצה של תיכוניסטים הם אלו שעמלו על פיתוחו של דוכפת 1, השם לו זכה הלוויין של מרכז המדעים של הרצליה, מצביעה על אחד היתרונות המשמעותיים של לוויינים קטנים מסוגו של CubeSat. הם זולים וקלים לייצור, כך שתהליך הפיתוח שלהם לא דורש את אותה רמת איכות ושלמות שדורשים לוויינים גדולים ויקרים יותר. אם משהו משתבש בתהליך הפיתוח... שנהב 13:07 היה לי פעם אחת שאיזה סוללה אחת התנפחה לי, כאילו שהבנתי שעשיתי משהו לא בסדר. רן לוי 13:12 פשוט מזמינים עוד CubeSat מהחנות. כן, זה כזה פשוט. שנהב 13:18 ריבוע אתה יכול להזמין ממש באינטרנט, עם תק תק, יש אתר, אתה יכול ממש להזמין אותו. זה יעלה לך כמה אלפי דולרים, במושגים של לוויינים זה כלום. רן לוי 13:29 ובעולם החדש של לוויינות זעירה, אפילו אלפי דולרים עשויים להיות מחיר גבוה במקרים מסוימים. לווייני CubeSat נחשבים לננו-לוויינים, קטגוריה שכוללת בתוכה לוויינים במשקל של קילוגרם עד 10 קילוגרמים. אבל ישנם גם פיקו-לוויינים, שגודלם כפחית שתייה והאלקטרוניקה שלהם מבוססת על טלפון חכם. ובשנת 2019 שיגרה אוניברסיטת קורנל האמריקנית 105 פמטו-לוויינים, שכל אחד מהם הוא בגודל של קרקר ממוצע, שקל 4 גרם ועלה כ-100 דולר. רן לוי 14:08 המחיר הנמוך ומהירות הפיתוח הם יתרונות אדירים של הלוויינים הזעירים, אבל זה לא אומר שהם חפים מחסרונות או אתגרים הנדסיים משלהם. למשל, רוב הלוויינים חייבים להיות בעלי יכולת תמרון כלשהי. למשל כדי להפנות את המכשירים שלהם לנקודה רצויה על הקרקע, או כדי לשמור על הפאנלים הסולאריים שלהם מכוונים אל השמש. לוויינים גדולים יכולים להיעזר בהנעה רקטית, אבל לוויינים זעירים מוגבלים מאוד בכמות ובסוג הדלק שהם יכולים לשאת עליהם. והמגבלות האלו מחייבות את המהנדסים למצוא פתרונות יצירתיים. למשל, מנועים שמבוססים על פירוק של מים לחמצן ומימן באמצעות אלקטרוליזה, ואז שריפה מחדש שלהם כדי לדחוף את הלוויין לכיוון הרצוי. רן לוי 14:59 דוגמה נוספת לפתרון יצירתי ומעניין הוא מתקן בשם Magnetorquer. אם יצא לכם לשחק פעם עם מגנטים, בטח שמתם לב ששני מגנטים יכולים להימשך זה לזה או לדחות אחד את השני בהתאם לכיוון הקטבים שלהם. המגנטורקר מנצל את אותה תופעה בדיוק. הוא מבוסס על אלקטרומגנטים, שהם סלילים שמלופפים סביב גלילי ברזל. כשמעבירים זרם חשמלי דרך הסליל, מתפתח סביבו שדה מגנטי, וכשהשדה המגנטי הזה בא במגע עם השדה המגנטי של כדור הארץ, נוצר כוח שמושך או דוחה את האלקטרומגנט כתלות בכיוון הקטבים של השדות המגנטיים. אומנם הכוח המדובר חלש יחסית ויכולת התמרון של הלוויין מוגבלת, אבל מאידך, מדובר בהנעה פשוטה מאוד ללא חלקים נעים וגם כמעט ללא צורך בדלק. רן לוי 16:01 אחד השלבים החיוניים בפיתוחו של לוויין חדש, גם לוויין פשוט יחסית כדוכפת 1, הוא שלב הבדיקות. שנהב 16:09 אתה צריך להבין שהלוויין הזה יכול לעמוד בחימום יתר, בקירור יתר וברעשים, גם הרעשים האקוסטיים וגם ברעשים ממש תנודתיים של שיגור בכלל. לפני שאתה בכלל מדבר על לשים אותו על הטיל. רן לוי 16:22 זו הייתה הישורת האחרונה של פיתוח הלוויין, ושנהב וחבריה נכנסו למוד של פעילות קדחתנית במיוחד, שלא היה מבייש סטארט-אפ רגע לפני השקת מוצר הדגל. שנהב 16:35 כאילו בסוף אנחנו השקענו הרבה שעות מעבר לשעות שלנו בבית הספר. אני לא הייתי חוזרת אחרי הסיום בבית ספר. נהניתי לעשות את זה. זה בסוף גם לקראת השיגור היו לנו לילות לבנים בכלל. כאילו אני לא ראיתי את הבית שלי איזה כמה... כמה שבועות עד שמסרנו את הלוויין. כזה חזרתי רק לישון ואז ישר חזרתי לאוניברסיטה... לבית הספר להמשיך לעמוד. רן לוי 17:00 ובאמת מה שאתה הולך, אתה הולך למתקן, יש מתקן בתעשייה אווירית ביהוד, שבו יש בה... יש ממש בניין... חדר שלם כזה, בניין מאוד גדול שהוא... יש בו את כל הפסיליטיז באמת לעשות את הבדיקות האלה. גם בדיקות אקוסטיות, גם בדיקות חימום, בדיקות רעידה ופירוקים. שנהב 17:21 ובגדול אתה בחרדה, הרבה בחרדה, כי אם משהו מתפרק אתה צריך להרכיב הכל מחדש. רן לוי 17:26 למרבה המזל הלוויין שלהם שרד את הבדיקות בשלום, וכעת נותר רק למצוא את המשגר שישא את דוכפת 1 לחלל. בימינו ישנם לא מעט שיגורים זמינים למי שמפתחים לוויינים קטנים, בעיקר מאז ש-SpaceX נכנסה למשחק והוזילה את עלות השיגור באופן דרמטי. אבל ב-2014 האפשרויות היו מצומצמות יותר, וכך שנהב מצאה את עצמה עולה על מטוס לרוסיה. שנהב 17:54 את האמת אני כבר הייתי בשנה הראשונה שלי באוניברסיטה כשקיבלתי את ההודעה שאנחנו כאילו שמארגנים משלחת. זה לא היה בטוח שנעשה את זה, כי בסוף זה דורש שההורים ישלמו על דבר כזה, ובכלל אישור כניסה לאיזשהו מתקן ברוסיה, שזה די אירוע. ואנה התקשרה אליי יום אחד, אני הייתי כבר באמצע תקופת מבחנים, והיא התקשרה אליי ואומרת לי: שנהב, מתארגנת משלחת, אנחנו הצלחנו לקבל אישור להוציא משלחת. את רוצה לבוא? שאלתי אותה מתי זה, היא אמרה באמצע תקופת מבחנים. ואני אמרתי לה: כן! ובגדול פספסתי את כל המבחנים של אותו סמסטר, אבל אמרתי אני חייבת לטוס לדבר הזה, זה חוויה של פעם בחיים, ופשוט הלכתי על זה. רן לוי 18:39 דוכפת 1 היה עתיד להיות משוגר על גבי טיל רוסי מאתר השיגורים יאסני שבדרום רוסיה. שנהב 18:46 ממריאים מישראל למוסקבה. היה לנו בערך כמה שעות שמה עד שאנחנו באמת מתחילים את המסע הזה ליאסני. שוב, טיסה של שעתיים. היה פחות או יותר... אתה יוצא ממוסקבה ואתה מגלה שבגדול יש יותר מרחב מאשר חיים מחוץ למוסקבה, זה מטורף. אתה נוחת בעיירה שבגדול אני ירדתי מהמטוס במדרגות לכלום. כאילו היה שמה בוטקה בתור צ'ק-אין. יוצאת משם לאיזה ואן, לוקחים אותי באמת... אמרנו שלוש שעות שכל מה שהיה שמה זה... זה קברים של אנשים שכאילו מתו על הכביש הזה, אבל זהו. לא היו שם... לא היו שם כאילו אפילו נפש חיה. כן, לא היה אף אחד. רן לוי 19:31 מעודד. שנהב 19:34 כן. רן לוי 19:36 הטיל שהיה אמור לשגר את דוכפת 1 נשא על גבו עוד 39 לוויינים קטנים אחרים. זה נשמע המון, אבל במושגים של ימינו שיגור של 40 לוויינים בבת אחת הוא דבר שבשגרה. השיא הנוכחי שייך ל-SpaceX, שב-2021 העלתה לחלל לא פחות מ-143 לוויינים קטנים בשיגור יחיד. האפשרות לשגר כל כך הרבה לוויינים על משגר אחד, ובכך כמובן להוזיל משמעותית את עלות שיגורו של כל לוויין בודד, סללה את הדרך להגשמתו של חזון טכנולוגי יוצא דופן שנולד עוד בשנות ה-80 של המאה הקודמת. רן לוי 20:26 תוכנית מלחמת הכוכבים, או בשמה הרשמי, יוזמת ההגנה האסטרטגית (Strategic Defense Initiative), באה לעולם כשנשיא ארצות הברית דאז, רונלד רייגן, גילה שהדרך שבה ארצו בחרה להתמודד מול איום הנשק הגרעיני של ברית המועצות הוא לכוון אליה טילים גרעיניים משלה, כך שכל מתקפה סובייטית תיענה מיד במטח קטלני נגדי. רייגן חשב שזה רעיון מטורף, כיוון שמלחמה שכזו תסתיים באופן כמעט ודאי בהכחדתה של הציביליזציה האנושית כולה. והוא צדק כמובן, אפילו שמה הרשמי של האסטרטגיה הזו היה MAD, ראשי תיבות של Mutual Assured Destruction. רן לוי 21:10 רייגן ביקש מאנשיו להציע לו פתרונות שיהיו מבוססים על הגנה מפני הטילים הסובייטיים במקום הרתעה, והתוצאה הייתה אחת מהיוזמות הטכנולוגיות השאפתניות ביותר בהיסטוריה: תוכנית להקמתה של מערכת הגנה שתוצב בחלל, במסלול סביב כדור הארץ, ושתשמיד את הטילים הבליסטיים של ברית המועצות זמן קצר לאחר שיגורם. תוכנית מלחמת הכוכבים כללה כמה וכמה אמצעי הגנה שונים, שאחד מהם כונה Smart Rocks, אבנים חכמות. מדובר היה בכמה מאות תחנות חלל קטנות שכל אחת תאחסן כמה עשרות טילים ותשגר אותם כנגד הטילים הסובייטיים ברגע האמת. רן לוי 21:56 תוכנית ה-Smart Rocks נפסלה כמעט מיד ברגע שהוצעה, מכיוון שלכולם היה ברור שלאמריקה אין יכולת לשגר לחלל כל כך הרבה תחנות חלל שכאלה. אבל במקומה עלה רעיון חלופי שזכה לשם Brilliant Pebbles, חלוקי נחל מבריקים בתרגום חופשי. תוכנית ה-Brilliant Pebbles ביקשה להחליף את תחנות החלל באלפי פודים קטנים שכל אחד מהם מכיל רק טיל אחד, כך שבכל רגע נתון יהיו כמה מאות טילים שכאלה מעל שטחה של ברית המועצות. רן לוי 22:31 למרות שתאורטית קל יותר לשגר לחלל פוד קטן עם טיל יחיד מאשר תחנת חלל ובה עשרות טילים, עלות השיגור של כל פוד הייתה כל כך יקרה עד שעלות הפרויקט כולו נאמדה ב-55 מיליארד דולר. אבל אפילו הסכום העצום הזה לא הספיק בשביל להתגבר על העובדה הפשוטה, והיא שהטכנולוגיה של שנות ה-80 לא הייתה מתקדמת מספיק כדי להוציא לפועל פרויקט כה שאפתני. כל שלושת הניסויים שנערכו במסגרת Brilliant Pebbles נכשלו כישלון חרוץ. במקביל ברית המועצות עצמה קרסה והתפרקה, ובתוך זמן קצר בוטלה יוזמת מלחמת הכוכבים כולה. רן לוי 23:22 הרבה אנשים מוכשרים עבדו על מלחמת הכוכבים של רייגן, וביניהם גם מהנדס בשם בארי ברטיגר, שלאחר מכן עבר לעבוד במוטורולה. באחד הימים הציע בארי לאשתו שייצאו לחופשה בבהאמס, אבל אשתו סירבה. היא הייתה מנהלת בכירה בחברת נדל"ן והיא חששה שהיא לא תוכל להיות בקשר עם לקוחותיה במקום מרוחק שכזה. חילופי הדברים האלה גרמו לגלגלים במוחו של ברטיגר להסתובב. סביר להניח שכמו אשתו ישנם לא מעט אנשי עסקים שמסתובבים בעולם, והיו שמחים מאוד להיות זמינים בטלפון מכל מקום ובכל זמן. הטכנולוגיה הסלולרית, נזכור, הייתה אז רק בחיתוליה. אז איך בכל זאת יכולה מוטורולה לענות על צרכיהם של אנשי העסקים האלה? רן לוי 24:12 בארי הרים את מבטו אל השמיים. לווייני תקשורת לא היו דבר חדש כמובן. לא מעט לוויינים שכאלה העבירו שידורי טלוויזיה ורדיו בין היבשות, והם חגו סביב כדור הארץ במרחק עצום של כ-36 אלף קילומטרים מפני הקרקע, במסלול שמכונה מסלול גיאוסינכרוני או מסלול גיאוסטציונרי. הסיבה למרחק הגדול הזה היא שבמסלול שכזה לוויין שנע במהירות מקובלת, בערך 27 אלף קילומטרים בשעה, יקיף את כדור הארץ אחת ל-24 שעות, ומכאן שהוא יימצא כל הזמן מעל אותה נקודה בקרקע. זה המקור לשם גיאוסינכרוני. רן לוי 24:54 במצב כזה אפשר לכוון אליו את צלחת המקלט פעם אחת בלבד ולא צריך להזיז אותה יותר, ממש כמו שצלחות הלוויין של Yes פונות כל הזמן לאותה נקודה בשמיים. להקפה במסלול גיאוסינכרוני יש יתרון נוסף, והוא שממרחק כזה כל לוויין מסוגל לכסות פחות או יותר 40 אחוזים משטח כדור הארץ. עם שלושה לוויינים בלבד אפשר תאורטית להעביר תקשורת מכל נקודה בכדור הארץ לכל נקודה אחרת. אבל אליה וקוץ בה. במרחק של 36 אלף קילומטרים, לגלי הרדיו לוקח בערך חצי שנייה להגיע אל הלוויין ולחזור ממנו. העיכוב הזה לא ממש מפריע לשידורי טלוויזיה, אבל הוא כן בעייתי כשמדובר בשיחת טלפון בזמן אמת. רן לוי 25:41 בארי נזכר במלחמת הכוכבים ובפרט בהצעה להציב אלפי טילים קטנים יחסית במסלול נמוך מעל ברית המועצות. אומנם במסלול נמוך הלוויין מקיף את כדור הארץ אחת לשעה וחצי בערך, ואז הוא לא יימצא כל הזמן מעל אותה נקודה בקרקע, אבל אם נציב כמה וכמה לוויינים באותו המסלול, אפשר יהיה לתכנן את המערך הזה כך שבכל נקודה שלא נבחר על כדור הארץ יהיה לפחות לוויין אחד שיהיה מעליה בכל רגע נתון. ברגע שלוויין אחד ייצא מתחום הקליטה, לוויין אחר כבר יחליף אותו. במסלול הקפה נמוך, העיכוב בתקשורת יהיה כמעט בלתי מורגש, ומכאן שניתן יהיה להעביר גם שיחות טלפון. רן לוי 26:27 בארי ושניים מעמיתיו עשו את החישובים והגיעו למסקנה ש-77 לוויינים בלבד שיחוגו בגובה של כ-780 קילומטרים יספיקו כדי לכסות את כמעט כל האזורים המיושבים בכדור הארץ. הוא דחף את ההצעה שלו במעלה ההיררכיה הניהולית של מוטורולה והיא התקבלה בזרועות פתוחות. ב-1991 הושק באופן רשמי פרויקט Iridium, שקיבל את שמו מהיסוד הכימי אירידיום שבו מקיפים את גרעין האטום 77 אלקטרונים. מאוחר יותר צומצם מספר הלוויינים ל-66 בלבד, אבל השם המקורי נותר על כנו. רן לוי 27:07 למעלה מ-5 מיליארד דולר השקיעה מוטורולה בפיתוחם ושיגורם של 66 לווייני האירידיום לצד פיתוחם של מסופונים ניידים שישמשו את הלקוחות. ב-1998 הושק השירות באופן רשמי בטקס חגיגי. סגן הנשיא אל גור ערך את שיחת הטלפון הראשונה במערכת החדשה. אבל פחות מחמישה חודשים לאחר ההשקה הזו כבר היה ברור שמדובר בפלופ. במרץ של 1999 היו למוטורולה רק 10,000 לקוחות משלמים, במקום 100,000 כפי שקיוותה החברה בתחזיותיה הוורודות מדי. כנראה שעלותו של המסופון הנייד, למעלה מ-2,000 דולר, לצד עלותה הגבוהה של דקת שיחה, 4 דולר, היו יקרות מדי אפילו בשביל אנשי עסקים אמידים. חצי שנה בלבד לאחר מכן, באוגוסט 1999, הודיעה אירידיום על פשיטת רגל, מבין פשיטות הרגל הגדולות ביותר בהיסטוריה של ארצות הברית. רן לוי 28:12 ואירידיום לא הייתה לבד. כמעט באותו הזמן הושקו עוד שלושה מיזמי טלפון לווייני שכולם התבססו על אותו רעיון עקרוני: קונסטלציה של עשרות לוויינים במסלול נמוך - טלדזיק, סלסטרי וגלובלסטאר. כולם ללא יוצא מן הכלל כשלו מאותה סיבה: העלות הגבוהה של שיגור הלוויינים שחייבה את החברות לגבות תשלום גבוה ולא ריאלי תמורת השירות. רן לוי 28:41 אבל ב-20 השנים שחלפו מאז כאמור, חלו תמורות משמעותיות בתחום החלל. הקידמה הטכנולוגית אפשרה לא רק להקטין את הלוויינים, אלא גם להפחית את עלויות השיגור באופן משמעותי. SpaceX בפרט הצליחה, באמצעות תכנון חכם של מערך הייצור שלה ושימוש במשגרים רב פעמיים, להוזיל את עלות השיגור בכמעט מחצית ביחס למתחרותיה. התמורות הדרמטיות האלו אפשרו לאילון מאסק, יזם החלל המפורסם, להקים לתחייה את חזונו של בארי ברטיגר ולהשיק את Starlink: מערך לווייני תקשורת במסלול נמוך, Low Earth Orbit או LEO בקיצור, שלמרות שעדיין נמצא בשלבי הקמה, כבר עכשיו מאפשר למיליון וחצי לקוחות החברה גישה לרשת האינטרנט מכ-56 מדינות ברחבי העולם. רן לוי 29:34 וסטרלינק לא לבדה. לפחות שתי חברות, OneWeb ואמזון, נמצאות בשלבי פריסה של מערכי לוויינים דומים. אפילו מערך הלוויינים הנטוש של אירידיום נרכש על ידי קבוצת משקיעים שהשיקו מחדש את רשת התקשורת תחת המותג Iridium Next ואף הוסיפו לו כ-70 לוויינים חדשים. אבל למרות הדמיון העקרוני בין סטרלינק ומערכי הלוויינים של OneWeb ואמזון לבין תוכנית אירידיום של שנות ה-90, יש הבדל אחד מאוד משמעותי ביניהם. רן לוי 30:12 בעוד שהמערך של אירידיום הכיל כזכור 66 לוויינים, המערך של סטרלינק יכלול לכשתסתיים הקמתו לא פחות מ-12,000 לוויינים ואולי אפילו 42,000 לוויינים. המערך של OneWeb אמור להכיל לא פחות מ-13,000 לוויינים וזה של אמזון כ-3,600 לוויינים. מדובר במספרים עצומים שאין להם אח ורע בהיסטוריה של תעשיית החלל. לשם השוואה, מאז ספוטניק ועד 2019 שוגרו לחלל פחות מ-9,000 לוויינים בסך הכל. רן לוי 30:52 המשמעות היא אם כן שהאנושות פוסעת לתוך עידן חדש בכל מה שנוגע לניצול החלל הסמוך לכדור הארץ, עידן שבו קונסטלציות של עשרות אלפי לוויינים ימלאו את השמיים ובעיקר את המסלולים הנמוכים. היתרונות של ניצול החלל הקרוב ברורים. לא רק שמערכי התקשורת הגלובליים יוודאו שאיש לא יוכל עוד ללכת לאיבוד במדבר שומם או בלב ים, ושמדינות כפריות הנידחות ביותר באפריקה יזכו ליהנות מחיבור לאינטרנט, הלוויינים הקרובים האלה ינטרו ולמעשה כבר מנטרים את עולמנו בכל דרך אפשרית לטובת מחקרים מדעיים, התמודדות עם אסונות טבע ועוד ועוד. רן לוי 31:37 אבל בעת ובעונה אחת, הצפיפות ההולכת וגוברת במסלולים הנמוכים מציבה בפנינו גם סכנות חדשות ואתגרים לא פשוטים. למשל, כששוגרו ראשוני הלוויינים של סטרלינק, החלו אסטרונומים רבים להתלונן שהלוויינים החדשים האלה מחזירים את אור השמש ומפריעים למחקר האסטרונומי. בתמונות רבות אפשר לראות בבירור את השובל הבוהק שמשאירים הלוויינים כשהם חולפים על פני הטלסקופים הקרקעיים. סטרלינק ניסתה להתמודד עם התלונות האלו בכך שהיא התקינה צליות מיוחדות על הלוויינים כדי להפחית את האור המוחזר מהם, אבל למרות שנרשם שיפור מסוים, ההחזרות האלה עדיין מהוות בעיה משמעותית שהקהילה המדעית תיאלץ כנראה ללמוד להתמודד איתה בשנים הקרובות. רן לוי 32:29 אבל הסכנה הגדולה ביותר ללא צל של ספק היא הסכנה שנשקפת לנו כתוצאה מהתנגשויות בין לוויינים. רן לוי 32:45 נכון להיום ישנם יותר מ-20,000 עצמים בגודל של עשרה סנטימטרים ומעלה שחגים סביב כדור הארץ במסלול נמוך, וכחצי מיליון עצמים נוספים בגודל של בין סנטימטר לעשרה סנטימטרים. זה אולי נשמע המון, אבל החלל הוא מקום גדול והסיכוי להתנגשות הוא נמוך למדי. הסטטיסטיקה המקובלת חוזה התנגשות אחת בכל 50 שנה פחות או יותר. אבל מה יקרה כשהחלל הקרוב יהפוך לאוטוסטרדה צפופה של עשרות אלפי לוויינים? בדיוק מה שהייתם מצפים שיקרה. הסבירות להתנגשות תעלה ובמידה משמעותית. על פי חלק מהתחזיות, עד כדי התנגשות אחת בכל שנה, וזה אפילו מבלי לקחת בחשבון את השפעתם של גורמים חיצוניים, כדוגמת סערת השמש הפתאומית שהכתה בכדור הארץ בפברואר 2022 וגרמה להתרסקותם של לא פחות מ-38 לוויינים של סטרלינק בו זמנית. רן לוי 33:46 כל התנגשות שכזו תייצר אלפי רסיסים חדשים, שבהתאם לחוקי המכניקה של ניוטון, ימשיכו לנוע באותו המסלול ובאותה המהירות ויאיימו על כל שאר הלוויינים שבסביבתם. החישובים מראים שיחס הנזק של רסיס כזה הוא בערך 1 ל-1,000. דהיינו, פגיעה של רסיס במשקל 1 קילוגרם תרסק לחלוטין לוויין במשקל של טון ותגרום לו להפוך לעננה של אלפי רסיסים חדשים. רן לוי 34:18 דונלד קסלר, מדען של נאס"א, הראה עוד בשלהי שנות ה-70 שישנו ערך קריטי כלשהו, צפיפות מסוימת של עצמים שחגים באותו המסלול, שמעליה הדינמיקה שתיארתי של התנגשות שיוצרת רסיסים שפוגעים בלוויינים אחרים ויוצרים רסיסים חדשים, תהפוך לתגובת שרשרת בלתי ניתנת לעצירה, שבסופו של דבר תשמיד את כמעט כל הלוויינים באותו המסלול ותהפוך את המסלול הזה לבלתי שמיש עד שהחיכוך עם האטמוספרה הדלילה יגרום לרסיסים ליפול בחזרה לכדור הארץ. הזמן שיחלוף עד שהרסיסים ייפלו בחזרה תלוי בצפיפות האטמוספרה בגובה המדובר. רן לוי 35:01 בגובה של 600 קילומטרים למשל מדובר בכ-5 שנים, ובגובה של 1,200 קילומטרים לא פחות מ-25 שנה. חישוביו של קסלר מראים שעבור מסלול בגובה של 600 קילומטרים, הערך הקריטי הזה הוא כ-40,000 לוויינים, ובגובה של 1,200 קילומטרים כ-1,000 לוויינים. בעבר המספרים האלה היו דמיוניים, אבל כפי שראינו, בימינו הם ממש לא דמיוניים. רן לוי 35:44 רבים מהלוויינים מצוידים במערכות הנעה שמאפשרות להם להתחמק מהתנגשות צפויה אם מתקבלת התראה מוקדמת לגביה. ונכון להיום, נאס"א וסוכנות החלל האירופית עוקבות אחר פיסות גדולות במיוחד של זבל חללי ומתריעות בפני מפעילות לוויינים במידה והן מזהות התנגשות אפשרית. אבל מטבע הדברים, חברה שמפעילה עשרות אלפי לוויינים תתקשה להגיב להתראות שכאלה במהירות הנדרשת. עדות לכך קיבלנו ב-2019, כשחיל האוויר האמריקני התריע בפני סטרלינק על התנגשות פוטנציאלית בין אחד מהלוויינים שלה ללוויין של האיחוד האירופי. סטרלינק קיבלה את ההתראה, אבל באג כלשהו במערכת התקשורת הפנימית של החברה הביא לכך ששום פעולת התחמקות לא בוצעה, ורק במזל חלפו שני הלוויינים האלה זה לצד זה מבלי להתנגש. רן לוי 36:38 זאת ועוד, ככל שכמות הלוויינים במסלול הולכת וגדלה, כך נעשה קשה יותר לעקוב אחר כל העצמים השונים ולחזות מראש התנגשויות פוטנציאליות. זה מה שקרה ב-2009, כשאירידיום 33, אחד מלווייני האירידיום המקוריים ששוגרו בסוף שנות ה-90, התנגש עם לוויין רוסי ישן ולא פעיל בגובה של כ-790 קילומטרים. שני הלוויינים המדוברים היו במעקב רציף של סוכנויות חלל, אבל ריבוי העצמים באותו המסלול הביא לכך שההתנגשות הפוטנציאלית הזו פוספסה עד שהיה מאוחר מדי. ההתנגשות הזו לבדה כמעט שהכפילה את מספר העצמים הקטנים והמסוכנים שחגים באותו המסלול. רן לוי 37:26 חלק מהבעיה הזו אפשר כנראה לפתור באמצעות מערכות אוטונומיות למניעת התנגשות, שיאפשרו ללוויינים לבצע תמרוני התחמקות באופן עצמאי. סטרלינק למשל כבר החלה לשלב מערכת כזו בלוויינים שלה. אבל הפתרון הזה תקף רק כשמדובר בלוויין פעיל ומתפקד. לוויינים ישנים ולא פעילים שממשיכים להסתובב במסלול המקורי שלהם, כמו אותו לוויין רוסי שהתנגש באירידיום 33, ימשיכו להוות סכנה מוחשית במשך שנים רבות. מתוך 95 לווייני אירידיום ששוגרו עד כה, כולל הדור החדש ששוגר במסגרת Iridium Next, כ-30 חוו תקלות טכניות שהפכו אותם לגושי מתכת דוממים וחסרי שליטה, ו-23 מהם עתידים להמשיך ולחוג את כדור הארץ כמו פגזי תותח אולטרה מהירים במשקל של חצי טון במשך 100 השנים הקרובות לפחות. רן לוי 38:26 ולבסוף אל האתגר הטכנולוגי הזה של שליטה ובקרה על כל כך הרבה עצמים במסלול סביב כדור הארץ, מתווסף אתגר חדש ושונה לחלוטין. בינואר 2018 שיגרה חברה קטנה מקליפורניה בשם Swarm Technologies ארבעה לווייני תקשורת זעירים שכל אחד מהם היה בגודל של ספר ממוצע. כפי שכבר ראינו במציאות החדשה של עולם החלל, העובדה שסטארט-אפ עם ארבעה עובדים מסוגל לשגר לחלל לוויינים היא לא כל כך חריגה. מה שכן היה יוצא דופן הוא שבפעם הראשונה בהיסטוריה זה היה שיגור פיראטי, ללא אישורה של ממשלת ארצות הברית. רן לוי 39:09 למעשה, סוכנות התעופה האמריקנית ה-FAA אסרה במפורש על Swarm Technologies לשגר את הלוויינים שלה, מכיוון שבשל גודלם הזעיר של הלוויינים האלה לא ניתן היה לעקוב אחריהם מהקרקע ולוודא שהם אינם מהווים סכנה לגופים אחרים במסלול. אבל Swarm Technologies צפצפה על ה-FAA ובכל זאת שיגרה את הלוויינים שלה על גבי משגר של חברה הודית. מאוחר יותר, אחרי שחטפה קנס של כמעט מיליון דולר, חזרה Swarm Technologies למוטב ושינתה את הלוויינים שלה כך שניתן יהיה לעקוב אחריהם בקלות רבה יותר. אבל המקרה הזה מדגים את המציאות החדשה שאליה נקלענו. מציאות שבה כמעט כל אחד, מחברה קטנטנה ועד אפילו חובבן עם קצת כסף פנוי, יכול לשגר לוויין לחלל ואף אחד לא יכול לעצור את זה. רן לוי 40:03 הוכחה נוספת לכך התקבלה באותה שנה, כשסטארט-אפ ניו-זילנדי קטן בשם Rocket Lab שיגר לחלל כדור דיסקו בגודל של מטר ובמשקל של 10 קילוגרם שזרח באור בוהק במשך תשעה חודשים עד שנפל בחזרה לקרקע. למה שמישהו ישגר לחלל כדור דיסקו? אתם בטח שואלים, ולדבריו של מייסד החברה, הכדור הזה שכונה "כוכב האנושות" (Humanity Star) אמור היה להזכיר לאנושות שכולנו רק גרגיר אבק זעיר בחלל הגדול. בפועל עם זאת, כל מה שכוכב האנושות הצליח לעשות זה לעצבן את האסטרונומים ולהפריע להם בעבודתם. היו מי שראו בשיגור הזה, וכנראה שבצדק, סוג של ונדליזם, כמו לתלות שלט פרסומת ענק על הקירות של הגראנד קניון. רן לוי 40:57 המציאות הזו, אם היא תישאר כמו שהיא ולא נצליח לשנות אותה, תביא אותנו כמעט בוודאות אל סיטואציה עצובה ומוכרת מאוד בדברי ימי האנושות, תרחיש שזכה לשם "הטרגדיה של נחלת הכלל" (Tragedy of the Commons). מקורו של המונח הזה עוד בראשית המאה ה-19, והוא מתאר את האופן שבו גישה חופשית ובלתי מוגבלת למשאב משותף כלשהו תביא בהכרח לניצול יתר של המשאב הזה עד כדי כליה מוחלטת. הדוגמה הסטנדרטית לטרגדיה של נחלת הכלל היא כר מרעה משותף למספר בעלי עדרים של פרות או כבשים. כל אחד מבעלי העדרים שואף לרווח כלכלי מקסימלי ולכן רוצה להגדיל את מספר בעלי החיים בעדר ככל שרק יוכל. אבל מכיוון שהנזק שכל עדר גורם למרעה כתוצאה מרעיית יתר מתחלק על פני כל בעלי העדרים, לאף אחד מהם אין תמריץ להגביל מעצמו את גודלו של העדר ורק רגולציה חיצונית כלשהי תוכל למנוע את קריסתו המוחלטת של המרעה. רן לוי 42:07 אותה תופעה עתידה אולי להתרחש גם בחלל הסמוך לכדור הארץ. כמו המרעה, גם המרחב של המסלולים הנמוכים הוא משאב מוגבל. ובהיעדר היכולת לשלוט על מי משגר לוויין וכיצד הוא מפעיל אותו, צפיפות היתר שתיווצר במרחב הזה עשויה להביא אותנו אל סינדרום קסלר ואל אותה תגובת שרשרת הרסנית שתמנע מאיתנו לנצל את המרחב הזה במשך שנים רבות. האם תצליח האנושות להתעשת בזמן ולמנוע מהחלל הקרוב להפוך לבית מטבחיים שכל לוויין שמתקרב אליו הופך לענן של שברי מתכת? נחיה ונראה. רן לוי 43:03 בחזרה ל-2014, ולשנהב לייזרוביץ' וחבריה בבסיס הטילים יאסני שבדרום רוסיה. שנהב 43:11 אתה נכנס לחדר, זה בונקר צבאי כזה. אתה רואה יש מין חית כזאת של מלא אנשים בטלפונים. כל אחד אחראי על מערכת אחרת בתוך הטיל וכולם שם בטלפונים וכל הזמן הם אומרים... הם צועקים בקול "נומינל! נומינל!". זה אומר שהכל בסדר ושמבחינתם הם יכולים... אפשר להמשיך לטוס. המשגר ועליו דוכפת 1 ועוד 39 לווייני CubeSat זעירים ישב על כן השיגור. ואנחנו תפסנו טרמפ על לוויין מזג אוויר של ספרדים ששיגרו אותו. ויחד איתנו תפסו עוד איזה 40... 40 לוויינים אחרים, כן? זה היה השיגור הכי גדול בזמנו. כאילו לאותו זמן זה היה שיגור הכי עם הכי הרבה לוויינים שהיה. בעליהם של הלוויינים האחרים באותו השיגור נכחו גם הם בחדר הבקרה. ואנחנו היינו מאוד שונים משאר הנציגים. כולם היו מבוגרים ואנחנו היינו איזה שלושה תיכוניסטים ועוד... עוד מישהי מבוגרת אחת. רן לוי 44:14 כפי שאתם בוודאי יכולים לדמיין, לא רבים האמינו שדוכפת 1 באמת יעבוד ויצליח ליצור קשר עם מפעילו. הרי גם לוויינים שמתוכננים על ידי חברות ענק נכשלים כדבר שבשגרה, אז על אחת כמה וכמה כשמדובר בלוויין שפותח על ידי חבורה של ילדי בית ספר מהרצליה. שנהב 44:36 תראה, האמת, כל כך לא האמינו שנצליח לעשות את זה, כאילו בכנות. כשאמרתי לאמא שלי שיש שיגור, אז היא כזה עשתה לי: על מה את מדברת? אני חשבתי שזה סתם איזה פרויקט שעשית בתיכון שלך, כאילו על מה את מדברת שיגור? אמרתי לה: לא, באמת תכננתי לוויין, כאילו זה על אמת. רק אז היא הבינה בעצם. רק אז היא הבינה. אז לא הרבה האמינו שנצליח. רן לוי 44:59 אבל כעת הגיע רגע האמת. הרגע שבשבילו קרעו ד"ר אנה הלר, שנהב וחבריה את הישבנים שלהם במשך שלוש שנים. שנהב 45:13 בגדול זה היה התרגשות של החיים. אני לא חושבת שתהיה לי התרגשות כזאת בקרוב. אתה יושב ואתה קצת לא מאמין, כן? כאילו עד לפני שנייה אני עם כובע אמבטיה וכפפות חיברתי דברים, כן? כאילו תכננתי על הלוויין הזה. ועכשיו הדבר הזה, אומנם נקי ומצוחצח מאז, הוא נמצא... הוא הולך להימצא בכלל מחוץ לאטמוספרה בגובה של 600 קילומטר. יש בזה חוויה לא אמיתית, היא חוויה כזאת באמת מטורפת. בשעה 10:11 בלילה שעון ישראל, יצא הטיל לדרכו. שנהב 46:04 זה היה כזה מין בונקר באמת אטום, כדי שההדף לא... לא יפגע בך. אבל אתה עדיין הרגשת אותו כשהטיל עלה. עכשיו הגיע רגע האמת. שנהב וחבריה חזרו לבית המלון שלהם ומשם הם צפו דרך מצלמת רשת בחדר הבקרה של הלוויין בהרצליה. ואתה רואה חבורה של חובבי רדיו, אוסף של הורים, מורים, ראש העיר של הרצליה, מי לא היה... שר המדע היה שם נראה לי... מלא אנשים ומלא תיכוניסטים יושבים באיזה חדר צפוף על איזה שניים-שלושה רמקולים ומלא מלא מסכים. ומחכים... מחכים בשקט... בשקט... בשקט. רן לוי 47:06 כשיעזוב דוכפת 1 את המשגר הוא אמור להתחיל לשדר אותות רדיו מחזוריים אל תחנת הקרקע כדי לסמן שהוא בחיים. שנהב 47:15 עכשיו בגלל שזה היה שידור רדיו, הם שמו את הסאונד של המקלטים על רמקול, כדי שכולם יוכלו לשמוע. ואתה בגדול אתה שומע הרבה רעש סטטי בהתחלה. ואתה מחכה... אתה מחכה לאיזה ביפים, לאיזה משהו, לשריקה כלשהי, כאילו שזה אומר איזה אפקט דופלר, כן? איזה שריקה או איזה ביפים שאומרים שזה הלוויין ושאתה מזהה אותו. כי כאילו זה אפילו היה עוד לפני לקלוט שהלוויין אומר "שלום אני בסדר", לפני שאתה יכול לפענח את זה. אתה רק רוצה לראות שיש אותו. רן לוי 47:48 מי שצפה בשידור החי של ניסיון הנחיתה של בראשית על אדמת הירח, יודע עד כמה מתוחים הרגעים האלה. הרגעים שקובעים אם המשימה כולה הצליחה או שכל המאמצים הרבים האלה ירדו לטמיון. שנהב 48:23 פתאום אתה שומע "ביפ ביפ ביפ ביפ" ככה! וכולם מתחילים לצרוח: קלטנו אותו! קלטנו אותו! ובאמת כמה שניות אחרי זה אתה מקבל הודעה כאילו שהלוויין בסדר, שהמצבים שלו תקינים, שהסוללה טעונה. ואז כבר ידענו שזהו. אנחנו... עשינו את זה. עשינו משהו מטורף. רן לוי 49:06 ולא סתם עשינו את זה. דוכפת 1 המשיך לפעול ולשדר במשך חמש שנים נוספות, והוא מחזיק בשיא העולמי ללוויין תלמידים בעל משך החיים הארוך ביותר בחלל. רק כששבה שנהב ארצה, היא החלה להפנים את גודל ההישג. שנהב 49:31 כן, האמת שהיה על זה כתבה בחדשות כשזה קרה, כאילו ואז יותר מזה גם זיהו אותי בשדה תעופה אחר כך חזרה. באו אליי ישראלים אחרים: אה! אתם אלה שהייתם בחדשות לפני יומיים! אני רואה אתכם! אז היה ממש באזז, היה באמת חגיגה כזאת של הרבה מראיינים שבאו אליי לראות איך עושים את זה, כאילו לשמוע איך דבר כזה קורה ועוד קצת מתחת לרדאר של כולם. זה לא שיצא בקול תרועה, לא. בגדול שוגר והצליח ואז כולם מבינים שזה קרה. ובאמת היה... היה באמת הד יחסית גדול בעולם וגם בעולם החלל שלנו זה עשה הד. באיזשהו מקום גם עקפנו את התעשיות המסורתיות. אני ידעתי שיש עוד לוויין אחד שהיה אמור להיות משוגר לדעתי של אוניברסיטת תל אביב של CubeSat אבל אנחנו עקפנו אותם. כאילו זה תפס את כולם כזה רגע, מה קרה פה? רן לוי 50:28 מעבר לגאווה הלאומית ולחוויה האישית שעברו תלמידי מרכז המדעים בהרצליה, גם מדינת ישראל עצמה יוצאת מורווחת מהצלחתו של דוכפת 1. לא מעט מהחבר'ה שנמצאו שהיו בפרויקט הזה בסוף מוצאים את עצמם גם מתעסקים בזה בצבא בכל מיני מקומות, חיל אוויר, תעשייה אווירית. אבל אולי תרומתם הגדולה ביותר של פרויקטים יצירתיים ופורצי דרך שכאלה היא, כפי שחזה פרופסור רוברט טוויגס לפני 20 שנה, בתחום החינוך. ההצלחה האדירה של דוכפת 1 דרבנה את סוכנות החלל הישראלית להרחיב את הפרויקט, וב-2017 ו-2019 שוגרו דוכפת 2 ודוכפת 3 שפותחו על ידי תלמידים במרכז המדעים הרצליה ובבתי ספר באופקים, ירוחם, עופרה וחורה. בהמשך הושקה גם תוכנית "תבל", ראשי תיבות של "תלמידים בונים לוויינים", שבמסגרתה שוגרו ב-2022 לא פחות משמונה לוויינים שתוכננו על ידי תלמידי תיכון בטייבה, נצרת, קריית אתא, גבעת שמואל ועוד. רן לוי 51:38 כששומעים את שנהב מספרת על ההשפעה האדירה שהייתה לפרויקט הזה על חייה, מבינים שקשה להפריז בחשיבותן של תוכניות שכאלה והשפעתן הפוטנציאלית על מסלול חייהם של התלמידים שנחשפים אליהם, במיוחד ביישובי הפריפריה. שנהב 51:53 זה חיזק לי את הווקטור הזה של להישאר בתחום החלל. פתאום אני מדברת על זה כאשכרה דבר. אני מחפשת... חיפשתי להגיע לזה גם בצבא וגם חיפשתי להתעסק בזה באוניברסיטה וחיפשתי בכל מקום להתעסק בזה בעבודה, מה שאני עושה היום. בוא נגיד ככה, אני ידעתי מהרגע כאילו עוד מלפני אבל עכשיו אני כאילו אחרי השיגור ידעתי בוודאות שזה מה שאני רוצה להמשיך בו. ודבר שני זה נותן לך איזה שהיא תחושה של מסוגלות. שאני לא הייתי התלמידה הכי טובה, כן? כאילו מבחנים זה לא הצד החזק שלי, מאובחנת עם הפרעות קשב והכל. וזה חיזק לי את המסוגלות שלי שאני יכולה, שאני מסוגלת לעשות דבר כזה. אני מסוגלת אם אני מסוגלת לתכנן משהו שיחזיק בחלל כאילו תקופה, אז כאילו זה נותן לך תחושה שאתה יכול לעשות גם דברים אחרים, אתה יכול באמת להשתלב בעבודה. וזה תחושה שהיא... היא לא טריוויאלית. רן לוי 53:06 הפינה בחסות אורביט מערכות תקשורת. אחת אחת אחת אחת. בסדר? אז הוא רץ. יאללה, הולכים לסיבוב? יאללה, שוט. התחנה הראשונה קפה. הכי חשוב. מזה מתחילים. הכי חשוב. עד כה בפרק דיברנו על מהפכת עולם החלל החדש בהקשר של הלוויינים שמשייטים בשמיים. אבל יש למהפכה הזאת צד נוסף, פחות מוכר ועם זאת לא פחות דרמטי ומרתק. הוא פחות מוכר מכיוון שברוב המקרים הוא מסתתר בתוך כדורי פיברגלס לבנים ומסתוריים, כמו אלה שאפשר למצוא על הגג של חברת אורביט מערכות תקשורת בנתניה. מהנדס 53:56 בתור מהנדס פה בחברה יצא לי לבלות שמה ימים רבים וגם קצת לילות צריך להגיד. על הגג. לבד על הגג בשבתות וחגים. לבד על הגג. בדיוק. רן לוי 54:08 מגובה הרחוב הגג של אורביט נראה קצת כמו בסיס עתידני על מאדים. לא רבים מחוץ לחברה זוכים לבקר בו ולהציץ לתוך הראדומים, אותם כדורים לבנים ענקיים. אבל היום אני ואתם מקבלים סיור פרטי והמדריך שלנו הוא אסף פוניס, מי שהחל את הקריירה שלו באורביט כמהנדס מן המניין והיום הוא סמנכ"ל הפיתוח העסקי של החברה. אסף מצביע על פתח קטן באחד הכדורים הלבנים, שממנו אפשר לראות מכונה משונה ועליה צלחת לוויין עגולה. אסף 54:43 למעשה זה מסובב עם שלושה צירים. הוא נראה קצת מוזר אבל הוא מאוד מאוד חשוב בשבילנו. זה למעשה הסימולטור ים שלנו. רן לוי 54:55 סימולטור ים על גג באזור התעשייה של נתניה בחברה שעוסקת בתקשורת לוויינית? אוקיי, אני חושב שאנחנו צריכים לקחת כמה צעדים אחורה. אסף 55:16 טוב, אז אורביט מערכות תקשורת, חברה שנוסדה ב-1950 כאיזשהי חנות תיקוני אלקטרוניקה. מאוד מעניין למה התפתחנו ולאן הגענו. רן לוי 55:27 10,000 לוויינים, 20,000, אפילו 100,000 לוויינים לא ממש שווים הרבה אם אתה לא יכול לדבר איתם. לשלוח להם הנחיות, לקבל מהם את התמונות שהם מצלמים וכדומה. זה הצד האחר של מהפכת הלוויינות, ואורביט היא החברה שמובילה אותו בישראל. אסף 55:46 אפשר להגיד שב-40 שנה האחרונות אנחנו מתעסקים בתחומים... בשלושת התחומים שהם היום התחומים המובילים אצלנו: אם זה מסובבי אנטנות ומערכות עקיבה וטלמטריה, מערכות תקשורת לוויינית מוטסות ומושייטות, ומערכות קשר פנים למטוסים. רן לוי 56:06 כשאורביט נכנסה לתחום תקשורת הלוויינות לפני 40 שנה ויותר, העולם הזה היה שונה לגמרי. תקשורת לוויינית הייתה חד כיוונית בעיקרה, כמו למשל משידורי הטלוויזיה. עם הזמן נכנסו לשימוש מערכות תקשורת דו-כיווניות, כלומר כאלו שגם שולחות וגם מקבלות מידע מהלוויין, ומאז שפרצה האינטרנט לחיינו, הביקוש לרוחב פס גדול, זאת אומרת היכולת להעביר כמויות גדולות של מידע בפרק זמן קצר, רק הולך וגובר. אסף 56:37 בסוף זה פונקציה של הדרישה. אם יש מערכת שמותקנת על Cruise line עם 5,000 נוסעים שכל אחד מהם רוצה לעשות FaceTime עם המשפחה שלו בבית, אפשר גם להגיע שם לגיגות יפות. אז הרבה פעמים זה פונקציה פשוט מאוד של הדרישה, שזה אינסופי. כלומר ככל שניתן יותר, תהיה דרישה יותר גבוהה. עוד לא הגענו למצב שמישהו אמר לנו: לא לא, מספיק... מספיק עם הרוחב פס המדהים הזה שאנחנו מקבלים. זה עוד לא קרה, ולדעתי גם זה לא יקרה. כלומר הדבר הזה פשוט ילך ויגדל ויגבר. רן לוי 57:11 יש המון יכולות ואתגרים טכנולוגיים שכרוכים ביכולת להעביר המון מידע אל ומלוויין שנמצא במסלול גיאוסינכרוני במרחק של 36,000 קילומטרים, או לוויין במסלול נמוך יותר אבל כזה שחולף על פני השמיים בתוך פחות מ-10 דקות. ואחד האתגרים הקריטיים הוא היכולת לכוון את אלומת השידור והקליטה של האנטנה הקרקעית אל אותו לוויין בדיוק של שברירי מעלה. אפילו סטייה זעירה, כזו שלא ניתן לזהות בעין, תשבש את התקשורת. אסף 57:46 זאת אומרת בסוף בסוף בסוף, זה מערכת, זה מכונה שמצביעה על נקודה מסוימת. צריך לעשות את זה בצורה מאוד מאוד מדויקת. אנחנו מדברים פה על רוחבי אלומה לפעמים מאוד מאוד... מאוד קטנים, ממש ברמה כמו של חוד של סיכה. וצריך לקחת את המפלצת הזאת ולהצביע בצורה מאוד מאוד מדויקת על המטרה כדי לקלוט. רן לוי 58:07 והעובדה הזאת מחזירה אותנו אל הגג של אורביט ואל סימולטור הים שמתחבא בתוך אחד הראדומים הלבנים. אסף 58:17 יש לנו על הגג מטווח אנטנות. מטווח אנטנות? ככה קוראים לזה? ככה קוראים לזה, כן. באנגלית Test Range. ואנחנו עושים ממש מדידות ואנחנו מוודאים שהסימולציות שלנו אכן נכונות. רן לוי 58:30 חלק מהמערכות של אורביט מותקנות על אוניות ומטוסים שטיבעם חווים טלטלות בכל הצירים. אבל לא משנה כמה יהיו חזקים הטלטולים האלה, האנטנה של אורביט חייבת להמשיך ולהצביע על אותה נקודה בשמיים ויהי מה. כפי שיספר לנו ליאור רודמינסקי, סמנכ"ל המוצרים והפתרונות של אורביט. ליאור רודמינסקי 58:52 יש עוד דבר מעניין שכן שווה לציין. זה אם מסתכלים עכשיו על הסימולטור הזה של שלושה צירים שמדמה בעצם Yaw, Pitch ו-Roll של אותה ספינה או של אותו מטוס. האנטנה שיושבת עליו 46 סנטימטר במקרה הזה, היא מסתכלת לאותה נקודת שמיים כמו לייזר ולמרחק של 36,000 קילומטר ללוויין גיאוסטציונרי. צריך להבין את זה, זה בסוף דיוקי העקיבה והצבעה סופר מדויקים של פחות מ-0.2 מעלה במרחקים עצומים. רן לוי 59:27 זאת אומרת כל שינוי של שבריר מעלה כאן על הקרקע מתבטא בזה שהקרן בעצם תסטה מאות או עשרות קילומטרים בצד של הלוויין. ליאור רודמינסקי 59:36 בדיוק. אז מאוד חשוב שהמכניקה של אותה אנטנה תגיב בצורה מיידית לכל שינוי שיכול לקרות או בים או במטוס וזה הגדולה והיופי של המערכת הזאת. עוד דבר שחלק מהמערכות, וזאת שאנחנו מסתכלים עליה עכשיו, בן אדם ממוצע שיכול לחוות לצורך העניין סדר גודל של ארבעה עד שישה G בלי להתעלף, המערכות אלו עוברות בדיקות ל-12... 12 GRMS. אתה רק יכול לתאר לעצמך מה... מה היא חווה בזמן הזה. כלומר אם בן אדם היה עובר בדיקה כזו היה מתעלף במקום. ואנחנו לוקחים את המערכות האלה לסופר קיצון כדי לוודא שהן הכי אמינות שיש. ליאור רודמינסקי 60:24 בגלל שהאנטנות האלו עולות על מטוסים עושים להם בדיקות אמינות ובדיקות חיים... הייתי מגדיר את זה משוגעות. מה שעושים לוקחים אותם ממש את המערכות לקיצון. גם מבחינת טמפרטורות, מעלים טמפרטורות גם מעבר לתקן עד שמזהים כשל. ברגע שמזהים כשל חוזרים אחורה, רואים בעצם באיזו טמפרטורה הכשל קרה, איך אנחנו מתקנים. אותו דבר עושים בטמפרטורות נמוכות, הרעדות, עושים דברים באמת הרבה מעבר לתקן על מנת לוודא שהמערכת הזאת היא סופר אמינה ויכולה לשרת את הלקוחות לתקופה מאוד מאוד ארוכה. והיא בעצם מנסים לתת לה חוויה של החיים האמיתיים, של המראות ושל נחיתות ושוקים מאוד רציניים שהיא חוטפת והיא צריכה להמשיך אחר כך להמשיך לדייק מול הלוויין הזה שנמצא ב-36,000 קילומטר. אז זה סופר חשוב. גם חלק מהמערכות עוברות בעולם הצבאי... עוברות בדיקות של Gunfire של 30-40 G לשבריר מה שנקרא... רן לוי 61:34 כאילו לדמות מצב שכאילו נורה פגז מהספינה ועכשיו הספינה מקבלת את ה-Recoil הזה של הפגז. ליאור רודמינסקי 61:40 בדיוק, בדיוק. או מהספינה או אפילו מהמטוס שיש פיצוץ כזה שהמערכת יודעת אחר כך לחזור ל-Full operation גם אחרי חוויה לא נעימה בכלל. רן לוי 61:51 אלעד בסלי, מהנדס צעיר באורביט, יושב בתוך קרון הבקרה שעל הגג ומזין לסימולטור את הנתונים הדרושים כדי לסמלץ את תנועות האונייה. הסימולטור קופץ ורועד, אבל צלחת הלוויין לא משנה את כיוונה ולו במילימטר. אלעד בסלי 62:08 אפשר לראות שברגע שאני מפעיל את המערכת, את הסימולטור... רן לוי 62:14 ואנחנו רואים בעצם את האנטנה בתוך הראדום מתחילה לזוז בעצם כאילו שעכשיו הספינה מיטלטלת בגלים, אם אני מבין נכון. אלעד בסלי 62:21 בדיוק. אני קורא לזה ככה אולי שיטת הבלרינה, שהבלרינה יכולה להסתובב ותמיד להסתכל לאותה נקודה. אז בעצם זה מה שאנחנו רואים פה. אנחנו רואים ממש את כל הבסיס זז והאנטנה עצמה תמיד תישאר מכוונת לאותו... לאותו לוויין. רן לוי 62:42 אבל ההשפעה של המהפכה שמתחוללת בעולם החלל בעשור האחרון על תחום תקשורת הלוויינות היא אפילו רחבה עוד יותר. קחו לשם דוגמה שירות חדש לחלוטין שהופיע בשנים האחרונות: Ground Stations as a Service. תחנות תקשורת קרקעיות כשירות. אסף 63:01 דיברנו על טרנדים שקורים בשנים האחרונות, אז זה טרנד שהוא מאוד מאוד מעניין והוא גם מתחבר לנושא של הוזלת עלויות. היום הגענו למצב שלשגר לוויין עולה כמו שאמרנו עשרות אלפי דולרים, אבל לבנות תחנת קרקע זה בסדר גודל של מאות אלפי דולרים, שזה איזשהו מצב קצת לא הגיוני בסוף. רן לוי 63:23 פעם זה היה הפוך. אסף 63:24 ממש ככה. פעם היה לבנות לוויין היה מיליוני דולרים ואז תחנות קרקע היו מאות אלפי דולרים ואז היחס היה הגיוני ועכשיו היחס הוא פשוט התהפך. ולמעשה לנקודה הזו, לוואקום הזה, נכנסו כמה חברות סטארט-אפ מאוד מעניינות בשנים האחרונות. זו תופעה גלובלית, יש לא מעט חברות שמתעסקות בזה. ולמעשה הן רוכשות תחנות קרקע ומבצעות הקצאת משאבים בניהול זמן. זאת אומרת אם מישהו עכשיו בונה לוויין, הוא לא צריך לרכוש תחנת קרקע, אלא הוא פונה לאותה חברה, שלחברה הזאת יש עשרות תחנות קרקע פרוסות בכל העולם והוא למעשה קונה זמן חליפה. זה המושג. הוא משלם למעשה רק פר חליפה שהוא צריך, ובפועל הוא פשוט לא צריך לרכוש תחנת קרקע. אותנו זה פוגש באורביט כיצרנית של תחנות קרקע בהתחברות שלנו לאותן חברות ובזה שאנחנו יודעים לתת להם ערך נוסף בעצם בפתרונות שלנו. רן לוי 64:23 דוגמה יפה לאחד הפתרונות היצירתיים של אורביט קשורה לתדרי הרדיו שבהם נעשית התקשורת מול הלוויינים. כיום התקשורת הזאת נעשית באחד מתוך שני תחומי תדר שמכונים X ו-S. תחום תדר חדש שהולך ונכנס הוא KA. אבל להחזיק שלוש מערכות תקשורת שונות, שלוש אנטנות כדי לתמוך בשלושה תחומי תדר? זה סיפור יקר עבור החברות שמפעילות את תחנת הקרקע כשירות. אורביט זיהתה את האתגר הזה מבעוד מועד. אסף 64:56 דוגמה הפיתוח האחרון שלנו הוא אנטנה Triband, שלושה תחומי תדר, שבה אנחנו מאפשרים לאותם Ground Station as a Service לתת שירותים בתחומים הקלאסיים שקיימים היום, ואנחנו גם כבר מוכנים לתחום תדר גבוה יותר ב-KA שייכנס בהמשך. אנחנו עוד לא יודעים אם זה יהיה עוד שנה, עוד שלוש שנים או עוד חמש שנים, אבל התחנה שלנו כבר מוכנה לזה. וזה מאוד חשוב, כי בסוף כזו חברה רוצה להיות כמה שיותר גנרית, לתמוך בכמה שיותר לוויינים. זה מחייב אותנו להיות כמה שיותר גנריים ולתת פתרון שהוא באמת פתרון חדשני שגם יסגור להם את הפינה ב-15 שנה הקרובות. רן לוי 65:37 אתגר מפתיע נוסף הוא אתגר הסייבר. וכשאני אומר על האתגר הזה שהוא מפתיע, אני לא מתכוון שהוא עשוי להפתיע רק אתכם. אסף 65:47 בסוף כדי שתהיה תקשורת לוויינית אני צריך שהאנטנה תצביע על הלוויין. זה נשמע קצת מובן מאליו, אבל זה צריך לקרות. כן יכול להיות תרחיש שבו למעשה תתבצע התקפת סייבר שתזיז את האנטנה מהלוויין. יש פה איזה משהו שהוא מצד אחד נורא נורא טריוויאלי אבל מצד שני זה משהו שלא כל כך מתעסקים בו ואנחנו מתעסקים בו. רן לוי 66:08 אני חושב שכשמרבים התקפת סייבר זה לא הדבר שעולה לך בראש שמישהו אשכרה יזיז את האנטנה. אסף 66:14 בדיוק. תרחיש אחד שיכול להיות זה שמישהו פשוט יגיע לתחנה פיזית, יתחבר אליה ויסיט את האנטנה. אז ההגנה שלנו שהיום אנחנו מטמיעים במערכות שלנו מונעת בדיוק את זה. זאת אומרת אם מישהו עכשיו גם מגיע פיזית לתחנה ומנסה להתחבר אליה, הוא פשוט לא יכול, הוא לא... הוא לא רואה את האנטנה בתוך הרשת. רן לוי 66:34 הלקוחות שלכם דרך אגב מבינים את זה? כמוכם? זה נורא טריוויאלי. אסף 66:39 האמת היא שלא, האמת היא שלא. כשאנחנו מדברים איתם על זה, אז ברוב הפעמים פשוט נפתחות להם העיניים ו"וואלה לא חשבתי על זה" ברמה הזאת. שזה מאוד מעניין. רן לוי 66:51 כפי שאתם בוודאי מבינים בשלב זה, אורביט מתמודדת מול שורה של אתגרים שונים מאוד זה מזה, שדורשים התמקצעות מולטי-דיסציפלינרית בתחומים רבים ומגוונים. חומרה, תוכנה, מכניקה, פיזיקה, RF ועוד ועוד. ורק לעמוד באתגרים האלה זה לא מספיק. למהירות בעולם החלל החדש יש חשיבות קריטית. אסף 67:24 כשאנחנו מקבלים הזמנה מכזו חברה, הם שואלים: אוקיי, אפשר לבוא מחר לעשות את התחנת קרקע? זה מבחינתם זה הקבוע זמן. ואנחנו גם פה חייבים להתאים את עצמנו. אסור לנו להגיע למצב ואנחנו לא רחוקים משם, שלוקח יותר זמן לייצר תחנת קרקע מלייצר לוויין. היום יש חברות שמייצרות לוויין בשבועות. זה מדהים, התחום הזה מתפתח במיוחד של ה... מה שנקרא CubeSat או ה-Small Satellite. יש שם מודולים שמוכנים, פשוט מרכיבים את זה כמו לגו. זה תחום מדהים וכבר שמעתי מלקוחות שלנו של: אוקיי חבר'ה, לא יכול להיות שהלוויין מוכן לפני התחנת קרקע. והם צודקים. כלומר אנחנו חייבים להתאים את עצמנו ואנחנו אכן מתאימים את עצמנו לעולם הזה. רן לוי 68:09 כדי לעמוד באתגרים האלה, אורביט זקוקה למהנדסים, מפתחים ואנשי ייצור בכל הדיסציפלינות השונות. אתם לא חייבים לאהוב את החלל וכל מה שקשור בו כדי ליהנות מהעבודה באורביט, אבל אם בכל זאת עוברת בכם צמרמורת קטנה בכל פעם שאתם מרימים את הראש לרקיע, ברור שאורביט היא המקום עבורכם. אסף 68:32 אין ספק שמי שאוהב את התחום הזה וזה מלהיב אותו, אז עבודה באורביט היא אולי הדבר הכי קרוב שאפשר להגיע לעולם הזה. אני חושב שבסוף היכולת של חברה קטנה מנתניה לעבוד עם כל החברות הגדולות בעולם, להיות מותקנים על מאות רבות של פלטפורמות, לדעת שאנחנו אלה שמספקים תקשורת לאונייה שנמצאת אי שם לבד באמצע הים, או למטוס משימה עכשיו שמנטר איזושהי פעילות... הדבר הזה הוא באמת תחושת סיפוק אדירה. לדעת שבוצע ניסוי אי שם שפורסם בחדשות, ולדעת שהוא בוצע בזכות האנטנה שלנו... בוודאות! כלומר אם לא... אם לא הייתה האנטנה שלנו זה לא היה קורה ולא היה מצליח. תחושת סיפוק אדירה, ואנחנו פשוט עושים עולם טוב יותר, עולם מחובר יותר, עולם שמאפשר לאנשים לדבר אחד עם השני בצורה קלה, בצורה אמינה ולדעת שהם יכולים לסמוך על המערכות שלנו כשהם באמת יצטרכו אותם. קריין 69:40 אורביט מערכות תקשורת מזמינה אתכם לקחת חלק במהפכת החלל המסעירה שמתחוללת מעל ראשנו. בקרו בדף המשרות באתר הבית של החברה בכתובת orbit-cs.com/careers. orbit-cs.com/careers. רן לוי 70:01 עד כאן הפרק של היום. תודה לצוות התוכנית: דני טימור המנהל העסקי, אביב שם טוב מנהל המכירות, שרה אימי מנהלת ההפקה, שלי גואטה המפיקה וניר סייג עורך הסאונד. אני רן לוי. תודה שהאזנתם. ביי ביי.
        ]]></content:encoded>
    </item>
    
    <item>
        <title>416: השתלות כליה, חלק א' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/416-hshtlvt-klyh-khlq-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/416-hshtlvt-klyh-khlq-vshym-hystvryh.html</guid>
        <pubDate>16 בינואר 2024</pubDate>
        <description>Transcript for 416: השתלות כליה, חלק א' [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>417: השתלת כליה, חלק ב' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/417-hshtlt-klyh-khlq-b-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/417-hshtlt-klyh-khlq-b-vshym-hystvryh.html</guid>
        <pubDate>29 בינואר 2024</pubDate>
        <description>Transcript for 417: השתלת כליה, חלק ב' [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה'... תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? רן לוי 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. רן לוי 02:30 שלום וברוכים הבאים לעושים היסטוריה. פרק 417, השתלות כליה, חלק ב'. נורוז 03:22 אז הלכתי לרופא והרופא אמר לי לעשות בדיקות, בדיקת דם רגילה. אחרי בדיקת דם רגילה, אז עפתי למיון. רן לוי 03:32 יום אחד, לפני מספר שנים, התהפכו חייה של נורוז, אם צעירה לשלוש בנות מדליית אל כרמל שלייד חיפה. נורוז 03:51 באותו יום של... כן. ממש פתאומי כאילו. רן לוי 03:57 באותו הזמן בערך, גם חייו של ליאור, רופא שיניים מצליח מאזור המרכז, התהפכו בצורה דומה, כשמחלה גנטית נדירה התפרצה אצלו ושתי כליותיו הפסיקו לעבוד. ליאור הרציאנו 04:12 מבחינתי קודם כל החשיפה הייתה החלק המאוד קשה. זאת אומרת לפנות לאנשים פתאום בבקשת עזרה. זה משהו שאני לא רגיל אליו. רן לוי 04:20 המסע המפרך שעברו נורוז וליאור מגיע לסיומו ברגע הזה. הרגע שבו הם יושבים בחדריהם בבית החולים בילינסון ומתכוננים לפגוש בפעם הראשונה את האדם שעומד להציל את חייהם במובן הכי מילולי של הביטוי. אבל אני ואתם נפגוש אותו, או למעשה אותה, נועה, לפניהם. נועה 04:44 אה טוב, אני נועה, בת 33, נשואה פלוס חמישה ילדים, אחות במקצועי, עובדת בפנימית בבית חולים. גרה בשומרון, ביישוב הר ברכה. רן לוי 04:58 סיפור התרומה של נועה מתחיל לפני לא פחות משבע שנים, ודווקא אצל בעלה, חיים. חיים 05:07 אני עובד כעורך וידאו, אז עבדתי בארגון הידברות, שיצא לי להיחשף לסיפורים בעצם של תורמי כליה, היה את התורם ה-99 שהיה לו כתבה באיזה עלון וגם יצא לי לערוך הרצאה על מישהי שתרמה כליה תוך מסגרת עבודתי. וזה באמת כאילו כשאתה שומע חוויות של אנשים אחרים, אתה שומע בעצם שזה לא בשמיים מה שנקרא. זה משהו שכל אחד יכול לעבור וזה משהו שאפשר אחר כך לחזור לחיים שלך כרגיל ומישהו אחר זוכה לנהל אורך חיים רגיל שזה לא משהו שהוא מובן מאליו. רן לוי 05:54 התרומה האלטרואיסטית והאמיצה של חיים הובילה את נועה להחלטה אמיצה משלה. נועה 06:01 אז כבר אז התגבשה אצלי החלטה שביום מן הימים אני אתרום גם כליה. לפני כחצי שנה נחשפתי לפוסט בפייסבוק של מכרה של ההורים שלי מהקהילה, ובו היא מבקשת כליה, מספרת על עצמה ושהיא צריכה כליה. וככה הפוסט לא יצא לי מהראש, אחרי שבוע פניתי למתנת חיים, התחלתי בעצם את כל התהליך עבורה. נועה 06:33 בבדיקת הצלבה הבנתי שאני לא אוכל לתרום לה. אז ביקשתי ממתנת חיים לעבור לבא בתור, ואז הציעו את דוקטור ליאור. רן לוי 06:40 עמותת מתנת חיים, מיסודו של הרב ישעיהו הבר זכרונו לברכה, היא זו שחיברה בין נועה לבין ליאור ונורוז, ואפשרה את ההצלבה שבמסגרתה יקבל ליאור את הכליה של נועה, ונורוז תקבל את הכליה של מורן, אשתו של ליאור. אבל לפני הכל, נועה נדרשה לעבור סדרה של בדיקות מקיפות, פיזיות ונפשיות, כדי לוודא שהיא אכן כשירה לוותר על אחת מכליותיה. נועה 07:08 קודם כל יש בדיקות דם, שתן, שצריך לעשות. אה אחר כך יש אה מזמינים אותי לבית חולים, מסבירים לי על התהליך, אה יש פגישה עם עובדת סוציאלית, פסיכולוג. רן לוי 07:25 מה שאלו אותך בפגישות האלה? נועה 07:27 אה רוצים להכיר אותי על בוריי, לראות שאני אה להבין מי אני, מה אני מבחינה פיזית, נפשית, לראות שאני אה בשלה, לראות שאני מתאימה לתהליך, כי אני לא לא מכירה, זה לא משהו שעשיתי אז אה ולהכין אותי, להכין אותי לכל הסיכונים וה אה ומה שאני מה שאני הולכת לעבור. רן לוי 07:51 איזה סוג של שאלות שואלים ברמה האישיותית והפסיכולוגית? נועה 07:56 אה רוצים להכיר אותי, מי אני, איפה גדלתי, אה איזה משברים עברתי בחיים, אה לראות איך אני מתמודדת אה עם דברים. שאלו אותי אה איך מבחינה אה נפשית אה אני אקבל נגיד אם הכליה לא תיקלט. אה לחשוב על כל ה אה השלכות ועל כל האפשרויות ולראות כאילו לשמוע ממני איך אני אה מתמודדת עם זה. רן לוי 08:26 ובמקרה של נועה ההתמודדות הנפשית בעיקר עשויה להיות קשה שבעתיים מכיוון שנועה היא בעצמה כאמור אחות במחלקה פנימית, ולכן היא מכירה היטב את הסיכונים שמהם היא עומדת לעבור. נועה 08:43 זה כן אה הכניס אותי ליותר לבתים כי אני מכירה אה סיבוכים עם הכליה, יש חולים שאנחנו מטפלים בהם, זה לא לא פשוט לראות את הסבל שלהם ומה שהם עוברים. אז זה כן קצת יותר חששתי אה אבל אה הגעתי להשלמה מלאה. רן לוי 09:04 שאלתי את נועה מהיכן היא שואבת את תעצומות הנפש הדרושות כדי לקבל את ההחלטה שקיבלה. נועה 09:14 מתחילת התהליך, אה גם כשסיפרתי לחברים ומשפחה אה עלו שאלות, אה תהיות לגבי סיכונים אה כמובן גם בוועדה, לאורך כל הדרך אה היו שאלות והתלבטתי וחשבתי על הכל. אה אבל קודם כל עברתי בירור מקיף לגבי בריאותי הפיזית והנפשית כדי לוודא שאני מתאימה לתהליך. דבר שני משתדלת להיות בצד הנכון של הסטטיסטיקה עם אורך חיים בריא. והכי חשוב אני אישה מאמינה, מאמינה בבורא עולם והשגחה פרטית ושכולנו בידיים הכי טובות שיש. אז אני לא לא דואגת מהבחינה הזאת. רן לוי 09:55 העובדה שנועה ובעלה הם אנשים מאמינים היא לא מקרית. הסטטיסטיקה מראה בבירור שרובם המכריע של התורמים האלטרואיסטים בישראל הם בני המגזר הדתי. נועה 10:07 אה שוב לא מבטלת את זה שזה קיים בכלל האוכלוסייה, אבל זה מאוד חזק במיוחד ביישובים, אה ממש קהילות כאלה כמו משפחה שאני רואה בדברים הקטנים, לידות ואה חלילה אה אבל כאילו אנשים מאוד מתגייסים, מאוד אחד עם השני. אז אה יכול להיות שזה העניין ש אה שדוחף כאילו לנתינה כזאת. חיים 10:33 אני חושב שזה גם כשגדלים כשגדלים על זה שיש כאילו אה שיש כאילו את אלוקים ש אה מכוון את העולם, דברים לא לא קורים סתם, אז כאילו חלק מהחשש נגיד זה מה אם אני אצטרך אותה בעתיד וכל ה כאילו אם אין לך את ה את העוגן הזה שיש מישהו שדואג לך מלמעלה אז הרבה יותר קשה לעשות מעשים כאלה. אבל ברגע שאתה יודע שיש מישהו שמכוון ורואה את כל המעשים ולוקח בחשבון גם מעשים כאלה, אז אתה הרבה יותר רגוע. אתה הרבה יותר רגוע ואתה יכול לאפשר לעצמך. רן לוי 11:06 רגע לפני ששלושת המשפחות נפגשות לראשונה במסדרון של בית החולים בילינסון, כדאי לעצור לרגע ולשאול את מה שהיא ככל הנראה שאלה מתבקשת. למה שתרומת כליה תהיה אלטרואיסטית? הרי כפי שסיפרתי לכם בפרק הקודם, ניתוחי הצלבה מזמנים לכל המעורבים בדבר סיטואציה רגישה ומלחיצה מאוד. זו הסיבה שאנשי בית החולים לא מרשים לשלושת גיבורי הפרק שלנו להיפגש אלא ממש דקות ספורות לפני הכניסה לחדר הניתוח. האם לא עדיף שתרומת כליה תהיה דומה לכל שאר העסקאות שאנחנו מנהלים בחיינו מול אנשים שאיננו מכירים? עסקה כלכלית שבה אחד מוכר את הכליה שלו והשני קונה אותה בכסף. פרופסור רותי רחמימוב 12:05 כשאנשים מגיעים ממניע כלכלי, אז אחד אה בסופו של דבר אה אני מרגישה ש כשהם באים אליי והם רוצים הם צריכים את הכסף. זאת אומרת יש הבדל כשהם באים ממניע כלכלי שבאותו רגע אני לחוץ לי הכסף עכשיו אני רוצה למכור את הכליה שלי, אז אני גם פחות שומר על עצמי. זאת אומרת שאנחנו כצוות רפואי רוצים אה להעריך מישהו לתרום, אני רוצה שהערכה שלי אה שהערכה הרפואית תהיה מאוד נקייה ושהוא לא יעלים ממני אה במידע דברים. ואנשים אני שמתי לב שאנשים באים ואני יודעת שהם מנסים להיכנס למערכת ש ש אסור אה שמנסים קצת לרמות אותי, להגיד שהם אלטרואיסטים אבל הם לא, הם מעלימים ממני דברים רפואיים ואז איפשהו אנחנו פוגעים בהם כי אנחנו לא יודעים את כל ההיסטוריה הרפואית שלהם. פרופסור רותי רחמימוב 13:25 דבר שני אנחנו לא רוצים שילחצו על מישהו 'בוא תתרום כליה ותביא לי את הכסף', זה מביא אותנו לעולם עברייני. רן לוי 13:46 בשנים עברו המודעות הציבורית בישראל לצורך בתרומות איברים הייתה מהנמוכות בעולם המערבי מתוך תפיסה שגויה שלפיה היהדות אוסרת כביכול תרומת איברים לאחר המוות. המחסור באיברים להשתלה הביא ישראלים רבים שנזקקו לתהליך הזה לחפש את הפתרון בחוץ לארץ. פרופסור רותי רחמימוב 13:47 עד בערך 2008 משהו כזה, אנשים היו תורמים רק לבני המשפחה שלהם, זאת אומרת ההשתלות היו בתוך בני משפחה אה ולמעשה לא לא היה המושג של אלטרואיזם כמעט לא היה קיים, ואנשים היו נוסעים להשתלות בחו'ל לסחר אה לקנות איברים בחו'ל שיש בזה אה בעייתיות הן במובן שההשתלות האלה נעשות במדינות אה בדרך כלל עולם שלישי, תוצאות פחות טובות בצורה משמעותית מאשר אצלנו וגם יש כמובן אה את הפן של הניצול של התורמים שלא בודקים אותם כמו שצריך, שמגיעים ממדינות אחרות. בארץ אנחנו בודקים את התורם, אנחנו בודקים אותם אה עושים אה הערכה מאוד מאוד רצינית של התורם. בערך 50 אחוז מהתורמים שרוצים לתרום לא יתרמו בסופו של דבר כי הם לא מספיק בריאים. אני בטוחה שכש אה כשכסף כרוך בזה זה לא נעשה כמו שצריך. כמובן שאין מעקב אחרי האנשים האלה, כמובן שהאנשים האלה שהם מדינות שלישיות שבאים לתרום ממניעים כלכליים אין מעקב אחריהם אחר כך, הם אה חוזרים למדינות שלהם ואף אחד לא בודק שבאמת אה הם אה במעקב טוב אחרי התרומה שהם בסדר, שלא קרה שום דבר, שלא מונעים להם בעיות רפואיות שיכולות אה להיווצר אצלם וכולי. אז כל העניין של סחר באיברים הוא עוול גם לנתרם וגם לתורם ואני ממליצה אה לא לנסוע למדינות האלה ולעשות השתלות בארץ. רן לוי 15:17 בשנת 2008 נחקק בישראל חוק ההשתלות שחולל שינוי עמוק בתחום. ראשית, החוק קבע כי נושאי כרטיס תורם, כרטיס אדי שמעיד על הסכמתו של נושא הכרטיס לתרום את איבריו לאחר מותו, מעניק למי שחתום עליו קדימות בתור לקבלת איבר להשתלה. הצעד הזה לבדו הביא לעלייה משמעותית בשיעור ההסכמה לתרומות איברים בקרב משפחות הנפטרים, מ-40 אחוזים ליותר מ-60 אחוזים. שנית, החוק החדש קבע כי התרומה היחידה שמותרת בישראל היא תרומה אלטרואיסטית, דהיינו סחר באיברים הוצא רשמית מחוץ לחוק בישראל, וגם הסדיר את מעמדם של התורמים האלטרואיסטים ואת התמיכה להם הם זכאים לקבל מהמדינה. פרופסור רותי רחמימוב 16:04 מחזירים להם את ההוצאות, למשל יש הוצאות על תרומה, יש ימי עבודה, יש כאבים, יש כל מיני דברים ש וגם אנחנו צריכים להגיד להם איזושהי תודה כחברה, צריכים להגיד איזושהי תודה. אז מה שקורה עכשיו בישראל זה שאנחנו אה אחד מחזירים להם מימי עבודה, מחזירים להם יש יש מטעם יש חוק ההשתלות, מחזירים להם 40 ימי עבודה, נותנים להם פסיכולוג אה מספר טיפולים פסיכולוגים כדי להתמודד, אולי עם הכאב בכל זאת הם עברו ניתוח, כאב להם אה בכל זאת צריך איזשהו פעמים תמיכה פסיכולוגית בחלק מהאנשים. אה חלק מהביטוחים חינם לאיזושהי תקופה, ביטוחי חיים, ביטוחי בריאות. אה נותנים להם איזשהו אה מלון לנוח בהתחלה, דברים כאלה. אולי צריך לתת להם קצת יותר, אבל אה אבל זה מה שמתאפשר בתוך בתוך החוק מתוך האתיקה הבינלאומית של ההשתלות כי יש הרבה התנגדות ל לתשלום לתורמים מהסיבות שהזכרתי. רן לוי 17:01 למרות העלייה הניכרת במספרם של התורמים האלטרואיסטים בישראל, ראוי לציין שישנה גם ביקורת רבה על חוק ההשתלות במתכונתו הנוכחית. מרבית הביקורת מתרכזת בשני מישורים. הראשון הוא האיסור המוחלט על מכירת כליה תמורת תשלום, שגורם לכך שבישראל אין מספיק כליות זמינות להשתלה, ובפועל מאלץ משפחות רבות לצאת בכל זאת לחוץ לארץ או לעבור על החוק כדי להציל את חיי יקיריהם. רן לוי 17:31 המישור השני הוא בשאלת סמכותן של משפחות הנפטרים למנוע את לקיחת האיברים מגופתו של יקירם, שכן החוק קובע שגם אם הנפטר חתם על כרטיס אדי לפני מותו, המשפחה עדיין יכולה להטיל וטו על ההסכמה הזו. יש מדינות שנוקטות בשיטות אחרות, כמו למשל ספרד, שבה נהוגה שיטת ההסכמה המשוערת, שיטה שבה ההנחה הבסיסית היא שהמנוח הסכים שאיבריו ישמשו לשם השתלה אלא אם כן הוא הביע התנגדות אקטיבית לכך בעודו בחיים. החלת השיטה הזו בספרד הכפילה את שיעור תרומות האיברים במדינה. רן לוי 18:15 אפשר להמשיך ולדון ארוכות בסוגיות המשפטיות והאתיות שכרוכות בתרומת כליה, אבל השעון מתקתק. בעוד פחות מחצי שעה אמורים לעלות ליאור, נורוז, מורן ונועה על שולחן הניתוחים, מה שאומר שהגיעה השעה להפגיש ביניהם. צוות ביה"ח 18:32 את בסדר? יופי, יאללה בואי. אני יפה לתמונות? את מאוד. בואו לשם, בואו כולם לשם. רן לוי 18:42 נציגת יחידת ההשתלות מזמינה את המשפחות לצאת כל אחת מחדרה אל המסדרון, ואני והמיקרופון שלי מצטרפים לרגע המאוד מאוד מרגש הזה. רן לוי 18:54 אני מתרגש נראה לי בדיוק כמוכם. אולי כמעט. אה שלום, ברוכה הבאה. שלום, זאת נועה שאלת שתורמת לליאור. וואו תודה. זאת אשתו של ליאור, מורן, והיא תורמת לנורוז. באהבה. וואו. תודה. נועה, זאת נורוז שזאת תורמת למורן. אה חבר'ה. מרגש. לגמרי. נועה 19:28 איזה מדהים זה. מדהים אתם. מי שעושה חשבון גם אתם, איזה זכות גדולה. אתם עברתם אותנו בילדים, אתם חמישה. טוב לא עושים תחרות. לא לא. יופי, אבל זה ילדים איכותיים יש לכם לפי ההתרשמות הקצרה. נורוז 19:49 איזה מרגש אה? לגמרי. באהבה ובריאות. אה נכון אה. תרגישי טוב ונחזור לשגרה. אמן אמן אמן לכולנו, תודה רבה, אין לי מילים את לא מבינה כמה חיכינו לרגע הזה, אני לא מאמינה שזה אמיתי. עברת חצי שנה קשה. לא פשוטה, לא מאמינה שזה אמיתי, לא מאמינה שתודה לשם שהגענו ליום הזה, בעזרת השם שיעבור בטוב. תודה רבה, באמת זוג מלאכים אתם, לא מבינה מה אתם עושים באמת. בטח באהבה, באמת. ותראי כמה אנשים הצלתם ברגע, את שלוש משפחות, משפחה גדולה עכשיו, מכל המגזרים מכל ה... וואי זה הכי אמיתי. נכון. רן לוי 20:34 דמעות של בכי, דמעות של צחוק, חיבוקים, נשיקות ועוד ועוד. קשה לשים במילים את הרגשות והתחושות שממלאים את המסדרון ברגע הזה, הרגע שבו שלוש משפחות משלושה מגזרים שונים בחברה הישראלית הופכות למשפחה אחת. אפילו עבורי כצופה מהצד, הרגע הזה הוא אחד הרגעים המרגשים והעוצמתיים ביותר שחוויתי בחיי. רגע שאני יודע בוודאות שלעולם לא יימחה מזיכרוני. מורן 21:13 תודה רבה מכל הלב באהבה, וזה פשוט אה לכל המשפחה שלנו, לא יודעת איך אה כמה חיכינו וואו. אני כל כך שמחה באמת, התרגשות גדולה. אין אנשים כאלה באמת, זה משהו לא רגיל. תודה לכם. יש פה סגירת מעגל. ממש בריאות, באמת שיעבור בטוב, באמת בהצלחה אמן אמן. משפחה אחת. רן לוי 21:44 אחרי רבע שעה בערך האחות מתערבת בשיחה. הזמן נגמר והגיעה השעה להיכנס לחדר הניתוח. אני רצה למעלה, תעשו סיבוב גדול. תודה רבה בשמחה רבה. איך מה הרגשתם? מה המחשבות? חיים 21:58 אני ממש עד עכשיו יש לי צמרמורת, זה כל כך מרגש, זה זה יותר מרגש אפילו ממה שדמיינתי שזה יהיה באמת. כי כולם דומעים כאילו השגחה כאילו. מה מה עבר לך בראש? גם צמרמורת, דמעות, באמת מדהים. גם היה מדהים פתאום אחווה אדירה של כולם. סתם אנשים טובים כולם. באמת אין מילים. מורן 22:27 האמת היא שכן, אני כשהגעתי לארץ אני הגעתי בגיל שמונה והרגשתי שזה הבית שלי והיום אני מרגישה את זה יותר מתמיד שאין מקום כזה כמו ישראל באמת. אני גם תמיד אומרת לבנות שלי, כולם אומרים כן, שם זה ככה, פה זה ככה, שם זה ככה, אני אומרת כן, אבל אין כמו ישראל. רן לוי 23:01 כפי שאתם אולי כבר יודעים, זו לא הפעם הראשונה שלי בחדר ניתוח. השתתפתי בעבר בניתוח מעקפים ובניתוח קיסרי שעליהם סיפרתי בפרקים קודמים של עושים היסטוריה. אבל כשנכנסתי לחדר שבו התנהל באותו זמן ניתוח הסרת הכליה מגופה של נועה, התורמת האלטרואיסטית, הופתעתי לראות משהו שלא ראיתי בניתוחים קודמים. מעל מיטת הניתוחים ניצב מסך טלוויזיה גדול ועליו תמונה מטושטשת ולא ברורה. שני המנתחים שרכנו מעל נועה הישנה, דוקטור אייזנר שמובילה את הניתוח ודוקטור סלובק המתמחה, הרכיבו על עיניהם משקפיים מיוחדים ונעצו מבט מרוכז מאוד במסך. רן לוי 23:42 נדרשו לי כמה שניות כדי להבין מה בדיוק אני רואה. ניתוח הסרת הכליה מסתבר הוא ניתוח לפרוסקופי, דהיינו הוא נעשה באמצעות שלושה חורים קטנים שדרכם מוחדרים לגופה של נועה מוטות טלסקופיים, ואחד המוטות נושא בקצהו מצלמה בעלת שתי עדשות. התמונה התלת-ממדית שמוקרנת על המסך מאפשרת למנתחים לראות את הנעשה בתוך הבטן בצורה ברורה ביותר. דוקטור אייזנר 24:09 אתה רואה, שים את המשקפיים. אוקיי, אז זאת הכליה, תתרחק קצת. אוקיי, הכליה פה, זה טחול. אנחנו עכשיו צריכים לחשוף את הכלי דם של הכליה עד בסיסה ובעצם להפריד את הכליה מהאיברים מסביב ואחרי שהיא תלויה על עורק ווריד וצינור שתן אנחנו מנתקים את כלי הדם. רן לוי 24:34 התמונה הגדולה על המסך מאפשרת אפילו לי ההדיוט לזהות בקלות יחסית את הכליה שעומדת להיות מוסרת ואת כלי הדם שמתחברים אליה. דוקטור אייזנר 24:45 הכלים החשובים בניתוח חוץ מהכליה כמובן שהיא האיבר החשוב, אבל הכלים החשובים שלה זה הווריד, העורק, לפעמים לחלק מהכליות יש שניים מזה או שניים מזה או אפילו יותר. והשלישי זה השופכן, זה מה שמוביל את השתן מהכליה אל שלפוחית השתן שגם ממנו דרך אגב אפשר לפעמים שיהיה כפולות יש מערכת מאספת לחלק מהאנשים. רן לוי 25:06 אה באמת? לחלק מהאנשים יש שני צינורות שתן שיוצאים מהכליה? דוקטור אייזנר 25:11 זה וריאנט אנטומי, זה לא כאילו זה הנורמה. אבל זה לא נורא, כאילו זה לא משהו. יחסית שיש לנו הסתכלות על מה שקורה בתוך הבטן בעצם. זאת אומרת אני מניח הכל בפנים אמור להיות צמוד והדוק אחד לשני. לא, זהו שלא. כמה דרך אחת לא אנחנו מנפחים את החלל הזה באופן אקטיבי. אנחנו מזרימים אוויר וזה יוצר לנו יוצר לנו חלל. רן לוי 25:34 מה החלק שנחשב להכי מאתגר בניתוח הזה? דוקטור אייזנר 25:37 להפריד תראה הכלי דם שאנחנו מפרידים בעצם אתה רואה אנחנו מפרידים ממש מהבסיס, זה מכלי דם מאוד מאוד ראשיים. הפחד הוא דימום. אוקיי, זה הפחד העיקרי. רן לוי 25:51 כדי להפריד את הכליה מכלי הדם שלה, דוקטור אייזנר משתמשת במכשיר חיתוך מבוסס חום. הצריבה שמלווה את החיתוך מסייעת למנוע דליפה של דם מכלי הדם, אם כי המנתחים עדיין זהירים מאוד שלא לגעת בטעות בכלי דם לא קשורים או בצינורית השתן שיוצאת מהכליה. דוקטור אייזנר 26:12 אני צריכה מכשיר אנרגיה אליהם הם הם חותכים באמצעות אנרגיה תרמית. תיאורטית אנחנו צריכים לא תיאורטית צריך לשמור שלמשל המכשיר הזה לא ייגע בשופכן כי זה יכול לעשות לו נזק תרמי ואחרי זה היצרות. רן לוי 26:29 בזמן שדוקטור אייזנר ודוקטור סלובק עמלים על ניתוק כליתה של נועה מכלי הדם שלה, ניצלתי את ההזדמנות כדי לשוחח עם נאסר, אח בחדר הניתוח. נאסר 26:40 נאסר, אני אח שעוזר להם. נעים מאוד נאסר. מה האחריות שלך בניתוח? קודם כל להשגיח על החולה בהשכבה, שתהיה השכבה נכונה, שחס וחלילה לא ישכב על אה על מצב שיגרום לו להמשך ניתוח של שלוש או ארבע שעות לכתמים ופצעים, אה לפגיעה עצבית אה פה. רן לוי 27:09 על נאסר מוטלת אחת המשימות החשובות ביותר בתהליך הניתוח. לוודא שהמטופלת ששוכבת על השולחן היא אכן המטופלת הנכונה, וגם לוודא שהכליה שמוסרת מנועה היא אכן הכליה הנכונה. זה אולי נשמע מובן מאליו, אבל כל טעות שתתרחש בעניין הזה היא טרגדיה לא רק למטופל עצמו, אלא לכל המעורבים בניתוח ההצלבה. נאסר 27:37 אז היינו באמצע איתך נאסר. אנחנו בקיצור מקבלים את החולה, אני בודק באמת שזה אכן החולה הנכון, לחדר הנכון, לניתוח הנכון, לאיבר הנכון, לצד הנכון, וזה נתחיל. וזה קרה שלפעמים מביאים חולה לחדר נגיד 16 או 17 שרשום בכלל שמה אה ניתוח צד ימין והחולה מסומן צד שמאל. קרה, זה יכול זה יכול לקרות כן. וזה אנחנו נמצאים, בודקים ומוודאים שואלים את החולה, בודקים בטפסים במסמכים שיש לו, בודקים בצילום, נעזרים בכל מיני דברים כמו רופא שנמצא צריך להיות כאילו לפי החוק להחליט לפני הניתוח ולשאול את החולה אלרגיה איזה צד ובאמת אכן שכן מסומן הצד הזה שזה כן קיים. עכשיו לפעמים יש לך מצבים שהחולה נגיד נמצא במצב שמעורפל הכרה או מונשם אז אתה נעזר בצילומים, נעזר ברופא שמכיר אותו. רן לוי 28:30 בינתיים הניתוח מתקדם והכליה כמעט מוכנה לרגע שבו ניתן יהיה להוציא אותה מגופה של נועה. דוקטור אייזנר 28:37 טוב אז הנה אנחנו בעצם חשפנו יש לנו צינור שתן אנחנו ממש יורדים כמעט עד לאגן, אוקיי אנחנו רוצים אותו שיהיה ארוך. אתה רואה? ואנחנו כמעט מוכנים להוציא את הכליה. אז בעצם עכשיו יש לנו כליה עם כלי דם עורק וריד וצינור שתן מופרדת משאר האיברים וזה הזמן להוציא אותה. מרגע שאנחנו מוציאים כמה שיותר מהר להכניס אותה זה עדיף. ככל שהיא עומדת יותר זמן מחוץ לגוף אמנם בקרח הסיכוי שאחרי זה יהיה מה שנקרא רגע חכי ATN יותר גדול. ATN זה שהכליה סובלת מה שנקרא ואז זה לא שהיא לא תעבוד אבל זה אומר שייקח לה יותר זמן להתאושש, תלוי גם בגיל של הכליה. רן לוי 29:39 מכיוון שאת הכליה עצמה אי אפשר להוציא דרך החורים הזעירים של הניתוח הלפרוסקופי, זה השלב שבו מבצעת דוקטור אייזנר חיתוך רחב יותר בבטן התחתונה. דוקטור אייזנר 29:50 פה איזה דימום נכון? עכשיו להוציא אותה ברק את יכולה להחליף לי את המשקפיים? הנה זה מגיע. הופ פנטוני. אוקיי הוצאנו את הכליה. הוצאנו את הכליה עכשיו אנחנו רוצים לשטוף אותה אוקיי. רוצים לשטוף אותה מהדם. רן לוי 30:15 הכליה הקטנה בערך בגודל של אגרוף מועברת לצדנית אדומה שניצבת מוכנה בפינת חדר הניתוחים. דוקטור אייזנר 30:24 עכשיו אני אורזת את הכליה כדי שאפשר יהיה להעביר אותה לחדר של ההשתלה. אנחנו רוצים שתגיע בצורה סטרילית אז אנחנו שמים בשתי שקיות, שמים בארגז ואז מעבירים. בייחוד היום שיש הצלבה ואנחנו רוצים לוודא שהחולה הנכון יקבל את הכליה הנכונה. אז אנחנו עוד מקפידים. כן כן אנחנו פה לא רוצים שיהיו טעויות זה יהיה אסון. אם אנחנו נשתיל סוג דם לא מתאים הכליה תידחה בלי שום הכנה לפני כן הכליה תידחה מיד. באיזה חדר הם? 13? חדר 13. רן לוי 31:17 חדר הניתוח שבו תתבצע ההשתלה נמצא בקצה המסדרון, מילולית חמישה מטרים בקו אווירי מחדר הניתוח שלנו. דוקטור אייזנר 31:27 אנחנו עוברים מחדר לחדר. כן. למה אנחנו רוצים צדנית בעצם? אה שתהיה בקרח שלא תיפול בדרך שלא יהיו טעויות. אפילו שזה הליכה של כמה מטרים ועכשיו מה שהם יעשו הם פשוט יוציאו אותה מהצדנית. אה אם זה הכליה הכליה שלי שימו אותה בשתי צדניות בשביל הביטחון. רגע שנייה תני לי לקחת את כל הדברים תודה רבה. רן לוי 31:51 אנחנו יוצאים מחדר הניתוח עם שולחן נייד ועליו הצדנית האדומה. המעבר הבנאלי הזה מחדר לחדר מרגיש לי באותו הרגע כמו תהלוכה חגיגית. צוות ביה"ח 32:02 ואנחנו יוצאים. את רואה ששומרים פה על חלוק הזה הסטרילי כדי שאני מחזיקה שלא הידיים שלי לא לא יזדהמו. הופ פה טוב בואו יש פה כליה. הנה הכליה נהדרת בונבונית. רן לוי 32:29 בחדר הניתוחים הצמוד ממתין לנו המנתח שישתיל את הכליה בגופו של ליאור. דוקטור אביתר נשר 32:35 אני דוקטור אביתר נשר מנהל מחלקת השתלות בילינסון שלמעשה זה המרכז הגדול בישראל שעושה את רוב ההשתלות בכלל איברי בטן כבד כליות אנחנו עושים מעל אה כ-200 השתלות כליה בשנה וזה אזור סטרילי אזור... רן לוי 33:04 מיד נחזור אל דוקטור נשר ואל חדר הניתוח, אבל לפני כן זו אולי נקודה טובה לעצור בה ולדבר על ההיסטוריה של הליך השתלת הכליה שפעם נחשב בלתי אפשרי והיום מבוצע כדבר שבשגרה. רן לוי 33:23 בדצמבר 1944 שלהי מלחמת העולם השנייה המריא טייס בשם צ'ארלס וודס משדה תעופה באזור דרום מזרח אסיה למשימת אספקה שגרתית. טעות כלשהי של טייס המשנה שלו גרמה למטוס להתרסק ועשרות אלפי ליטרים של דלק שנשא המטוס התלקחו. וודס נכווה כוויות איומות ב-70 אחוז משטח גופו לרבות פניו ופונה לבית החולים וולי פורג' שבפנסילבניה שם טופלו חיילים אמריקאים שנפצעו בקרבות. רן לוי 33:58 הרופאים לא נתנו לוודס סיכוי רב לשרוד. הטיפול היחיד שהם היו יכולים להעניק לו היה לנסות ולהשתיל לו עור של חייל אחר שנהרג כדי שיכסה על הבשר החשוף וימנע את הזיהומים הקטלניים שבדרך כלל פוגעים בחולים כמו וודס. אבל אלו היו הימים שלפני גילוין של התרופות נוגדות הדחייה וההנחה הייתה שגופו של וודס ידחה את העור המושתל וכך יביא את קיצו העגום של הטייס הפצוע. רן לוי 34:31 אבל בדרך נס השתל לא נדחה. למה? אף אחד לא ידע. אולי גופו של וודס היה כה חלש ופגיע בעקבות הפציעה עד שגם מערכת החיסון שלו הפסיקה לתפקד כהלכה. תהא הסיבה אשר תהא וודס שרד ואפילו זכה לחיות חיים מלאים ומאושרים. רן לוי 34:54 אחד מחברי הצוות הרפואי שטיפלו בוודס היה דוקטור ג'וזף מוריי פלסטיקאי צעיר שאחרי המלחמה חזר לבוסטון עיר מולדתו שם הצטרף לבית חולים מקומי ופתח מרפאה לטיפול בפגיעות פנים. הפלסטיקה הייתה אהבתו הגדולה של מוריי והוא ראה בה את ייעודו המקצועי אבל בבית החולים שבו הוא עבד פעלה גם קבוצת מחקר קטנה שערכה מחקרים על השתלות איברים וגם התחום הזה סקרן את מוריי. רבים בבית החולים זילזלו במחקרי ההשתלות האלה והאמינו שהם חסרי סיכוי בגלל תופעת הדחייה שאי אפשר היה לגבור עליה. אבל מוריי זכר את הפציעה של צ'ארלס וודס ואת ההשתלה המוצלחת שהוא עבר ומשהו אמר לו שאם גופו של וודס לא דחה את השתל זה סימן שחייבת להיות דרך למנוע את תופעת הדחייה. רן לוי 35:49 מוריי התנדב לסייע לצוות החוקרים בעבודתם שכללה בעיקר השתלות כליה בבעלי חיים. מאוחר יותר כשהחוקר הראשי בצוות גויס למלחמת קוריאה ונאלץ לעזוב את המעבדה מוריי החליט להחליף אותו בתפקיד ולהמשיך את המחקרים במקביל לעבודתו כפלסטיקאי. רן לוי 36:13 מספר שנים אחר כך ב-1953 לקה מלח צעיר בשם ריצ'רד הריק במחלת כליות חשוכת מרפא. בתוך חודשים ספורים הדרדרה בריאותו של ריצ'רד במידה ניכרת. הוא איבד חלק ניכר ממשקלו סבל מכאבים קשים והצטברות הרעלים במוחו גרמה לו להתנהג בצורה אלימה כלפי אחרים וכלפי עצמו. לכולם היה ברור שריצ'רד גוסס ואחד האנשים שהתייסרו הכי הרבה ממצבו של ריצ'רד היה אחיו התאום רונלד. רונלד הריק 36:49 דוקטור אני אתן לו את אחת הכליות שלי אם זה יציל אותו. רן לוי 36:55 הוא אמר לרופא המשפחה שלהם. הרופא החל להסביר לרונלד שזה לא משנה מכיוון שגופו של ריצ'רד בוודאי ידחה את ההשתלה אבל אז זה היכה בו. ריצ'רד ורונלד היו תאומים זהים והיו מחקרים קודמים שהראו שהשתלות בין עכברים שהיו תאומים זהים נחלו הצלחה. האם יכול להיות שלא אין סיכוי אבל אולי בכל זאת. רן לוי 37:25 במזל רופא המשפחה של האחים הריק שמע על קבוצת המחקר הקטנה של ג'וזף מוריי והציע להם לפנות אליו. כשפנו האחים הריק למוריי סקרנותו התעוררה מיד. גם הוא נתקל בעבר בדיווחים על השתלות עור מוצלחות בין תאומים זהים. עד כה כל ההשתלות שביצעה קבוצת המחקר שלו היו על בעלי חיים אבל כעת ניצבה בפניו הזדמנות נדירה הזדמנות שאולי לא תחזור על עצמה בכל הקריירה שלו לבצע בפעם הראשונה בהיסטוריה השתלת כליה בבני אדם שיש לה סיכוי אמיתי להצליח. רן לוי 38:09 אבל היה חלק אחד בתהליך הזה שהטריד אותו יותר מכל. החלק של הסרת הכליה מרונלד האח התאום. כך סיפר מוריי בריאיון עיתונאי שנים רבות לאחר מכן. ציטוט: הכליות הן איבר חיוני. האם אנחנו באמת זקוקים לשתי הכליות שעימן נולדנו או שהכליה השנייה היא בסך הכל סוג של ביטוח? הנתונים הסטטיסטיים שהיו בידיהן של חברות ביטוח לימדו אותנו שאפשר להסתדר עם כליה אחת אבל המידע הזה היה קלוש למדי. זאת ועוד ההליך הניתוחי של הסרת הכליה של רונלד טמן בחובו סיכונים שאי אפשר היה להתכחש להם. סיבוכים אפשריים כתוצאה מהרדמה כללית דימום פנימי פציעה אקראית באיבר חיוני סמוך או אפילו זיהום. הרשימה הארוכה של סיכונים הציבה בפנינו דילמה אתית. בעוד שמהחולים שלנו ביקשנו כדבר שבשגרה לקחת על עצמם סיכונים מסוימים כדי שנוכל לעזור להם להבריא מעולם לא ביקשנו מאדם בריא לקחת על עצמו סיכון כה גדול למענו של אדם אחר. התייעצנו עם רופאים מנוסים מתוך ומחוץ לבית החולים עם כמרים בכל הדרגות ועם עורכי דין לפני שהצענו להם את האפשרות של השתלה. הקבוצה שלנו נפגשה מספר פעמים עם המשפחה ותיארה להם בפרטי פרטים במה כרוך ההליך שיעברו רונלד וריצ'רד. לא ייעצנו להם בעד או נגד הניתוח אלא אמרנו להם את המובן מאליו שאין לנו מושג אם זה יעבוד. סוף ציטוט. רן לוי 39:49 האזהרות עשו את שלהן וריצ'רד הפציר באחיו לבטל את התרומה אבל רונלד לא היה מוכן לאבד את אחיו התאום והתעקש להמשיך בהליך. רן לוי 40:03 בינתיים הגיעה השמועה על הניתוח המתקרב לאוזניהם של עיתונאים סקרנים ואלו החלו לעקוב אחר הסיפור ולדווח עליו בעיתונים המקומיים מדי יום. עבור מוריי וצוותו תשומת הלב הציבורית הזו הייתה הדבר האחרון שהם היו זקוקים לו. ציטוט: לפתע כל העולם צפה בנו. העיתונים ציטטו רופאים שטענו שהניסוי שאנחנו עומדים לבצע לא רק נידון מראש לכישלון אלא גם שהוא לא אתי. התחלתי להבין איך זה מרגיש להיות מגיש בייסבול במשחק בגביע העולם. אבל שלא כמו מגיש בייסבול אנחנו עמדנו לנסות משהו שלא נוסה מעולם. סוף ציטוט. רן לוי 40:48 לבסוף בדצמבר של 1953 חלה הדרדרות ברורה במצבו הבריאותי של ריצ'רד הריק ומוריי הבין ששעון החול אזל. ימים ספורים לפני חג המולד עלו שני האחים על שולחנות הניתוחים. ציטוט: הניתוחים החלו בשעה 8:15 בבוקר. הקבוצה שלי פתחה את חלל הבטן של ריצ'רד ובודדה את כלי הדם העיקריים שאליהם תחובר הכליה החדשה מוכנה לחתוך אותם ברגע שהכליה תגיע. בחדר הסמוך קבוצה בהובלתו של דוקטור ג'יי הארטוול הריסון ניתחה את רונלד והייתה מוכנה להסיר את אחת מכליותיו ברגע שאתן את האות. כשהכל היה מוכן לקחתי נשימה עמוקה ואישרתי להריסון לצאת לדרך. התזמון היה קריטי. מהרגע שנתנתק את הכליה של רונלד מאספקת הדם שלה ועד שנחבר אותה למערכת הדם של ריצ'רד הכליה תהיה ללא חמצן וללא חומרים מזינים. כל דקה של המתנה פירושה נזק נוסף שייגרם לכליה של רונלד וסיכון נוסף לחייו של ריצ'רד. התחלנו לחבר את הכליה של רונלד לגופו של ריצ'רד בשעה 10:10 וסיימנו שעה ו-22 דקות לאחר מכן. האם התעכבנו יתר על המידה? כאשר הסרנו את החסימה על כלי הדם של ריצ'רד והבטנו בדם שמתחיל לזרום אל האיבר החדש שלו דממה שררה בחדר הניתוח. הבטנו חלקנו עם אצבעות משולבות אחרים מתפללים בשקט בעוד שהכליה הלכה והפכה לוורודה יותר בזכות דמו של ריצ'רד. שתן החל לזרום ממנה וחיוכים עלו על פניהם של כל הנוכחים. שעתיים לאחר מכן ריצ'רד ורונלד כבר היו בחדר ההתאוששות. סוף ציטוט. רן לוי 42:41 לשמחתם של כולם גופו של ריצ'רד הריק לא דחה את הכליה של אחיו התאום והוא שרד את ההשתלה. לא רק שרד הוא אפילו התחתן עם אחת האחיות שטיפלו בו והשניים הביאו לעולם שני ילדים. רן לוי 43:03 אחרי הישג היסטורי כדוגמת השתלת הכליה המוצלחת הראשונה בהיסטוריה כנראה שהיינו סולחים לג'וזף מוריי אם הוא היה מחליט לפרוש בשיא ולנוח על זרי הדפנה. אבל מוריי לא עצר וקבע לא אחת כי אם עוד שתי אבני דרך היסטוריות בתחום השתלת האיברים. שש שנים לאחר ההשתלה של ריצ'רד הריק הוא ביצע את השתלת הכליה המוצלחת הראשונה מתרומה בין אחים תאומים לא זהים ושלוש שנים לאחר מכן ב-1962 ערך את ההשתלה המוצלחת הראשונה שנעשה בה שימוש בתרופות נוגדות דחייה שהיו אז בשלבי ניסוי ראשוניים. שלושת ההשתלות המוצלחות האלה שיכנעו את הקהילה המדעית שהשתלות של איברים פנימיים הן כבר לא מדע בדיוני והשיקו את העידן שבו אנחנו נמצאים כעת. רן לוי 43:59 לבסוף בשנות ה-70 המוקדמות החליט מוריי לעזוב את תחום השתלת האיברים ולחזור אל אהבתו הראשונה ניתוחים פלסטיים. וגם שם הוא פיתח כמה שיטות וטכניקות פורצות דרך שכנראה שהיו מזכות אותו בפרסום רב בפני עצמן אלמלא העובדה שהישגיו בתחום ההשתלות העפילו עליהן. כשזכה מוריי בפרס נובל בשנת 1990 אמר עליו אחד מעמיתיו שהוא כנראה האדם הראשון שקיבל פרס נובל על משהו שהוא עשה בתור תחביב. אבל את הפרס האמיתי כנראה מוריי קיבל בקיץ של שנת 2004 כשהוזמן להשתתף בטקס הפתיחה של אולימפיאדת המושתלים אירוע ספורטיבי דו-שנתי שמטרתו לחגוג את החיים החדשים של מושתלים ותורמים ולהעלות את המודעות הציבורית לתרומת איברים. מוריי בן ה-85 ורונלד הריק בן ה-73 התורם האלטרואיסטי הראשון בהיסטוריה הדליקו את הלפיד של התחרות בטקס מרגש מאין כמוהו לעיניהם של לא פחות מ-2,000 מושתלים ובני משפחותיהם שכולם זכו בחיים החדשים שלהם בזכות עבודתו של מוריי. מוריי הלך לעולמו בשיבה טובה בשנת 2012. דוקטור אביתר נשר 45:36 השתלות זה זה התחום עם הכי הרבה דרמות. תמיד. השתלות מהחי זה דרמות תמיד חיוביות, השתלות מהמת תמיד זה מעורב ביטר-סוויט. טרגדיה ודרמה ודרמה תמיד. רן לוי 45:58 בחזרה לחדר הניתוח, שם שוכב ליאור הרציאנו מורדם ומונשם וממתין לקבל את הכליה שתרמה לו נועה. ההחלטה הראשונה שצריך לקבל דוקטור אביתר נשר מנהל מחלקת ההשתלות היא היכן למקם את הכליה החדשה בתוך גופו של ליאור. זה נשמע מפתיע קצת נכון? אחרי הכל למה לא להוציא את הכליה המקורית זו שלא מתפקדת ולהכניס במקומה את הכליה החדשה? אז מסתבר שלא מוציאים את הכליות הקיימות אפילו אם הן כבר לא עובדות. דוקטור אביתר נשר 46:32 אה אין שום צורך להוציא אותו. אה הניתוח של לשים כליות להוציא את הכליות המקוריות הנטיביות פינצטה שחורה הוא ניתוח מאוד מאוד גדול. וסקשן אנחנו משתדלים לא לעשות דברים מיותרים. יאללה חבר'ה יותר מהר. פה. רן לוי 46:53 וזה אומר שאת הכליה החדשה צריך להשתיל במקום אחר בחלל הבטן. ומסתבר שיש די הרבה מקום. יש בן אדם אחד בישראל שמסתובב עם לא פחות מחמש כליות שונות בגופו. השתיים המקוריות ועוד שלוש שהושתלו בו לאורך השנים בזו אחר זו. אבל למרות שיש מקום בגוף לעוד איזו כליה או שתיים דוקטור נשר עדיין צריך להחליט איפה המקום הטוב ביותר לחבר את האיבר החדש למערכת הדם. רן לוי 47:25 איפה החלק הכי מורכב בחלק של ההשתלה? דוקטור אביתר נשר 47:29 הניסיון בא לידי ביטוי בעיקר בקביעה של המיקום איך הכליה תשכב בבטן. השלב הבא זה החיבורים של כלי הדם שהם חייבים להיות מושלמים כי אם לא עשית אותם מושלמים אז יכול להיות שזה יעבוד אבל דיאטרמיה אבל לא יעבוד מושלם. הדגש אצלנו כל הזמן זה מושלם. מה שלא מושלם לא טוב. רן לוי 48:11 למה קביעת המיקום היא כזאת קריטית? דוקטור אביתר נשר 48:14 כי אחר כך זה משפיע על המיקום של כלי הדם שאתה מחבר ואם הווריד יהיה מקופל או לא מקופל אם העורק יהיה לא לא... רן לוי 48:26 אחרי שהחליט על נקודת החיבור המתאימה ממשיך דוקטור נשר במלאכה העדינה של תפירת הכליה החדשה אל כלי הדם. דוקטור אביתר נשר 48:35 עכשיו עשינו חור קטן בעורק. יש לנו את הפאנץ' אה אני מחכה שיביאו לי יש מכשיר שעושה חור עגול בעורק ואז אני תופר אותו תמיד אני תופר את זה בצורה היקפית אבל ברגע שזה עגול זה יותר מדויק. רן לוי 49:03 דוקטור נשר מתמודד כאן עם שני אילוצים חשובים שסותרים זה את זה. מחד הוא חייב לעבוד בזהירות ואיטיות כדי שלא לפגוע בכלי דם ואיברים סמוכים אבל מאידך הוא חייב למהר מכיוון שבכל הזמן הזה הכליה החדשה לא מקבלת דם ולכן סופגת נזק מצטבר. מקודם כשנכנסנו אולי שמעתם בהקלטה את השיר Under Pressure של קווין מתנגן ברמקולים של חדר הניתוח. יכול להיות שזה לא היה מקרי. אפשר להרגיש את המתח באוויר. דוקטור אביתר נשר 49:40 ממש מכינים את הכליה עוד רגע לפתוח את הסכרים שעשינו ולהכניס אה דם לכליה ולראות שהיא מקבלת אספקת דם טובה. רן לוי 49:53 כשצינור השתן עדיין לא מחובר? דוקטור אביתר נשר 49:55 לא, הוא מחובר בסוף אחרי שאנחנו רואים שהכליה אה מקבלת אספקה וניקוז ורידי טוב. זה מה שצריך להסתכל עליו ברגע שפותחים את הדבר הזה, זה הצבע של הכליה ותראה מה קורה לה. תוך שנייה הפכה להיות ורודה יפה. מים חמים? קסם. קסם קסם. אין הרבה קסמים בכירורגיה המודרנית ברפואה בכלל. זה קסם. רן לוי 50:28 לכל דרמה הוליוודית טובה יש את נקודת השיא שלה ועכשיו מגיעה נקודת השיא של הדרמה שלנו. כולנו רוכנים מעל מיטת הניתוחים ומביטים על צינורית השתן שבוקעת מהכליה החדשה. בשלב הזה היא עדיין לא מחוברת לשלפוחית השתן של ליאור כדי לראות את מה שעבורי ועבורכם הוא כנראה אירוע יומיומי חסר חשיבות אבל ברגע הזה הוא הדבר החשוב ביותר בעולם. פיפי. דוקטור אביתר נשר 51:02 אתה רואה היא התחילה לתת שתן הכליה. רואה? מדהים מדהים. אין דבר יותר מדהים מזה ב אה ברפואה בכלל ובכירורגיה בפרט. לקחת איבר תחשבו, איבר שהיה אה מתפקד בגוף של בן אדם מסוים הוצאנו אותו ואחרי שעה אותו איבר מתפקד בגוף של בן אדם. נו חבר'ה. חוט תכניס לראש. רברשוט עוד עוד טפר. רן לוי 51:41 אחרי שווידא דוקטור נשר שהכליה החדשה מתפקדת כהלכה בגופה החדש הוא משלים את החיבורים האחרונים. דוקטור אביתר נשר 51:50 רילקסציה. אז בעצם בשלב הזה סיימנו את החלק הזה של הניתוח זאת אומרת עכשיו הכליה היא בפנים? זהו כליה ורודה מחוברת סכין אה מקבלת אספקת דם טובה. מה עכשיו עושים? ועכשיו אני מכניס נקז וסוגר את הבטן. אז נראה לי שזה גם השלב שאני אעזוב אתכם בחלק המאתגר ביותר נראה לי הסתיים. כן עכשיו זה כבר... מה סבתא הולכת? עכשיו הולכים? עכשיו הולכים. ליאור הרציאנו 52:33 אוקיי אז בימים ובשעות אחרי הניתוח בעצם היינו מאושפזים באותו חדר אשתי ואני. אה סך הכל ההתאוששות בימים הראשונים חוץ מזה שאתה מחובר לכל מיני צינורות אה באמת באמת שהייתה מצוינת. רן לוי 52:52 ינואר 2024. שמונה חודשים חלפו מאז הניתוח. למרות שכפי שמספר לנו ליאור הרציאנו את תוצאות ההשתלה אפשר היה לראות אפילו ממש זמן קצר לאחריה. ליאור הרציאנו 53:03 תשמע זה היה שינוי מאוד מאוד גדול כי פתאום די במיידי כל התוצאות של הבדיקות דם השתפרו שזה לא ראיתי בדיקות כאלה הרבה הרבה שנים. אה הרבה מגבלות שהיו לי מבחינת מזון ירדו. ובעצם אה זה היה די לחזור פתאום לחיים רגילים. אז אה פתאום חזר לי הצבע לפנים. הרבה אנשים שפגשו אותי אז פתאום וואו יש לך פתאום צבע. רן לוי 53:38 למרות שיצטרך לקחת תרופות נוגדות דחייה למשך שארית חייו ליאור יודע להעריך את החיים החדשים שקיבל. ליאור הרציאנו 53:47 קודם כל המחלקה מדהימה גם מחלקת ההשתלות היה שם יחס מדהים החל מה מהמנקה ועד ראש המחלקה זאת אומרת פשוט כולם אנשים מדהימים וחלה היום בביקורות במחלקת נפרולוגיה שם שבאמת מאוד קשובים מאוד על זה. אה בעצם כיום אני במצב שפעם בחודש בערך אני הולך לבדיקות דם ביקורת לראות את רמת התרופה בדם. אה מבחינת מגבלות אה תכלס אה בעצם מגבלות של אדם בריא. זאת אומרת המלצות שהם מומלצות בעצם לכל בן אדם מן המניין זאת אומרת לאכול אה אוכל ש אה ממעיט במלח אה ממעיט ביותר מדי סוכרים ודברים מעובדים. ומגבלה נוספת היא לא לאכול אוכל לא מבושל זאת אומרת סושי דברים כאלה כי אז יש יותר סכנה לזיהומים. אה מעבר לזה זה חיים אה כמעט אה רגילים לחלוטין שזה קסם גדול. רן לוי 54:57 ליאור קיבל כליה חדשה אבל זו לא המתנה היחידה עימה הוא יצא מחדר הניתוח לפני שמונה חודשים. כל מי שעבר תרומת כליה אלטרואיסטית מספר את אותו הסיפור. החיבור שיוצרת תרומת הכליה בין משפחותיהם של התורמים והנתרמים הוא חיבור מיוחד ויוצא דופן ממש כאילו זכית במשפחה חדשה. הפגישה הנרגשת במסדרון רגע לפני הכניסה לניתוח הבשילה לכדי קשר מיוחד במינו בין משפחותיהם של ליאור, נועה ונורוז. ליאור הרציאנו 55:35 כן בהחלט אנחנו ממש בקשר טוב אה שולחים תמונות זה לזה של המשפחה מעדכנים באירועים כן אנחנו בקשר טוב וגם עם הבחורה שמורן תרמה לה גם אה התארחנו אצלה גם היה מאוד נחמד. היינו בדיוק עם המשפחה בצפון קפצנו אליהם הכרנו את הבנות הם הכירו את המשפחה המורחבת שלנו עם כל ה כל החמולה הגדולה שלנו. חד משמעית נשמור על קשר. חד משמעית כן. בהחלט. רן לוי 56:11 דרוזים, יהודים, תל אביבים, מתנחלים, דתיים, חילונים. אני יודע שזה נשמע כמו קלישאה מארץ הקלישאות אבל אי אפשר שלא לומר את זה. הסיפור של ליאור, נועה ונורוז הוא בבואה מיניאטורית של הסיפור של מדינת ישראל כולה. ואגב לסיפור הזה יש סוף טוב גם עבור נועה ונורוז שגם אצלן ההתאוששות הייתה מהירה ומלאה. חיים 56:41 גם נועה באמת אה החלימה מהניתוח שלה והכל בסדר מבחינה גופנית. כן כן היא החלימה החלימה יפה היא חזרה גם לכושר להתאמן אנחנו מעדכנים אחד את השני על האימונים. אה היא חזרה לעבודה ועכשיו היא חזרה יותר להיות בבית עם הילדים היא אבל מבחינה גופנית ממה שעקבתי אז היא ממש בסדר. רן לוי 57:07 אז תודה אז אתה מסתכל על זה כבר בפרספקטיבה שעברו שמונה חודשים מהניתוח וכשאתה מסתכל על כל המסע הזה שעברת מהרגע שהבנת שאתה צריך להתחיל לחפש כליה וכל החיפושים והעבודה עם העמותה כשאתה מסתכל על זה במבט לאחור על התקופה הזו מה עובר לך בראש? ליאור הרציאנו 57:29 קודם כל זה נראה באמת כמו איזה שהוא חלום כאילו זה לא משהו כזה לא מציאותי כי הכל קרה מאוד מאוד מאוד מהר. אה גם ההתגייסות של כל המשפחה וכל הקמפיין והכל הכל הכל הכל הכל. אה ואני אגיד לך עוד משהו ברמה אישית זה קצת עשה אותי אופטימי מהבחינה שפגשתי המון המון המון אנשים טובים. טובים במובן הטהור לגמרי של המילה. כל העמותה הזאת של מתנת חיים ורחל הרבנית וכל מי שעובד שם וגם הצוות במחלקות בבית חולים פשוט אנשים טובים בלי שום שום קשר ל לדת לדתי חילוני ערבי יהודי שום שום קשר. ואני רואה את זה גם היום שם בהמשך כי הרי מן הסתם אני פוגש את כל האנשים האלה בביקורות וזה אולי איזו שהיא טיפה אופטימיות. זה משהו שדי קשה לתאר אותו במילים. זה רגעים מאוד מאוד נדירים בחיים של משהו שהוא לגמרי טהור בלי שום שום אינטרסים שום כלום. פשוט איזה שהוא טוב לב טהור אנושיות לגמרי. רן לוי 59:24 זהו עד כאן למיני סדרה על ניתוחי השתלת כליה. תודה רבה לצוות מחלקת ההשתלה ולמחלקת הדוברות של בית החולים בילינסון על הסיוע הנפלא בהכנת שני הפרקים ששמעתם. לפרופסור רותי רחמימוב וכמובן לגיבורי הסדרה שלנו ליאור, מורן, נורוז ונועה התורמת האלטרואיסטית. מיד נמשיך אל עדכונים מה נעשה ברשת שלנו אך ראשית כרגיל חסות קצרה. רן לוי 59:55 אם אתם מאזינים לפודקאסטים של רשת עושים היסטוריה יש סיכוי לא רע שאתם כבר מכירים את מתחת לכל ביקורת. הפודקאסט הקומי של אור בוטבול ועומרי הכהן שממחיז את הביקורות המשונות ביותר של ישראלים מאוכזבים וכועסים על בתי העסק שיעצבנו אותם. למה אני אומר סיכוי לא רע? כי מתחת לכל ביקורת הפך בתוך זמן קצר להפליא ללהיט היסטרי עם קהילה מדהימה ועמוד פייסבוק ששווה ביקור בזכות עצמו. רן לוי 60:26 אני מספר לכם את זה מכיוון שבמרץ הקרוב 2024 מתחת לכל ביקורת עושים את מפגש המאזינים הראשון שלהם. למעשה שני מפגשי מאזינים. הראשון שנקבע ל-29 בפברואר היה סולד אאוט בתוך חמש שעות בלבד אז אור ועומרי קבעו אחד נוסף. יום שלישי ה-12 במרץ 2024 שעה 9 בערב בתיאטרון צוותא. שוב יום שלישי ה-12 במרץ 24 שעה 9 בערב בתיאטרון צוותא. קישור לרכישת כרטיסים אפשר למצוא בעמוד של מתחת לכל ביקורת באתר שלנו Osimhistoria.com ובאתר של צוותא בכתובות Tzavta.co.il תחת לוח מופעים בחודש מרץ. אור ועומרי מתכננים להקליט פרק בלייב ועוד הרבה הרבה הפתעות. רן לוי 61:17 מה עוד חדש ברשת עושים היסטוריה? בעושים טכנולוגיה עם דוקטור יובל דרור לדבר עם החייזרים שבינינו. בכדור הארץ ישנם כ-90 מינים שונים של לווייתנים ואחד המעניינים שבהם הוא הראשתן גדול הראש או לווייתן זרע. מחקר חדש שנעזר באיך לא בינה מלאכותית טוען שהלווייתנים האלה מדברים ביניהם. אז על מה הם מדברים? ומה הקשר בין הלווייתנים ותקשורת עם חייזרים? רן לוי 61:46 בעושים פוליטיקה עם העיתונאית טל שניידר העתיד של העבודה ומרצ ביחד או לחוד? חברי הכנסת לשעבר מיכל רוזין ממרצ ורם שפע מהעבודה מתיישבים לדבר על ההתיישבות, גבולות התמיכה הפוחתת והאיחוד בין המפלגות. רן לוי 62:04 בהתשובה פרק השנה 2023. דורון פישלר עם סיכום השנה החולפת והפרקים שהכי אהבתם. רן לוי 62:12 ולבסוף בעושים תנ'ך משפט שלמה חידה בלשית. פרק שהוקלט במפגש המאזינים האחרון בנאות קדומים ובמרכזו המשפט המפורסם ביותר בתנ'ך. שתי נשים שזה עתה ילדו עומדות לפני שלמה המלך וכל אחת מהן טוענת שהיא האמא של התינוק החי ושהאישה השנייה היא האם של התינוק המת. יותם שטיינמן ושחר ענבר צוללים לעומקו של אחד הטקסטים המורכבים ויוצאי הדופן בכל התנ'ך. מהן הראיות לכך שהטובת היא היא האמא האמיתית? איך פתרו פרשני ימי הביניים את החידה הזו ואיך פותרים אותה חוקרים מודרניים? רן לוי 62:50 כל הפודקאסטים שלנו זמינים באתר הבית של הכל עושים היסטוריה Osimhistoria.com באפליקציית עושים היסטוריה באנדרואיד ובכל אפליקציות הפודקאסטים באשר הן. רן לוי 63:00 אם אתם מעוניינים לתמוך ברשת שלנו ובמגישים הנפלאים אנא עזרו לנו להביא מפרסמים ונותני חסות לפודקאסטים השונים ואם אתם מחפשים מישהו שיפיק פודקאסט עבור הארגון שלכם דברו איתי Ran@ranlevi.com. כמו כן אתם יכולים להזמין אותי להרצות באירוע שלכם בין אם זה אירוע חברה או אירוע משפחתי. רשימה מלאה של ההרצאות שלי תמצאו באתר האישי שלי Ranlevi.co.il ואחת ההרצאות המבוקשות ביותר בשנה האחרונה על ידי חברות הייטק היא ההרצאה על סטוריטלינג. זה קצת מוזר נכון? למה שמפתחים מהנדסים אנשי שיווק יאזינו להרצאה על סטוריטלינג? אז זהו רבים מאיתנו יעמדו מתישהו על הפודיום בכנס מקצועי כזה או אחר או שאולי ירצו לכתוב פוסט ברשתות החברתיות בהקשר של העבודה שלהם. ובהרצאה הזאת אני נותן לכם את הכלים והכללים הפשוטים והברורים ביותר שיהפכו את ההרצאה שלכם או את הפוסט למרתקים ומעניינים ולא משנה עד כמה הנושא שבו אתם עוסקים מורכב ומסובך להבנה. אחרי הכל זה מה שאני עושה כאן בעושים היסטוריה כבר 17 שנה. מוזמנים לפנות אליי במייל Ran@ranlevi.com או בטופס צור קשר שבאתר Ranlevi.co.il. רן לוי 64:27 עושים היסטוריה הם שלי נוי מנהלת ההפקה, הילה שמש ושלי גואטה מפיקות ועורכות, עמית חזזי על המכירות, אביב שם טוב מנהל המכירות ומנהל הציפור משפחתי, דני תימור הוא המנהל העסקי ואני רן לוי כותב ומגיש. אנחנו נשתמע בפרק הבא, להתראות.
        ]]></content:encoded>
    </item>
    
    <item>
        <title>418: קווארקים, אבני הבניין היסודיות של הטבע (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/418-qvvrqym-bny-hbnyyn-hysvdyvt-shl-htb-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/418-qvvrqym-bny-hbnyyn-hysvdyvt-shl-htb-sh-kh-vshym-hystvryh.html</guid>
        <pubDate>14 בפברואר 2024</pubDate>
        <description>Transcript for 418: קווארקים, אבני הבניין היסודיות של הטבע (ש.ח.) [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>419: למה אנחנו אוהבים לשתות קפה? [עושים היסטוריה]</title>
        <link>https://mat-mo.github.io/podtext/episodes/vshym-hystvryh/419-lmh-nkhnv-vhbym-lshtvt-qph-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/419-lmh-nkhnv-vhbym-lshtvt-qph-vshym-hystvryh.html</guid>
        <pubDate>4 במרץ 2024</pubDate>
        <description>Transcript for 419: למה אנחנו אוהבים לשתות קפה? [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה'. תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? רן לוי 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה, פרק 419. למה אנחנו אוהבים לשתות קפה? אני מראה לכם כאן ערכת קפה קטנה להכנת שתי כוסות קפה בשטח. מיכה הוא רואה החשבון שלי. המשרד שלו בחיפה נראה עקרונית כמו שאתם מדמיינים לעצמכם משרד של רואה חשבון: מכונות ארקייד בכל פינה, פופים על הרצפה מול קונסולות רטרו, ומזרקת שוקולד באמצע החדר. טוב, לא באמת. אבל יש לו המון קלסרים של דוחות שנתיים, באמת, מהרצפה ועד התקרה. בחיי, כל כך הרבה קלסרים שזה כבר כמעט דקורטיבי. אבל יש פינה אחת במשרד המאוד טיפוסי הזה שמיכה מקדיש לתחביב האישי שלו. מיכה 03:59 הנה הכוס, אתה פותח פה את זה, פה שם קפה, ופה הכוס, ואתה בא לך כוס אספרסו, כוס קפה, אתה מכניס לשקע ויוצא לך כוס קפה. זו ערכת קפה אולי המינימליסטית ביותר בעולם, זה נקרא ספורט-פרסו, פריט משנות ה-50-60. מיכה מסתבר הוא אספן מושבע של מכונות קפה ישנות, והמדפים של פינת הקפה במשרד שלו עמוסים במטחנות עתיקות, מכונות קפה ישנות, ספלים מעוטרים ועוד שפע של פריטים שכולם קשורים באופן כזה או אחר למשקה המפורסם. הקפה זה המוצר הכי מעוצב בעולם? כן. כל מי שמכבד את עצמו, כל מעצב, אדריכל, אמן, יצר כלים שקשורים לקפה. כשאני אומרת כלים אני מתכוונת בעצם החל מכפיות לספלים למכונות קפה. יהל שפר 06:22 זוהי יהל שפר, אוצרת תערוכת 'קפה מזרח ומערב' שהועלתה לאחרונה במוזיאון לאמנות האסלאם בירושלים. סביב הקפה התפתחה תרבות ענפה של עיצוב ואמנות. לצד המגוון האדיר של כלים הקשורים בצריכת קפה, אפשר להוסיף גם את הסוגים הרבים של משקאות הקפה: שחור, קפוצ'ינו, לאטה, אספרסו ועוד עשרות סוגים. כל המגוון הזה הוא עדות מצוינת לפופולריות של הקפה ולמקום החשוב שהוא תופס בתרבות האנושית. אנחנו קמים בבוקר ושותים קפה, עושים הפסקת קפה בעבודה, נפגשים עם לקוח בבית קפה, יושבים על קפה עם החברה הכי טובה. רן לוי 08:35 צמח הקפה, השיח מפירותיו אנחנו מפיקים את גרגרי הקפה, מייצר את הקפאין כאמצעי הגנה. הקפאין פוגע בזחלים ובפטריות מזיקות ומרחיק אותם. הקפאין הוא כלי נשק ביולוגי יעיל ורב עוצמה. אבל כשבחנו חוקרים את צמח הקפה, הם הופתעו למצוא כמויות לא מבוטלות של קפאין גם בפרחים של הצמח ואפילו בצוף שלהם. התשובה הגיעה כשבחנו חוקרים את התנהגותן של דבורים. מסתבר שבמינון נמוך, הקפאין לא רק שלא מזיק לדבורים אלא אפילו עוזר להן. הוא משפר את הזיכרון ויכולת הלמידה שלהן. הדבורים קצת מכורות לקפה. יהל שפר 14:05 בתי הקפה הראשונים שיש תיעוד עליהם הם במכה. הקפה הגיע מאזור נמל מוחה בתימן ועלה למכה. אנשים ישבו בבתי הקפה אחרי שהם עושים את החאג' ועולים לרגל, עוצרים לתדלוק ושותים קפה ופוגשים חברים ומדברים. בתי הקפה היו מרחב חילוני בערים מאוד מאוד דתיות. אנשים ישבו בבתי הקפה במקום ללכת להתפלל חמש פעמים ביום, וזה מאוד מצא חן בעיניהם. בשלב מאוד ראשוני היו כבר אנשים דתיים שהתחילו לחשוש מאוד מבתי הקפה האלה. ב-1511 כינס מפקד המשטרה של מכה אספה של חכמי האסלאם שהחליטו לאסור על שתיית קפה. רן לוי 16:45 לרוע מזלו של מפקד המשטרה, התברר שהסולטן היה חובב קפה רציני. הוא הדיח את מפקד המשטרה וביטל את הצו. 12 שנים מאוחר יותר הגיעה תנועת ההתנגדות לקפה גם לקהיר עצמה. עבדאללה איברהים, אחד מאנשי הדת הבכירים בעיר, גינה את תופעת שתיית הקפה בדרשה שנשא. המושל של קהיר החליט להיכנס לאירוע, הוא הזמין לביתו את אנשי הדת שהתנגדו לקפה, מזג לעצמו כוס קפה, שתה ממנה ופרש מהדיון מבלי לומר מילה. לכולם היה ברור לאן נושבת הרוח במסדרונות השלטון. יהל שפר 19:55 האימפריה העות'מאנית עסקה במה שנקרא 'גסטרו-דיפלומטיה'. ברגע שהם הבינו עד כמה הקפה ממכר וכמה הם יכולים להרוויח ממנו, הם התחילו להפיץ את הקפה ברחבי אירופה. היו מגיעים מלצרי קפה שהוכשרו במיוחד עם משלחות של דיפלומטים לחצרות של האצילים האירופאיים עם כל הפאר והדר - כלים מפוארים, ממתקים, מתקנים להכנת קפה, והיו עושים טקסים שלמים של קפה. בתי המלוכה באירופה היו באטרף שאין לתאר סביב קפה, ואז הם כמובן העלו את המחיר. רן לוי 22:34 אם אתם מכירים מישהו שחזר מהמלחמה בעזה כשהוא סוחב איתו טראומה נפשית, אני רוצה לספר לכם על פלטפורמה בשם אלבום שקוף שמטרתה לתמוך ולסייע ללוחמים הגיבורים האלה ובני משפחותיהם. אלבום שקוף הוא פרויקט שייסדו שני קצינים, אוהב גבעתי ושני סופר, שחוו על בשרם את הפציעות השקופות האלה מהשירות הצבאי. באתר של אלבום שקוף תמצאו למעלה מ-100 תוכניות שיקום עבור לוחמים משוחררים המתמודדים עם פוסט-טראומה. לצד הפלטפורמה הזו הושק גם סרט קצר שמורכב מחמישה קליפים בכיכובם של מיטב אמני ישראל: גורי אלפי, רונה קינן, שמואל וילוז'ני ואחרים. אתם מוזמנים להיכנס לאלבום שקוף בכתובת invisiblealbum.com. רן לוי 24:17 בשבועות האחרונים עשיתי צעד די גדול מהבחינה האישית והחלטתי להיכנס גם לעולם הווידאו. אני מוכרח להודות שזה לא היה קל. קודם כל הרבה יותר קשה לצלם ולערוך וידאו מאשר להקליט פודקאסט. האתגר השני הוא שבווידאו אתם רואים אותי, ואחרי 17 שנה של הסתתרות מאחורי המיקרופון, פתאום אני צריך להסתרק ולסדר את הזקן שלי. אז אם בא לכם לראות אותי ולא רק לשמוע אותי, אתם מוזמנים להצטרף לערוצים שלי ביוטיוב ובטיקטוק. ביוטיוב אני יוצר סרטונים ארוכים ומושקעים, בעוד שבטיקטוק אני עושה סרטונים קצרים שבהם אני עונה על שאלות של הצופים. חפשו רן לוי ביוטיוב ובטיקטוק. רן לוי 25:31 מה חדש ברשת עושים היסטוריה? ב'מתחת לכל ביקורת', הפודקאסט הקומי של אור בוטבול ועומרי הכהן, המשירו לצרכן. ב'עושים רפואה', מיאלומה נפוצה - המרגל המשתחפל. ב'עושים פוליטיקה', קונספירציות פוליטיות. ב'עושים תוכנה', הצצה למוחו של ארכיטקט. ואחרון חביב 'עושים טכנולוגיה' - הלו, את המציאות בבקשה. כל הפודקאסטים שלנו זמינים באפליקציית עושים היסטוריה באנדרואיד, באתר הבית שלנו ובכל אפליקציות הפודקאסטים באשר הן. אם אתם אוהבים את הרשת, אנא עזרו לנו להביא מפרסמים ונותני חסות. תודה על תמיכתכם בעושים היסטוריה.
        ]]></content:encoded>
    </item>
    
    <item>
        <title>420: תצפית על המוות - על ההיסטוריה של הפנסיה (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/420-ttspyt-l-hmvvt-l-hhystvryh-shl-hpnsyh-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/420-ttspyt-l-hmvvt-l-hhystvryh-shl-hpnsyh-sh-kh-vshym-hystvryh.html</guid>
        <pubDate>31 במרץ 2024</pubDate>
        <description>Transcript for 420: תצפית על המוות - על ההיסטוריה של הפנסיה (ש.ח.) [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>421: קורסק, קרב הטנקים הגדול בהיסטוריה, חלק א' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/421-qvrsq-qrb-htnqym-hgdvl-bhystvryh-khlq-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/421-qvrsq-qrb-htnqym-hgdvl-bhystvryh-khlq-vshym-hystvryh.html</guid>
        <pubDate>17 באפריל 2024</pubDate>
        <description>Transcript for 421: קורסק, קרב הטנקים הגדול בהיסטוריה, חלק א' [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריין רשת 02:30 שלום וברוכים הבאים לעושים היסטוריה, פרק 421. קורסק, קרב הטנקים הגדול בהיסטוריה. חלק א'. רשת עושים היסטוריה. עושים היסטוריה עם רן לוי. רן לוי 03:00 כולנו גדלנו עם הידיעה שישראל היא מדינה פיצפונת. מספיק להסתכל על מפת העולם כדי להבין שלמרות שאנחנו עושים די הרבה רעש בחדשות, אנחנו באמת קטנטנים. אבל יש הבדל, אתם יודעים, בין לדעת משהו לבין באמת להבין אותו. עבורי, הרגע שבו הבנתי עד כמה ישראל באמת פיצפונת היה הביקור הראשון שלי בניו יורק, אי שם לפני 20 שנה. רק כשהתהלכתי ברחובותיה של העיר העצומה הזו, שגורדי השחקים שלה מגמדים את אלו של תל אביב, הבנתי את ההבדל בין מדינה למעצמה. אותו הדבר נכון גם לגבי מלחמת העולם השנייה. המורים בבית הספר לימדו אותנו שזו הייתה המלחמה הגדולה ביותר בהיסטוריה, אבל יש הבדל בין לדעת משהו לבין באמת להבין אותו. צה"ל, עם כמאתיים אלף חיילים בסדיר וכארבעת אלפים טנקים, נחשב לצבא החזק ביותר במזרח התיכון. אבל בקרב קורסק, סך הכל קרב אחד מתוך מאות קרבות שהתרחשו באירופה, המזרח התיכון והאוקיינוס הפסיפי במלחמת העולם השנייה, השתתפו כמעט שלושה מיליון חיילים ושמונת אלפים טנקים שתמרנו על פני שטח שדומה בהיקפו לשטחה של מדינת ישראל. וכל זה בקרב אחד בלבד. מבין שני הצדדים היריבים בקרב קורסק - ברית המועצות וגרמניה הנאצית - לסובייטים היה יתרון מספרי ברור. היו להם פי שניים יותר חיילים מהגרמנים ופי ארבעה יותר טנקים וכלים משוריינים אחרים. אבל כפי שהוכיח מבצע ברברוסה, שבמסגרתו הגיע הצבא הגרמני עד לפאתי מוסקבה בתוך שלושה חודשים בלבד, הטכנולוגיה הצבאית הגרמנית הייתה בבירור עדיפה על זו הרוסית, והחיילים הגרמנים היו גם מאומנים ומצוידים יותר מיריביהם. ולגרמנים היה אס נוסף בשרוול, בדמותו של גנרל שהיסטוריונים רבים רואים בו המפקד הצבאי הטוב ביותר שהיה לצבא הגרמני במלחמה כולה. קצין שהיה רב-אמן בתכנון והוצאה לפועל של תמרונים מהירים והחלטיים בשדה הקרב. האיש שקונה 'האסטרטג של היטלר' - אריך פון מאנשטיין. רן לוי 06:17 אריך פון מאנשטיין נולד בברלין ב-1887 לאדוארד והלן לוינסקי. הוא אומץ על ידי דודו גאורג פון מאנשטיין שגם היה גנרל. משתי המשפחות המדוברות, לוינסקי ופון מאנשטיין, צמחו קצינים שפיקדו על כוחות גרמניים עוד מימי המאה ה-13. פון מאנשטיין למד בפנימייה צבאית יוקרתית וספג את הערכים הפרוסיים: אחריות, אומץ, משמעת עצמית ונאמנות מוחלטת למדינה. במלחמת העולם הראשונה הוא שירת בדרג הפיקוד והאמין ב'סכין בגב' - התיאוריה לפיה גרמניה הובסה בשל גורמים פנימיים 'חלשים'. הוא לא היה נאצי אידיאולוגי במובן המפלגתי, אך תמך בהתעצמות הצבאית שהיטלר הבטיח. בשנות ה-30 הוא טיפס בסולם הדרגות והיה מהתומכים המרכזיים ב'בליצקריג' - מלחמת הבזק. פריצת הדרך הגדולה שלו הייתה תכנון הפלישה לצרפת דרך יער הארדנים, תוכנית נועזת שהובילה לנפילת צרפת בתוך שישה שבועות בלבד והפכה אותו לכוכב עולה. ביוני 1941, במסגרת מבצע ברברוסה, הוא פיקד על כוחות שכבשו שטחים נרחבים בברית המועצות והגיע עד חצי האי קרים. אך המזל הגרמני החל להשתנות בסטלינגרד. מאנשטיין ניסה לחלץ את הארמייה השישית הנצורה, אך היטלר סירב לאפשר להם לסגת, מה שהוביל לאסון צבאי ואובדן מאות אלפי חיילים. ב-1943 המצב בחזית המזרחית היה בכי רע. מאנשטיין הצליח לייצב את החזית במתקפת נגד מבריקה בחרקוב, אך העייפות בצבא הייתה ניכרת. היטלר ומאנשטיין החלו לתכנן את 'מבצע מצודה' (Zitadelle) לכיבוש מבלט קורסק. מאנשטיין רצה לתקוף מהר, כבר במאי, כדי לא לתת לסובייטים זמן להתבצר. אולם היטלר החליט להמתין להגעת הטנקים החדשים - הפנתר והטיגר. הטנקים הגרמניים היו עדיפים טכנולוגית על ה-T-34 הרוסי, במיוחד הטיגר הכבד עם תותח ה-88 מ"מ שלו. ההמתנה הזו אפשרה לרוסים לבנות מערך הגנה עצום של אלפי קילומטרים של שוחות, שדות מוקשים ומכשולים. ביולי 1943, הכל היה מוכן לקרב הגדול ביותר בהיסטוריה. רן לוי 47:15 אז מה חדש ברשת הפודקאסטים של עושים היסטוריה? ב'עושים תוכנה' - קוד ריוויו, החוקים הלא כתובים. בועז לביא משוחח עם רינה ארכשטיין מגוגל קלאוד על איך לנהל את התהליך הזה נכון. ב'עושים חשבון' - שגשוג יהדות אירופה, מבט היסטורי. שירה הדס נקר ופרופסור עומר מואב מארחים את דוקטור ינאי שפיצר ללמוד על הכלכלה של יהדות אשכנז. ב'התשובה' - מה באמת הרג את הדינוזאורים? דורון פישלר עם הסיפור על היום האחרון של הדינוזאורים. ב'עושים טכנולוגיה' - למה דווקא המטאפורה של נורה שנדלקת משמשת אותנו כשאנחנו מדברים על חדשנות? דוקטור יובל דרור במסע מרתק. וב'עושים פסיכולוגיה' - הסודות שאנחנו מסתירים. דוקטור מעיין בוימן משיטה מארחת את נעמה מוזס להסביר מה ההבדל בין סוד לשקר. רן לוי 50:01 תודה מיוחדת לאלי גולוסובסקי שהציע את הנושא לפרק הזה. תודה לצוות הרשת: שלי נוי, שלי גואטה, הילה שמש, עמית חזזי, אביב שם טוב ודני תימור. אתם מוזמנים לרכוש את ספריי באתר שלי ranlevi.co.il. נשתמע בפרק הבא. הומר סימפסון (דגימה) 51:11 In this house, we obey the laws of thermodynamics!
        ]]></content:encoded>
    </item>
    
    <item>
        <title>422: קורסק, קרב הטנקים הגדול בהיסטוריה - חלק ב' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/422-qvrsq-qrb-htnqym-hgdvl-bhystvryh-khlq-b-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/422-qvrsq-qrb-htnqym-hgdvl-bhystvryh-khlq-b-vshym-hystvryh.html</guid>
        <pubDate>6 במאי 2024</pubDate>
        <description>Transcript for 422: קורסק, קרב הטנקים הגדול בהיסטוריה - חלק ב' [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע או עשיתם פאוזה או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי הפרסומת הזאת נועדה לכם. חידות כאלו, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. למדינת ישראל יש נבחרות בוגרות שמתחרות באולימפיאדות הבינלאומיות בכימיה, פיזיקה, מתמטיקה, ביולוגיה, מדעי המחשב, סייבר ובינה מלאכותית. אליהן יכולים להתמיין תלמידות ותלמידים מכיתות ט' עד יא'. יש גם את הנבחרת הצעירה, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה, פרק 422: קורסק, קרב הטנקים הגדול בהיסטוריה, חלק ב'. באשמורת הבוקר של ה-4 ביולי 1943 שקט מתוח שרר במבלט קורסק. משני צידי החזית ערכו שלושה מיליון לוחמים הכנות אחרונות לקראת יציאה לקרב. למעלה מ-8,000 צוותי טנקים תדלקו את כלי הרכב המשוריינים שלהם וטענו אותם בפגזים. עשרות אלפי קציני ארטילריה בדקו את טבלאות הירי שלהם. אצל החיילים הגרמנים שררה אווירה מעודדת. רבים מהלוחמים כבר נתקלו באויב הסובייטי במרוצת מבצע ברברוסה ולא רכשו לו כבוד רב במיוחד. עדות לביטחון הרב ששרר אצל הגרמנים אפשר למצוא בדברים שכתב ביומנו אחד הטנקיסטים: 'חשבנו שאיש לא יוכל להתנגד לנו, היינו בטוחים לחלוטין בניצחוננו כפי שהיה תמיד עד כה'. אבל המילה 'כולנו' לא ממש מתאימה כאן. בעוד שהקצינים הגרמנים חילקו לפקודיהם מנות שנאפס ושוקולד, אחד החיילים חצה את הקווים והסגיר את עצמו לרוסים. הוא סיפר שהמתקפה הגרמנית תחל בעוד שעות ספורות. סביר להניח שהפיקוד הסובייטי לא הופתע יתר על המידה. הרוסים ידעו כבר מאז חודש מאי על כוונתם של הגרמנים לתקוף את בליטת קורסק. הדחיות החוזרות ונשנות של תאריך פתיחת מבצע מצודה נתנו בידיהם די זמן להכין במבלט שלושה מערכי הגנה מבוצרים באורך כולל של אלפי קילומטרים עם עמדות נ"ט ומכונות ירייה מחופרות היטב ושדות מוקשים צפופים. אבל לגרמנים היו שני קלפים משמעותיים בידם: הראשון היו שני דגמי טנקים חדשים - הפנצר סימן 5 פנתר והפנצר סימן 6 טייגר, שהיו טובים יותר ממה שברית המועצות התכוונה להטיל לשדה הקרב. הקלף השני היה גנרל פילדמרשל אריך פון מאנשטיין, שנחשב למפקד ולאסטרטג הטוב ביותר של הצבא הגרמני במלחמת העולם השנייה. רן לוי 36:06 כשפרצה מלחמת העולם השנייה פונתה משפחתו של גרגורי כץ לקזחסטן. אחיו הגדול של גרגורי התנדב לצבא האדום ושבועיים לאחר מכן החליט גם גרגורי עצמו, שזמן קצר קודם לכן סיים את לימודי התיכון שלו, להתגייס אף הוא. הוא הוצב ביחידת חי"ר שלוחמיה השתמשו במגלשי סקי והקרב הראשון שבו הוא לקח חלק היה קרב ההגנה על מוסקבה. ב-1943 היה גרגורי חלק מדיוויזיה 90 של חיל הרגלים שלוחמיה קיבלו את האחריות על קו ההגנה השני של הגזרה המרכזית בחזית הדרומית בקורסק. ב-6 ביולי הייתה זו היחידה של גרגורי שנאלצה להתמודד עם הטייגרים והפנתרים של ארמיית הפנצר הרביעית הגרמנית. גרגורי כץ 36:57 הטנקים הגרמנים תקפו את השוחות שלנו. כל תותחי ה-45 וה-76 מילימטר שלנו כוונו בכינון ישיר כנגד הטנקים המתקרבים, אבל הפגזים שלהם נתזו משריון הפלדה העבה כמו קליעים. מי שלא היה שם באותו היום לא יכול לדמיין לעצמו כמה קשה זה לחייל לעמוד באומץ ולא לרעוד מפחד למראה 300 הטנקים הגרמנים שהסתערו על העמדות שלנו. מאופק ועד אופק, טנקים, טנקים. אני הייתי חבר ביחידה של מקלעים, היינו 200 לוחמים. 25 טנקים גרמנים מלווים בחיילים רגלים תקפו אותנו. לא היה לנו עם מה לעצור את הטנקים, לא היו לנו יותר רימונים נגד טנקים. נסוגנו אחורנית ליד שדה שיבולים. מאחורינו היה שדה מוקשים צפוף שלנו. הגרמנים הקיפו אותנו מכל הצדדים וירו עלינו ממכונות הירייה שעל הטנקים. לרגע אחד הירי פסק והחיילים הגרמנים רכנו החוצה מפתחי המשוריינים שלהם, הם צחקו וקראו לעברנו: רוסים, תיכנעו! המוקשים שלנו היו מאחורינו, הייתה לנו ברירה: מוות או שבי. בחרנו במוות. רצנו לתוך שדה המוקשים והתפוצצנו עליהם. התותחים ומכונות הירייה של הטנקים הגרמנים הרגו אותנו בדם קר מאחורנית. אני אפילו לא יכול לזכור מה קרה באותן דקות, מתוך ה-200 שנכנסו לשדה המוקשים רק שישה יצאו בחיים. רן לוי 38:38 גרגורי וחברו ליחידה ניקולאי, שניים מתוך השישה שניצלו מהטבח, ידעו שגורלם נגזר. גרגורי כץ 38:49 היינו מוקפים, ידענו שזה הסוף. החלטנו לזמן מטח ארטילריה על העמדות שלנו. מסביב היו כמה עשרות טנקים גרמנים. שנינו ידענו לאיזו משימה יצאנו, לא הרשינו לעצמנו להשתעשע במחשבה שנחזור בחיים. אז החלטנו שלפחות ניקח את הטנקים הארורים איתנו. זינקנו שנינו לתוך בור באדמה שנוצר מפיצוץ פגז ונשכבנו. מטח ארטילריה התחיל, עשרות קילוגרמים של אדמה ופלדה רותחת עפו מעלינו. ההרגשה הייתה שהאדמה עומדת לפקוח תחתנו בכל רגע. הכל בער. איכשהו נשארנו בחיים, טיפסנו החוצה, הכל נראה רגוע יחסית. ראינו מסביבנו שישה טנקים גרמנים שרופים. מטח מוצלח, צחק ניקולאי. לפתע ראינו כעשרה טנקים גרמנים נוספים דוהרים לעברנו. התחיל קרב נוסף, כשהיינו מוקפים החלטנו בצעד נואש לזמן שוב מטח ארטילריה על עמדתנו. איכשהו גם אותו שרדנו. אני לא יודע איך שרדנו את אותם שני המטחים. כשזחלנו אחורה מהבור בפעם השנייה ניצב מולנו מחזה מחריד: עשרות טנקים ונגמ"שים שרופים ועשרות גופות של חיילים קרועים לגזרים שרועות על האדמה. רן לוי 42:51 בסיכומו של דבר, גרגורי ספג לא פחות מתשע פציעות במלחמה וזכה בשלושה עיטורים. במרוצת השנים הוא עלה לארץ והשתקע בירושלים. בשנות השמונים נסעו הוא וחתנו למוסקבה לצפות במשחק כדורגל. היו המון וטרנים באצטדיון לבושים במדים מהודרים לרגל יום הניצחון. גרגורי פגש שם את מפקד היחידה שלו, קפטן בלינקוב, והם נזכרו יחד בקרבות הקשים ובחברים שאיבדו. רן לוי 50:12 זהו עד כאן. תודה על ההאזנה. אני רוצה לשתף אתכם קצת במאחורי הקלעים של הסדרה על קרב קורסק. הסדרה הזו נולדה בעקבות מייל שקיבלתי ממאזין בשם אלי גולוסובסקי, שכתב לי כך: 'השתחררתי לפני כחודשיים מהצבא לאחר שירות של שבע שנים בתור מתכנת ואני מקדיש את מרבית זמני הפנוי לפרויקט עליו אני עובד בשש השנים האחרונות - עמוד הפייסבוק 'וטרנים - גיבורי מלחמת העולם השנייה'. מטרת הפרויקט שלי היא להנגיש את סיפוריהם של הגיבורים שהשתתפו באותה מלחמה... סיפורו של גרגורי כץ ששמעתם בפרק לקוח מתוך ריאיון שערך איתו אלי לפני מספר שנים בירושלים. אז אני רוצה להודות לאלי על העבודה המדהימה והחשובה שלו. ואם אתם רוצים לשמוע עוד סיפורי וטרנים או להצטרף לפרויקט, לכו לבקר בעמוד הפייסבוק שלהם. תודה רבה נוספת למאזין רונן שהעיר לי על כמה שמות שביטאתי לא נכון. לפני הכל אני רוצה להודות למאזינים שעשו לי קבלת פנים חמה ונפלאה בטיקטוק. טיקטוק היא פלטפורמה שאני מאוד אוהב, אתם מוזמנים לחפש רן לוי בטיקטוק ולעקוב אחריי. מה חדש ברשת עושים היסטוריה? ב'מתחת לכל ביקורת', ב'עושים מנהר', ב'עושים תנך', ב'עושים פסיכולוגיה' וב'עושים טכנולוגיה'. כל הפודקאסטים של רשת עושים היסטוריה זמינים באתר הבית שלנו, באפליקציה ובכל אפליקציות הפודקאסטים באשר הן. עושים היסטוריה הם שלי נוי, מנהלת ההפקה, שלי גואטה ואילה שמש, עורכות ומפיקות, עמית חזזי במכירות, אביב שם טוב אחראי סיפור משפחתי, דני תימור המנהל העסקי, ואני רן לוי, כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>423: קורסק, קרב הטנקים הגדול בהיסטוריה - חלק ג' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/423-qvrsq-qrb-htnqym-hgdvl-bhystvryh-khlq-g-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/423-qvrsq-qrb-htnqym-hgdvl-bhystvryh-khlq-g-vshym-hystvryh.html</guid>
        <pubDate>20 במאי 2024</pubDate>
        <description>Transcript for 423: קורסק, קרב הטנקים הגדול בהיסטוריה - חלק ג' [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>424: שפוי, לא שפוי - על הניסויים החשובים בפסיכולוגיה (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/424-shpvy-l-shpvy-l-hnysvyym-hkhshvbym-bpsykvlvgyh-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/424-shpvy-l-shpvy-l-hnysvyym-hkhshvbym-bpsykvlvgyh-sh-kh-vshym-hystvryh.html</guid>
        <pubDate>9 ביוני 2024</pubDate>
        <description>Transcript for 424: שפוי, לא שפוי - על הניסויים החשובים בפסיכולוגיה (ש.ח.) [עושים היסטוריה] from עושים היסטוריה</description>
        <content:encoded><![CDATA[
            Narrator 00:00 אתם אוהבים חידות? לא כאלו של מה ההבדל בין חלב, אלא חידות שגורמות לכם לבהות בתקרה ולמלמל. יש עשרה חדרים, בכל אחד מהם ישן שובב. באמצע הלילה כל אחד מהם בודק את הדלת של החדר שלו. אם היא שם, הוא הולך לחדר אחר, מפרק אותה וסוחב אותה למחסן. השאלה היא מה המספר המקסימלי של דלתות שיכולות להיות במחסן? חידות כאלו הן בדיוק סוג החשיבה של אנשים שנהנים לאתגר את המוח שלהם. במהלך חודש פברואר מתקיים השלב הראשון של המיונים לנבחרות ישראל במדעים. יש נבחרות בכימיה, פיזיקה, מתמטיקה, ביולוגיה, מדעי המחשב, סייבר ובינה מלאכותית. פשוט נכנסים לרשת, מחפשים נבחרות ישראל במדעים ובודקים מתי זה קורה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Ran Levi 01:13 שלום וברוכים הבאים לעושים היסטוריה, פרק 424: שפוי לא שפוי. הניסויים החשובים ביותר בפסיכולוגיה. כולנו יודעים שהניסויים הם הבסיס לכל המדע. מילים כמו כימיה או ביולוגיה מיד מעלות אצלנו אסוציאציות של מעבדה, אבל כשזה מגיע לפסיכולוגיה, ניסוי אינה המילה הראשונה שקופצת לראש. וילהלם וונדט היה רופא גרמני שפעל בסוף המאה ה-19 ונחשב לאחד מאבות הפסיכולוגיה המודרנית. הוא הקים את המעבדה הראשונה בעולם למחקר פסיכולוגי. חוקר אחר היה איבן פבלוב, שהגיע אל הפסיכולוגיה דרך הרפואה וחקר את מערכת העיכול אצל כלבים. הוא גילה שניתן לאלף תגובות בלתי רצוניות של הגוף, תהליך שמכונה היום 'התניה פבלובית'. ג'ון ווטסון לקח את התוצאות הללו וביצע את ניסוי 'אלברט הקטן' המפורסם, שבו גרם לתינוק לפחד מחולדות באמצעות רעשים חזקים. ווטסון טען שבאמצעות גירויים חיצוניים הוא יכול לעצב כל אדם להיות מה שיבחר - דוקטור, עורך דין או גנב. נעבור לסיפור מוזר שהתרחש בסניף מקדונלד'ס בקנטקי ב-2004, שבו אדם שהתחזה לשוטר בטלפון הורה למנהלת הסניף לבצע חיפוש פולשני ומשפיל בעובדת צעירה. המקרה הזה מדגים את הציות העיוור לסמכות, נושא שחקר סטנלי מילגרם באוניברסיטת ייל בשנות ה-60. Experiment Participants 23:05 Blue, car, sea, truck, journey. Sorry, it is 195 volts. (Electricity sound and screams). Let me out of here! Let me out! Experiment requires that you go on. Please just continue. I'm not going to do this. I have to give you 450 volts. 450 volts. Ran Levi 28:30 התוצאות של מילגרם היו מזעזעות: 65 אחוזים מהנבדקים הסכימו לתת את השוק החשמלי המקסימלי של 450 וולט רק כי אמרו להם שזה נחוץ לניסוי. זה מעלה שאלות קשות על טבע האדם והיכולת שלו להתנגד לסמכות. לבסוף, נדבר על דיוויד רוזנהן, שב-1972 בחן את יכולתה של המערכת הפסיכיאטרית להבחין בין שפויים למשוגעים. הוא שלח שמונה מתנדבים בריאים לחלוטין לבתי חולים פסיכיאטריים כשהם מתלוננים רק על שמיעת קולות האומרים 'חלול', 'ריק' ו'חבטה'. כולם אושפזו ואובחנו כחולים, וגם כשהתנהגו כרגיל לחלוטין, הצוות הרפואי פירש את מעשיהם כסימפטומים של מחלה. המסקנה של שנית רפאלי מהתחקיר לפרק הזה היא שאולי כולנו לא שפויים, ומי שמוגדר ככזה הוא פשוט מי שפחות טוב בלהסתיר את חוסר השפיות שלו. Ran Levi 37:26 שלום לכולם, מיד נמשיך אל עדכונים מה נעשה ברשת עושים היסטוריה. בקרוב, אחרי הפסקה של כמעט שבע שנים, נקיים מפגש מאזינים של עושים היסטוריה. המפגש יתקיים ב-18 ביולי 2024 במועדון הגריי בתל אביב בשעה תשע וחצי בערב. נקליט פרק בשידור חי ונעשה מפגש שאלות ותשובות. פרטים ורכישת כרטיסים באתר 'עושים היסטוריה'. עדכונים נוספים מהרשת: בפודקאסט 'מתחת לכל ביקורת' בודקים את רשת אברהם הוסטל. ב'עושים פסיכולוגיה' דנים בשיעמום. ב'עושים תנ"ך' מדברים על שירת האזינו. ב'עושים חשבון' על מודל הצמיחה הכלכלית של רוברט סולו. אם אתם מעוניינים לתמוך בנו דרך חסויות, צרו קשר. אתם מוזמנים גם לרכוש את ספרי 'קרב מוחות' המספר על היסטוריית הווירוסים במחשב. תודה לצוות הרשת: דני טימור, אביב שם טוב, הילה שמש, ושלי גואטה. אני רן לוי, נשתמע בפרק הבא.
        ]]></content:encoded>
    </item>
    
    <item>
        <title>425: לייקה, חלוצת החלל (ש.ח) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/425-lyyqh-khlvtst-hkhll-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/425-lyyqh-khlvtst-hkhll-sh-kh-vshym-hystvryh.html</guid>
        <pubDate>24 ביוני 2024</pubDate>
        <description>Transcript for 425: לייקה, חלוצת החלל (ש.ח) [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>426: למה כל כך קשה לפתור את בעיית ההתחממות הגלובלית? [עושים היסטוריה]</title>
        <link>https://mat-mo.github.io/podtext/episodes/vshym-hystvryh/426-lmh-kl-kk-qshh-lptvr-t-b-yyt-hhtkhmmvt-hglvblyt-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/426-lmh-kl-kk-qshh-lptvr-t-b-yyt-hhtkhmmvt-hglvblyt-vshym-hystvryh.html</guid>
        <pubDate>16 ביולי 2024</pubDate>
        <description>Transcript for 426: למה כל כך קשה לפתור את בעיית ההתחממות הגלובלית? [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>427: הנורה שתאיר את כל רמת גן [עושים היסטוריה]</title>
        <link>https://mat-mo.github.io/podtext/episodes/vshym-hystvryh/427-hnvrh-shtyr-t-kl-rmt-gn-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/427-hnvrh-shtyr-t-kl-rmt-gn-vshym-hystvryh.html</guid>
        <pubDate>4 באוגוסט 2024</pubDate>
        <description>Transcript for 427: הנורה שתאיר את כל רמת גן [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>428: ג'.ר.ר. טולקין [עושים היסטוריה] (ש.ח)</title>
        <link>https://mat-mo.github.io/podtext/episodes/vshym-hystvryh/428-g-r-r-tvlqyn-vshym-hystvryh-sh-kh.html</link>
        <guid>https://mat-mo.github.io/podtext/episodes/vshym-hystvryh/428-g-r-r-tvlqyn-vshym-hystvryh-sh-kh.html</guid>
        <pubDate>20 באוגוסט 2024</pubDate>
        <description>Transcript for 428: ג'.ר.ר. טולקין [עושים היסטוריה] (ש.ח) from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע או עשיתם פוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:12 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה, פרק 428: למצוא את גן העדן בספר הטלפונים. על ג'.ר.ר. טולקין. שידור חוזר. רשת עושים היסטוריה. שלום, הפרק שתשמעו מיד הוא פרק מספר 101 של עושים היסטוריה והקלטתי אותו אי שם לפני 14 שנה בערך. אני חושב שאני גם נשמע ממש צעיר בפרק הזה. אני מעלה אותו מחדש היום מכיוון שהשנה אנחנו חוגגים 70 שנה לצאתה לאור של סדרת שר הטבעות בשנת 1954. ולפני שאני משחרר אתכם להאזין לפרק, אני חייב לכם התנצלות מראש. כפי שתשמעו מיד בהקלטה, אני מבטא את שמו של טולקין לא נכון. אני אומר טולקין במקום טולקין. אז סליחה על הטעות הישנה, ובסוף הפרק אני ארחיב על נקודה שהופיעה בפרק המקורי אבל לא העמקתי בה, והיא איך בא לעולם תרגום הטייסים של ספרו הראשון של טולקין, ההוביט. נתראה בצידו השני של הפרק. האזנה נעימה. רן לוי 06:12 זה אינו ספר שאדם בוגר יקרא יותר מפעם אחת. מאכזב, הסגנון מתחלף בין רומן פופולרי לסיפור הרפתקאות לילדים. זבל לנערים מתבגרים. אלו הן חלק מהביקורות שלהן זכה החלק הראשון בסדרת שר הטבעות מאת ג'.ר.ר. טולקין כשיצא לאור בשנת 1954. לא כל הביקורות היו קטלניות כל כך כמובן, היו מבקרים שאהבו את הספר, אבל כמעט כולם ציינו שהספר אינו כתוב טוב מספיק. העלילה והעולם הדמיוני שטובע הסופר ג'ון רונלד רעואל, ג'.ר.ר. בקיצור, היו אמנם עשירים ומרשימים ברמת הפירוט שלהם, אבל הסגנון הספרותי לקה בחסר. מר טולקין מתאר קונפליקט אדיר בין טוב לרע, אבל הטובים שלו תמיד טובים והרשעים שלו רעים ללא תקנה, כתב אחד הפרשנים והוסיף: לו סגנונו של מר טולקין היה משתווה לדמיונו, הספר היה יכול להיות יצירת מופת. רן לוי 07:12 50 שנה ו-150 מיליון עותקים מאוחר יותר, שר הטבעות נחשב כיום לאחת מיצירות המופת הגדולות והחשובות של ספרות המאה העשרים. פנטזיה למבוגרים היא אחד מהז'אנרים המצליחים ביותר בספרות העולמית, לא רק בתחום המילה הכתובה כי אם גם בעולם משחקי התפקידים ומשחקי המחשב. מידת ההערצה ליצירותיו של טולקין חריגה בכל קנה מידה. אלפי עמותות וקהילות טולקינאים קמו ברחבי העולם ויש ירחונים שעוסקים רק בו וביצירותיו. מאות מאמרים אקדמאיים נכתבו על כל אספקט ועל כל מוטיב שבספרו. נדמה שחיים שלמים לא יספיקו כדי לקרוא את כל הספרים שנכתבו על טולקין ועל שר הטבעות. כיצד ניתן להסביר את הפער בין ההצלחה הכבירה של שר הטבעות לביקורות הגרועות שקיבלה היצירה עם צאתה לאור? רן לוי 08:33 טולקין נולד ב-1892 בדרום אפריקה להורים ממוצא אנגלי. כשהיה כבן שלוש וחצי נפטר אביו בפתאומיות ואמו החליטה לחזור לחיק הוריה באנגליה ולגדל שם את רונלד ואת אחיו הגדול. בתחילה חיו השלושה בברמינגהם אצל הורי האם, אבל מצבה הכלכלי הרעוע של המשפחה החד-הורית ויוקר המחיה בעיר הביאו אותם לנדוד אל הכפר הקטן סירהול (Sarehole) בפאתי ברמינגהם. סירהול היה כפר ציורי במובן הכמעט קלישאתי של המילה. הבתים הנמוכים היו מוקפים בשדות ירוקים ופורחים שנהלים רבים התפתלו ביניהם. ברבורים לבנים שייטו באגם הקטן לא הרחק מביתו של טולקין לצד תחנת קמח. טולקין התגורר בסירהול במשך שמונה שנים בלבד, מגיל 4 ועד 12, אבל המעבר מהנוף המדברי והלוהט של המחוז בו נולד בדרום אפריקה אל השדות שטופי הגשם של מרכז אנגליה השפיע על טולקין באופן עמוק. רן לוי 09:44 עשרות שנים מאוחר יותר בשנת 1966 ראיין אותו עיתונאי צעיר בשם ג'ון איזרד. באותה התקופה שר הטבעות יצא לאור בארצות הברית בנסיבות לא שגרתיות שנרחיב עליהן בהמשך, ואיזרד ביקש לשמוע את תגובת טולקין לעניין. אפשר היה לצפות מסופר שידבר בשבחה של היצירה החשובה והמשמעותית בחייו שעומדת להתפרסם בשוק הספרותי הגדול ביותר בעולם ושינסה לשכנע את הקוראים לקנות אותה, אבל זה לא מה שעניין את טולקין. איזרד הופתע לגלות שטולקין רצה לדבר בעיקר על דבר אחד - סירהול. ג'.ר.ר. טולקין 10:30 Sarehole, I think, was the world in which I first became aware of things, and it influenced me to a very great extent because I wasn't born there. I was very young when we moved to England and that change, I think, stays deeper in the memory. If your first Christmas tree is an eucalyptus and what you're bothered about are usually heat and sand, then if you find yourself in a quiet English village, just at the age when the imagination is opening, I think it creates a very particular kind of love for the English countryside, for good water, stones, trees and rivers. And, of course, for the people in it. רן לוי 11:21 סירהול נצרב בזכרונו של טולקין גם בעקבות טרגדיה נוספת שפקדה אותה. ב-1904 נפטרה אמו מסוכרת והוא נאלץ לעזוב את הכפר ולעבור עם אחיו למשפחה אומנת בברמינגהם, עיר מתועשת ואפורה למדי, לפחות ביחס לכפר הפסטורלי. מאז ועד יום מותו ראה טולקין בסירהול מעין גן עדן אבוד והוטרד מכך שהאורבניזציה המתפשטת תכבוש את פנינת ילדותו המיוחדת ותכחיד אותה. טולקין ביקש מאיזרד שיחפש את הכפר, יגלה מה מצבו בהווה (שנת 1966 כאמור), ויכתוב כתבת תחקיר שאולי תנסה להציל את המקום מכליה. איזרד לא היה יכול להיענות לבקשת הסופר מכיוון שתפוצת העיתון המקומי בו עבד לא הגיעה עד אזור ברמינגהם. מאז אותו הראיון ליוותה את איזרד תחושת אשמה מסוימת. העיר ברמינגהם התפתחה והתרחבה מאז בצורה ניכרת ולא היה לו כל ספק שהכפר השלו והפסטורלי נבלע מזמן בפרבריה העירוניים. או שלא? עוד נשוב אל ג'ון איזרד בהמשך. ג'.ר.ר. טולקין 12:30 I first began to interest myself in inventing languages when I was about thirteen or fourteen. I've never stopped really. רן לוי 12:38 כבר בבית הספר גילה טולקין חיבה ברורה לשפות. טולקין הצטיין ביוונית ולטינית, קרא כל ספר שהיה יכול להשיג על מקורותיהן של השפות, והוא וחבריו אף נהגו להמציא שפות פרטיות משלהם רק לשם ההנאה שבדבר. שפת ה'אנימליק' למשל הייתה סוג של צופן: שמות של חיות החליפו מילים מסוימות באנגלית. כלב למשל היה 'אתה' והמילה 'חמור' החליפה את המילה 'ארבעים'. השפה הבאה שהמציאו הייתה מתוחכמת מעט יותר: שפת ה'נבבוש' (Nevbosh) הייתה שפת נונסנס, תערובת של מילים משובשות באנגלית, לטינית וצרפתית. כאן כבר בא לידי ביטוי גישתו של טולקין לשפות מומצאות, גישה שתלווה אותו גם בעתיד. הוא לא הסתפק בשיבוש או בהחלפת מילים בשפה המומצאת אלא רצה שהמילה החדשה תתאים בצליל ובתחושה למשמעות שלה. רן לוי 13:35 קשה לשים את האצבע על האופן המדויק שבו מילה אמורה להתאים למשמעות שלה. מילה בסופו של דבר היא רק צליל או אוסף הברות ובני אדם מצמידים לה משמעות ותוכן. פה ושם אפשר למצוא מילים שיש קשר מובהק בין צליל הגייתן לבין תוכן, למשל 'טפטוף' או 'גרגור'. תופעה זו מכונה אונומטופיה. אבל ההתאמה שטולקין חיפש בין המילה והצליל שלה הייתה אפילו עמוקה יותר. המילה Quick למשל מתגלגלת מהר על הלשון ממש כמו המשמעות שלה - מהר. המילה Slow נהגית באיטיות. לידידו של טולקין השיקול האסתטי של התאמת צליל למשמעות המילה היה שיקול חשוב במיוחד. בשפת הנבבוש למשל, המילה 'לינט' פירושה מהיר, וקל לראות מדוע התאהב בה טולקין מהרגע שהגה אותה - היא נאמרת מהר, היא מתאימה למשמעות שלה. רן לוי 14:32 בברמינגהם טולקין ראה משאיות רבות שהובילו פחם מווילס שבדרום מערב האי הבריטי, משאיות שנשאו שמות של עיירות וולשיות. וולשית היא שפה לא שגרתית והיא שונה מאוד מאנגלית. אולי זו הסיבה שטולקין התאהב בה ובאופן שבו המילים הוולשיות מתגלגלות על הלשון. כשחיפשתי קטע קצר בוולשית להשמיע לכם, החלטתי באותה הזדמנות לעשות ניסוי קטן. קטע טלוויזיה בוולשית 15:00 Dinosaur... George... Dinosaur... (Laughter and dinosaur sounds) רן לוי 15:15 כפי שאולי ניחשתם, הקטע המדובר לקוח מתוך תוכנית ילדים בטלוויזיה הוולשית והוא מאושש את השערתי שתוכניות ילדים מעצבנות בכל השפות. גילוי של שפה חדשה היה כפי שתיאר זאת טולקין כמו דלת שנפתחת למרתף יינות ישן. ג'.ר.ר. טולקין 15:36 Languages have a flavor to me, which I never understand people saying they're awfully dry and dull, because a new language to me is just like taking a new wine or some new sweet-meat or something. רן לוי 15:47 לשפות, הוא אמר, יש טעמים ייחודיים - מתוקים, חריפים, מרים, כמו יין שאינו מוכר. בהמשך גילה טולקין יין טעים עוד יותר - השפה הפינית או סואומי כפי שהיא מכונה בפי דובריה. הנה קטע מייצג בפינית, הפעם מתוך תוכנית הילדים 'נווה עצלנות'. אכן שונה מאוד מוולשית אבל עדיין מעלה לי את הסעיף. רן לוי 16:34 אהבתו של טולקין לשפות עיצבה את עתידו המקצועי והאקדמי ולא נטשה אותו עד יומו האחרון. לאהבה זו הייתה השפעה קריטית על הספרים שכתב ואולי הייתה גם הסיבה לכך שהצליחו כל כך, כפי שנגלה מיד. בשנת 1916 בריטניה הייתה שקועה מעל הראש בבוץ של מלחמת העולם הראשונה. המלחמה הגדולה שהחלה בקול תרועה רמה הפכה בזמן קצר למלחמת חפירות מתישה וחסרת תקווה. הגרמנים התבצרו בבונקרים ובתעלות לאורך קילומטרים רבים במערב אירופה וההתקדמות היחידה הייתה במספר ההרוגים והפצועים שנפלו בשדות הקטל. הפיקוד הבריטי הגה תוכנית שהייתה אמורה לשים קץ למלחמת ההתשה הזו. הרעיון הכללי היה להפגיז את העמדות הגרמניות באזור נהר הסום שבמזרח צרפת במשך שמונה ימים רצופים ואז להסתער עליהן במאמץ מרוכז של עשרות אלפי חיילים בו זמנית. הביצורים הגרמניים בוודאי יתפוררו לחלוטין בעקבות ההרעשה הארטילרית הכבדה והתוקפים יכבשו אותם ללא התנגדות. רן לוי 17:46 טולקין גויס למאמץ המלחמתי ב-1915 כקצין קשר והוא נשלח לחזית ביוני 1916, חודש אחד בלבד לפני ההתקפה הגדולה. בסוף יוני נכנסה לפעולה הארטילריה הבריטית והמטירה על הקווים הגרמניים לא פחות ממיליון וחצי פגזים. החיילים הבריטיים שציפו להתנגדות אפסית טיפסו מעל קווי החפירות רק כדי לפגוש את מכונות הירייה הגרמניות חסרות הרחמים. הקרב על הסום נרשם בדברי ימי ההיסטוריה כאחת מנקודות השפל של המין האנושי. 58,000 חיילים בריטים נפגעו ביום הראשון בלבד, מתוכם נהרגו קרוב ל-20,000. המספר הגבוה ביותר של הרוגים ביום אחד של קרב אי פעם. 420,000 בריטים נפגעו במערכה כולה שנמשכה עוד כשלושה חודשים. ולזה צריך להוסיף עוד 200,000 חיילים צרפתים וכחצי מיליון חיילים גרמנים. לשם השוואה, סך כל הנפגעים במלחמת יום הכיפורים, המלחמה הקשה ביותר שלנו, היה פחות מ-10,000. רן לוי 19:14 כפי שהסתבר מאוחר יותר, איכות הפגזים שירתה הארטילריה הבריטית הייתה נמוכה מאוד וחלק גדול מהם בכלל לא התפוצצו. הפצצות שכן פגעו במטרתן לא הכילו חומר נפץ מספיק כדי לחדור את קירות הבטון של הבונקרים. טולקין השתתף בקרבות כמובן, ולמרות שהוא לא נפצע פיזית, הקרב על הסום הותיר בו צלקות נפשיות. המראות הקשים של גופות מרוטשות ונוף מרוסק המשיכו ללוות אותו זמן רב ואפילו חדרו לסצנות הקרבות בשר הטבעות. נוסף על כך, טולקין איבד שניים מחבריו הטובים ביותר באותו הקרב, חברים שחלקו עימו את יצר הכתיבה. האירוע הזה דרבן את טולקין לכתוב ולפרסם ביתר שאת, אולי מתוך הבנה שהגורל העיוור לא תמיד נותן הזדמנות שנייה. כעבור ארבעה חודשים, בעקבות מחלה שחלה בה בחזית, שב טולקין לאנגליה. רן לוי 20:10 כשהתאושש מהמחלה, הצטרף לצוות שעבד על מילון אוקספורד. תחום המחקר שלו היה מקורן של מילים אנגליות בעלות שורשים גרמניים שמתחילות באות W, כמו Winter (חורף) ו-Waiter (מלצר). נשמע מרתק? טולקין בכל אופן נהנה מכל רגע. הוא עזב את המילון כעבור שנתיים ועבר לעולם האקדמיה - תחילה בתור מרצה באוניברסיטת לידס ואחר כך כפרופסור באוקספורד. המעבר לאקדמיה ולאוקספורד בפרט היה נקודת מפנה בחייו של טולקין. הסביבה השקטה והיציבה העניקה לו שקט נפשי ומקום נוח לגדל בו את משפחתו המתרחבת. לו ולאדית רעייתו היו ארבעה ילדים. באוקספורד מצא טולקין גם מרצים וסטודנטים בעלי תחומי עניין דומים לשלו, כמו ק.ס. לואיס, מי שהפך לסופר מפורסם בזכות עצמו בעקבות סדרת ספרי נרניה שכתב. העידוד שנתנו זה לזה נתן דרור ליצירתיות שלו. רן לוי 21:13 תחום ההתמחות המקצועי של טולקין היה פילולוגיה - הקשר שבין שפות והרקע התרבותי וההיסטורי של העמים שדיברו אותן. במסגרת מחקריו טולקין נחשף למיתולוגיות ולאגדות עתיקות של עמי מערב וצפון אירופה. המיתולוגיות האלו היו כתובות בחלק מהמקרים בשפות עתיקות שנשכחו זה מכבר, שפות שטולקין שמח מאוד לגלות ולתרגם. המיתוסים הנורווגיים, הדנים, הגרמניים והקלטים העניקו לטולקין השראה ליצירת מיתוסים משלו. הוא החל מעלה על הכתב רעיונות וסיפורים שהסתובבו במוחו במשך שנים. הסיפורים האלה התרחשו ברובם ככולם בארץ התיכונה, מידל ארת' (Middle-earth), מעין יבשת בעולם מקביל לשלנו. הסיפורים הללו אוגדו מאוחר יותר לספר בשם הסילמריליון. ג'.ר.ר. טולקין 22:04 The actual beginning... the actual flashpoint, I remember very clearly. I was marking exam papers. רן לוי 22:10 באחד הימים ישב טולקין בחדרו ובדק מבחנים של סטודנטים. זו הייתה מטלה משעממת עד כדי ערפול חושים, ולכן טולקין היה מאושר לגלות שבאחד המבחנים הסטודנט דילג על שאלה והשאיר דף שלם ריק לגמרי. בדחף רגעי שלא היה יכול להסבירו, שירבט טולקין על הדף את המשפט הבא: 'בחור באדמה גר לו הוביט' (In a hole in the ground there lived a hobbit). מה זה בדיוק הוביט? למה הוא גר באדמה? לטולקין לא היה מושג. המשפט כולו פשוט צץ במוחו ללא הסבר, וטולקין החליט להמשיך ולפתח את הרעיון ולנסות להסביר לעצמו מי הוא אותו הוביט ומה הוא עושה בתוך החור. רן לוי 23:07 הוביטים, הגיע טולקין למסקנה, הם יצורים אנושיים שגובהם כמטר. רגליהם שעירות, אוזניהם מחודדות מעט והם אוהבים ללבוש בגדים צבעוניים. ההוביטים רחוקים מאוד מלהיות הרפתקנים, הם מעדיפים לחיות בשלווה בבתים התת-קרקעיים שלהם ולאכול שש ארוחות ביום. טולקין עיצב את ההוביטים בדמותם של הכפריים האנגלים, והפלך (The Shire), הכפר שבו הם חיים, הוא בבואתו של סירהול, הכפר הקטן שהותיר חותם עמוק כל כך על טולקין. זו נקודת המוצא של עלילת הספר 'ההוביט'. הגיבור הבלתי צפוי שלה הוא בילבו בגינס, הוביט שיוצא למסע הרפתקאות עם גנדלף, קוסם מסתורי ורב עוצמה, ו-13 גמדים במטרה להשיב את אוצר הגמדים שנגנב בידי דרקון אימתני. בילבו, כמו כל ההוביטים, הוא לא בדיוק צ'אק נוריס, אבל במהלך המסע הוא מגלה אומץ לב ותושייה רבה שמסייעים לחבורה להשיג את מטרתה. לא פחות חשוב, הוא מצליח להניח את ידיו על טבעת קסומה שמי שעונד אותה הופך לרואה ואינו נראה. רן לוי 24:26 טולקין הקריא את ההוביט לילדיו במקביל לתהליך הכתיבה וב-1936 שלח אותו להוצאת ג'ורג' אלן אנד אנווין. סטנלי אנווין, אחד מראשי ההוצאה, נתן את הספר לריין, בנו בן העשר, וריין אהב מאוד את מה שקרא. אנווין החליט להוציא את הספר לאור. ההוביט זכה להצלחה כבירה. הביקורות היללו אותו כאחד מספרי הילדים המקוריים והמעולים של תקופתו והמכירות היו בהתאם. גם היום ההוביט הוא אחד מהספרים המצליחים ביותר בהיסטוריה ותורגם לכ-60 שפות. אחד התרגומים המפורסמים והידועים שבהם הוא דווקא התרגום לעברית, שכן אחת הגרסאות שלו נעשתה על ידי קבוצת טייסים בזמן שהותם בשבי המצרי בתחילת שנות השבעים. סיפור מרתק שראוי לפרק משלו. סטנלי אנווין חזר אל טולקין וביקש ממנו ספר המשך. רן לוי 25:21 טולקין שמח להיענות לבקשה ושלח לו את כתב היד של הסילמריליון שנכתב כזכור עוד לפני ההוביט. הבעיה הייתה שהסילמריליון - איך נאמר זאת בעדינות? - משעמם. כשניסיתי לקרוא את הסילמריליון כנער מתבגר, נשברתי עוד לפני שהגעתי לאמצע. הסילמריליון במהותו הוא ספר היסטוריה, ספר שמתאר את קורותיה של הארץ התיכונה, המסורת שלה והיצורים שמאכלסים אותה. זה לא ספר מסע או ספר הרפתקאות אלא כמעט ספר לימוד. העורכים פסקו שהספר אינו מוצלח מספיק וההוצאה דחתה את כתב היד. אנווין ביקש מטולקין לכתוב משהו אחר, הפעם מעניין, ורצוי שיהיו בו הוביטים. טולקין הסכים בלית ברירה והחל לכתוב את 'שר הטבעות'. העלילה החלה נרקמת במוחו תוך כדי כתיבה. למעשה, כשכתב את הפרקים הראשונים, הטבעת כלל לא הייתה חלק מהסיפור. רק מאוחר יותר, כשחיפש מניע חזק שידחוף את הגיבורים שלו למסע ממושך ועטיר סכנות, הוא נזכר בטבעת שמצא בילבו בספר הקודם. והשאר, כמו שאומרים, היסטוריה. ג'.ר.ר. טולקין 26:36 I now wanted to try my hand at writing a really stupendously long narrative and to see whether I had sufficient art, cunning or material to make a really long narrative which would hold the average reader right through. רן לוי 26:57 האווירה בשר הטבעות שונה מאוד מזו של ההוביט. אמנם ההוביט לא היה ספר ילדים, או בכל אופן לא לילדים בלבד, אבל הוא היה מחויך, מבודח בחלקים רבים. שר הטבעות לעומת זאת הוא ספר אפל וקודר הרבה יותר, מלא בקונפליקטים רגשיים, דילמות מוסריות וקרבות אכזריים. הוא גם ארוך ומורכב מההוביט. העלילה נפרסת על פני שישה חלקים שכל אחד מהם יכול להיחשב בתור ספר בזכות עצמו. ג'.ר.ר. טולקין 27:32 The best... one of the best forms for a long narrative is, as was found in The Hobbit, though this is a much more elaborate form, of the pilgrimage or journey with an object. So that was inevitably the form I adopted. רן לוי 27:47 בשר הטבעות אנחנו מגלים שהטבעת שמצא בילבו היא למעשה המפתח לעתידה של הארץ התיכונה כולה. סאורון, אדון האופל, זקוק לה כדי להשלים את תוכניתו להשתלט על העולם. פרודו, אחיינו של בילבו, מקבל לידיו את הטבעת ויוצא למסע מסוכן במטרה להשמיד אותה במורדור, מקום מושבו של אדון האופל. אליו מצטרפים גנדלף הקוסם, האבירים ארגורן ובורומיר, גימלי הגמד ולגולס האלף. יחד הם נאבקים בכוחותיו של סאורון הרשע, כשברקע רודף אחריהם כל העת גולום, יצור מעוות שפעם היה בעל הטבעת וכיום אינו מסוגל להתנתק מהשפעתה המכשפת. הנה לכם שלושה ספרים עבי כרס ב-90 מילים. רן לוי 28:44 טולקין לא היה בטוח כיצד יתקבל הספר אצל הקהל והיה ספקן למדי לגבי סיכויי הצלחתו. באחד ממכתביו כתב בבדיחות הדעת שהוא יכול להתנחם בכך שלפחות לאורך הלשון לא תהיה עבודה רבה. גם העבודה על הספר ותהליך ההוצאה לאור לא היו קלים. הכתיבה נמתחה על פני יותר מ-10 שנים וטולקין נטש את הספר וחזר אליו כמה וכמה פעמים במרוצת השנים. בשלב מסוים הוא גם החליט לנסות את מזלו אצל הוצאה אחרת שהסכימה להוציא לאור גם את הסילמריליון שאנווין לא הסכים לפרסם. כשהבינה ההוצאה המתחרה שכתב היד של שר הטבעות משתרע על פני למעלה מחצי מיליון מילים, היא מיהרה לוותר על העניין. טולקין חזר אל ההוצאה המקורית, לא מעט בזכות מאמציו של ריין אנווין, מי שהיה רק בן עשר כשההוביט יצא לאור וכעת כאדם בוגר שהשתלב בעסק של אביו, דחף לפרסם את הסדרה במלואה. רן לוי 29:45 ב-1954 יצא סוף סוף שר הטבעות לאוויר העולם. בהוצאה החליטו לחלק את היצירה המונומנטלית לשלושה ספרים, בעיקר משיקולים כלכליים: כריכת דפים רבים כל כך תייקר את הספר באופן ניכר. הכרך הראשון והכרך השני בסדרה הודפסו בכ-3,000 עותקים בלבד כל אחד. הכרך השלישי זכה להצלחה גדולה יותר והודפס ב-7,000 עותקים. אלו מספרים צנועים מאוד, אפילו בקנה המידה של השוק הישראלי, על אחת כמה וכמה בשוק הספרים הבריטי. המכירות החלשות, לצד הביקורות המעורבות שהוזכרו בתחילת הפרק, סימנו לשר הטבעות עתיד לא מזהיר בלשון המעטה. וכאילו כדי להוסיף חטא על פשע, היה מי שזמם לעשות לטולקין עוול גדול - לגזול ממנו את מעט התמלוגים שהיה יכול לקבל בתמורה למאמץ המפרך. רן לוי 30:44 ב-1965 צד הספר את עיניהם של אנשי הוצאת הספרים האמריקנית Ace. ב-Ace רצו מאוד להפיץ את שר הטבעות בארצות הברית, אבל לרוע המזל הזכויות על הסדרה בצפון אמריקה כבר נמסרו להוצאה אחרת. ב-Ace לא ויתרו והצליחו למצוא פרצה מפתיעה בחוק זכויות היוצרים האמריקני. כדי להיכלל בחוק זכויות היוצרים, על הספר המדובר להיות מודפס בארצות הברית עצמה, אבל כל העותקים הקיימים של שר הטבעות, כך מסתבר, הודפסו ונכרכו באנגליה ורק אז נשלחו מעבר לים. עובדה זו הפכה את שר הטבעות ליצירה בחזקת הציבור. זאת אומרת, יצירה שכל אחד יכול להדפיס ולמכור כאהבת נפשו מבלי לשלם תמלוגים למחבר. ו-Ace בהחלט הדפיסה - 150,000 עותקים. רן לוי 31:41 אפשר להניח שכשטולקין ומנהלי ההוצאה שלו שמעו על מעשיה של Ace, יכול להיות שחלק מהג'נטלמניות הבריטית המאופקת פינתה את מקומה לחוליגניזם בסגנון אצטדיון וומבלי. הם מיהרו להדפיס מהדורה חדשה של הספר בארצות הברית עצמה, אבל לא היו יכולים להכריח את Ace להפסיק למכור את הספר אפילו בבית המשפט. טולקין יצא במתקפה תקשורתית נגד Ace וביקש מקוראיו שלא לרכוש את המהדורה הלא מאושרת של הספר. Ace ספגה אש מכל הכיוונים על התרגיל המלוכלך שלה ולבסוף נשברה. מנהלי ההוצאה הסכימו שלא להדפיס מהדורות חדשות ולשלם לטולקין תמלוגים עבור הספרים שנמכרו. באופן אירוני, דווקא האקט השפל של Ace הוא זה שהזריק חיים חדשים לשר הטבעות. רן לוי 32:33 ראשית, כל העותקים שהודפסו עד אז היו בכריכה קשה, מה שייקר את הספר מחד ומידך גם יצר ליצירה תדמית רצינית ויבשה מדי. הספרים של Ace לעומת זאת היו בכריכה רכה ולכן היו נגישים הרבה יותר לציבור הרחב מבחינה כלכלית ומנטלית גם יחד. שנית, השערורייה שליוותה את המאבק בין טולקין ל-Ace משכה את תשומת הלב של התקשורת והעניקה לספר פרסום מעולה בחינם. התוצאה הייתה זינוק מטאורי במכירות הספר והפיכתו לרב-מכר שלא ירד ממכבש הדפוס מאז ועד ימינו. כבונוס, התמלוגים ששילמה Ace לטולקין היו גבוהים מאלו ששילמה לו ההוצאה שלו. הם הפכו אותו לאיש עשיר מאוד. רן לוי 33:21 קשה לשים את האצבע על הסיבה המדויקת שבעטיה שר הטבעות מצליח כל כך כבר למעלה מ-50 שנה. המבקרים שלא אהבו את הספר כשרק יצא לאור, בחנו אותו על סמך סגנון הכתיבה של טולקין או האופן שבו מתפתחות הדמויות בסיפור, אבל הם פספסו את התמונה הגדולה. אוסף של גורמים שונים שחברו יחד למעין סערה ספרותית מושלמת. הגורם הראשון הוא המורכבות והאמינות של הארץ התיכונה. כמעט כל יצירה בדיונית - ספרותית, קולנועית, טלוויזיונית - יוצרת לעצמה יקום דמיוני משל עצמה. העולם הזה הוא הרקע שעל גביו מתרחשת העלילה, אבל במקרים רבים חשיבותו לא נופלת ממנה. מערבון לא יהיה מערבון בלי העיר המאובקת והבארים בעלי הדלתות המתנפנפות, וסיטקום לא יהיה סיטקום בלי סלון עם ספה ארוכה במרכזו. לקורא או לצופה, גם אם הוא לא מודע לכך במפורש, יש ציפיות ברורות מהרקע ובמיוחד בכל מה שנוגע להמשכיות שלו, להיגיון הפנימי שמנחה אותו. רן לוי 34:33 הנה שתי דוגמאות. בשנת 2007 ניהלו כמה עיירות קטנות בארצות הברית תחרות בלתי שגרתית. כל אחת ניסתה לשכנע את קהל הקוראים של העיתון USA Today מדוע היא זו שצריכה לזכות בכבוד ולארח את הקרנת הבכורה של הסרט 'משפחת סימפסון'. לכל אחת מהעיירות קראו ספרינגפילד, כשמה של העיר שבה חיים הומר, מארג' וכל שאר החבורה הצהובה. זו גם בדיוק הסיבה לכך שיוצרי הסדרה בחרו מלכתחילה בשם הזה. ספרינגפילד הוא אחד משמות הערים הנפוצים ביותר בארצות הברית, והעיר של הסימפסונים אמורה לייצג עיר אמריקנית טיפוסית לגמרי. אנחנו יודעים שיש בה כ-30,000 איש, שהיא נוסדה ב-1796 על ידי ג'בדיה ספרינגפילד (המכונה לפעמים גם הנס ספרונגפלד), אבל פרט לכך, כמעט כל פרט אחר על העיר חסר כל משמעות. רן לוי 35:54 למשל, אפשר למצוא בספרינגפילד את כל סוגי הגיאוגרפיה הקיימים - החל ממדבריות והרים מושלגים וכלה בביצות טובעניות ונהרות גועשים. יש בה גם כל סוג אפשרי של שכונה - צ'יינה טאון, סטוקהולם הקטנה, איטליה הקטנה, בנגקוק הקטנה וכולי. אפילו שני קודי הטלפון שלה אינם מגיעים להסכמה: אחד שייך לסנט לואיס והשני לפורטו ריקו. מיקומה האמיתי כביכול של העיר מטושטש במכוון, בכך אין כל ספק. בעולם של הסימפסונים לרקע יש רק משמעות אחת: להוות קנבס עליו יכולים כותבי הסדרה לצייר את פרצופה האמיתי של אמריקה. אין להם צורך בהמשכיות או היגיון מכיוון שלאלה אין שום משמעות בהקשר הרחב של מהות הסדרה. במקרה ואתם תוהים, דרך אגב, ספרינגפילד אילינוי הפסידה בסופו של דבר לספרינגפילד ורמונט. רן לוי 37:15 ב'מסע בין כוכבים' לעומת זאת, ליקום שבו מתרחשת העלילה יש משמעות קריטית בהרבה. זו סדרת מדע בדיוני, ולמרות שהיא עוסקת במקרים רבים בדילמות ונושאים שרלוונטיים להווה שלנו, הקהל מצפה בהחלט להמשכיות ולהיגיון פנימי ביקום הדמיוני שבו משייטת האנטרפרייז ואחיותיה. אבל 'מסע בין כוכבים' (Star Trek) החלה ב-1966 כסדרת טלוויזיה צנועה ודלת תקציב. ג'ין רודנברי שיצר אותה לא היה יכול לשער ש-40 שנה מאוחר יותר היא תגדל למפלצת שכוללת נכון להיום שש סדרות טלוויזיה, 11 סרטים באורך מלא ומאות משחקים, ספרים וחוברות קומיקס. נפח אדיר של תוכן נכתב עבור מסע בין כוכבים במשך השנים על ידי אלפי כותבים שבמקרים רבים הקשר ביניהם היה רופף מאוד. כתוצאה מכך יש סתירות פנימיות ברורות בין כל היצירות הללו. רן לוי 38:23 למשל, בסדרה המקורית מספר ספוק לקצינת הקשר אוהורה שלל-וולקן, העולם ממנו הוא בא, אין ירח. בסרט הקולנוע הראשון של מסע בין כוכבים לעומת זאת, נראים בבירור שני ירחים לצדו של וולקן. הבעיות הללו מטרידות מאוד את המעריצים המסורים של מסע בין כוכבים והם מנהלים דיונים סוערים באתרי אינטרנט ובפורומים לגבי השאלה מה ראוי להיחשב כ'שייך לקאנון', דהיינו לעולם הרשמי של הסדרה, ומה מחוץ לקאנון. ברור שכל מה שמופיע בסדרה המקורית, זו של קפטן קירק ומר ספוק, חייב להיות נכון, ומוסכם על כולם כמעט שמהשטויות שמופיעות בסדרת האנימציה אפשר להתעלם. אבל מה לגבי סרטי הקולנוע? האם ספוק של הקולנוע אינו אותו ספוק של הסדרה? או האם יכול להיות שספוק משקר לאוהורה, רחמנא ליצלן? רן לוי 39:27 גם חברת פרמאונט, בעלת הזכויות על המותג מסע בין כוכבים, אינה יכולה להתעלם מהשאלות האלה. היא אינה רוצה להכעיס את המעריצים המסורים ולתת להם את התחושה שהיא מזלזלת בהם. פרמאונט מחויבת לאיכות מסוימת וההיגיון הפנימי של עולם הסדרה הוא חלק בלתי נפרד מהאיכות הזו. אם פרמאונט תוציא משחק מחשב שבו קפטן קירק נלחם בדארת' ויידר למשל, כדאי למנהלים שלה לברוח מהמדינה לפני שהמעריצים ישרפו את המועדון. יש מי שיפטרו את כל ההתעסקות בהמשכיות ובהיגיון הפנימי של העולם הדמיוני כמטופשת וחסרת תועלת. באמת למי אכפת אם כל קציני האימפריה ב'שובו של הג'דיי' עונדים את אותה הדרגה בדיוק? זו טעות של המלבישה וזהו. תתגברו, תמשיכו הלאה. אבל יש אנשים רבים שדברים כאלה חשובים להם ברמה כזו או אחרת. סף הרגישות שונה מאדם לאדם, אבל אפילו בסדרה כמו הסימפסונים, שם כאמור להיגיון אין שום תפקיד, יש מי שמנסים למצוא לספרינגפילד מקום אמיתי והגיוני בעקשנות ראויה לציון. רן לוי 40:32 אחת הסיבות המרכזיות להצלחת שר הטבעות היא העולם שטבע טולקין סביב העלילה המרכזית של הספרים. שלא כמו במסע בין כוכבים, תכנן טולקין את היקום הספרותי שלו באופן מדוקדק עוד בטרם כתב את הספרים עצמם. כלי הבנייה שלו היו המילים. כמי שחקר היסטוריה של שפות רבות, טולקין ידע שכל שפה עוברת שינויים ותהפוכות לאורך השנים כתוצאה משינויים בחברה ובתרבות שבה היא קיימת. מילים כמו 'שדרג' ו'שכפל' למשל הן דוגמה מצוינת. המשקל שפעל כלל לא היה קיים בעברית לפני עידן הטכנולוגיה המתקדם. אך ברגע שנכנסה הטכנולוגיה לחיי היומיום, גדל הצורך במילים שיתארו את התחום. במילים אחרות, תהליך ההתפתחות הטבעי של שפות תלוי בהיסטוריה של האנשים שדוברים אותה. טולקין יישם את אותו תהליך התפתחות אבל במהופך. הוא המציא כמה וכמה שפות עבור תושביה הווירטואליים של הארץ התיכונה ואז נתן לשפות האלה להתפתח בדמיונו. כיצד ישפיעו מלחמות וסכסוכים על שפות בני האדם שבסיפור? כיצד תשתנה שפתם של האלפים בעקבות קשרים עם שכניהם? אלו שאלות שטולקין שאל את עצמו כל הזמן לגבי שפות אמיתיות ובעולם הדמיוני הפרטי שלו הוא היה יכול לענות עליהן או כפי שהוא הגדיר זאת - לגלות את התשובות. התוצאה הייתה עולם שונה מאוד מהעולם שמוכר לנו ובכל זאת בעל היגיון פנימי עמוק. ההיגיון הפנימי הזה תרם מאוד לסיפורים ולעלילות שהתרחשו בתוכו ונתן להם אמינות שהקלה על הקורא לשכוח שמדובר בסיפור דמיוני ולשקוע בעלילה. אותה אמינות היא זו שככל הנראה הביאה לכך שהמיתולוגיה שהמציא טולקין הפכה לסטנדרט בפנטזיה המודרנית. רן לוי 42:38 גורם אפשרי נוסף שתרם להצלחה הוא הקשר ההדוק בין שר הטבעות ומיתולוגיות 'אמיתיות' במירכאות. היסודות העלילתיים שבספר הם היסודות שבגללם אנחנו אוהבים לשמוע את סיפורי המיתולוגיה היוונית למשל כבר למעלה מ-2,000 שנה: חברויות אמיצות, בן מלך שחוזר לארמונו לאחר שהוכיח את עצמו בקרב, יריבויות עתיקות, והאדם הפשוט מהכפר שמגלה שבעצם הוא זה שגורל העולם מוטל על כתפיו. גורם שלישי ומכריע היה התזמון שבו הספר יצא לאור. בשנות השישים פרחה בארצות הברית התנועה ההיפית וחבריה הזדהו באופן עמוק עם ההוביטים הכפריים ואוהבי הטבע שנאבקו נגד כוחות אופל מדכאים ומכונות המלחמה שלהם. המאבק בין הטבע לתיעוס הדורסני, ההתרחקות מהניכור של הטכנולוגיה, החזרה לחיים פשוטים יותר והדגש החזק על מוסר ולעשות את הדבר הנכון - כל אלה היו אנטי-תזה לקפיטליזם השמרני של הדור הקודם. גם הקרבה היחסית למאורעות מלחמת העולם השנייה והמאבק בנאצים עוררו מיד רגשות עזים ומעורבות עמוקה יותר במסעם של ההוביטים הקטנים והאמיצים. היו אפילו כאלה שטענו שהטבעת רבת העוצמה היא אלגוריה לפצצת האטום ולכוח המפתה וההרסני שלה. טולקין מצידו דחה תמיד פרשנויות מרחיקות לכת לגבי המסרים שבשר הטבעות. הוא הסביר בהזדמנויות שונות שמבחינתו שר הטבעות הוא בסך הכל סיפור הרפתקאות. הטבעת אינה פצצת האטום ובכלל היא נכתבה שנים רבות לפני שהפצצה הופיעה בפועל על במת ההיסטוריה. פרודו הוא לא ישו, שר האופל אינו השטן או היטלר או כל אחד אחר. התיאור האגמומי של הביצות המתות ליד מורדור אולי מושפע ממה שראה טולקין בקרב על הסום, אבל הארץ התיכונה אינה אירופה. סיפור, לא יותר. רן לוי 44:45 ג'ון רונלד רעואל טולקין הלך לעולמו בשנת 1973 כשהיה בן 81. המורשת שהותיר אחריו רבת עוצמה כל כך עד שאפילו הסילמריליון, שכאמור נדחה על ידי ההוצאה בגלל שהיה משעמם מדי, הפך לרב-מכר כשייצא לבסוף לאור ב-1977. טרילוגיית הסרטים של שר הטבעות בבימויו של פיטר ג'קסון בתחילת שנות האלפיים העניקה זריקת מרץ לסדרה וחשפה אותה לקהל צעיר וחדש. ההצלחה האדירה של 50 השנים האחרונות אינה מגלה סימני דעיכה. בשנת 1991, לכבוד חגיגות 100 שנים להולדתו של טולקין, החליט ג'ון איזרד, העיתונאי שראיין את טולקין בשנת 1966, לנסות ולהשלים את מה שלא היה יכול לעשות אז בצעירותו. איזרד בדק במפות הרשמיות, אבל לסירהול, הכפר הקטן שהקסים כל כך את טולקין ושהיווה השראה רבת שנים עבורו, לא היה זכר. חששותיו של טולקין התגשמו, אמר איזרד לעצמו: התיעוש והאורבניזציה שטפו את הכפר ומחקו אותו. בכל זאת הוא החליט לנסות גם בספר הטלפונים של ברמינגהם. לפעמים נותר זיכרון כלשהו ממקום שנעלם - אולי בית ספר על שם סירהול, אולי אפילו קניון או מרכז מסחרי. לכל הפחות יוכל לדעת היכן המקום עמד פעם. איזרד פתח את ספר הטלפונים ולהפתעתו מצא שם את סירהול כולל כתובת מדויקת. כשנסע לשם, נדהם לגלות שלא רק שהמקום קיים, הוא אפילו נראה ממש כפי שהיה בימיו של טולקין. האגם עם הברבורים, השדות הירוקים, העצים הגבוהים, תחנת הקמח העתיקה - כולם שם. פרבריה המתועשים של ברמינגהם מקיפים את הכפר מכל הכיוונים, אבל המובלעת הקטנה נותרה ציורית לגמרי. התושבים, כך מסתבר, הם אלו שנאבקו כדי לשמור על הכפר כנגד הגאות המודרנית, מלחמה שהחלה עוד בשנת 1911 ונמשכה עשרות רבות של שנים. דור אחר דור, התושבים סירבו להצעות למכור את האדמות ליזמים, לחצו על העירייה שלא תאשר בנייה מסיבית באזור ודאגו לנקות את הנחלים והשדות משפכים ומזוהמה. טולקין אולי ראה בסירהול גן עדן אבוד, ונכון שהמרחבים הגדולים הצטמצמו לכמה רחובות בודדים, אבל גן העדן מעולם לא אבד. לא לגמרי בכל זאת. ג'ון איזרד סיכם את חוויית הגילוי המפתיע במילים הבאות: ספריו של טולקין עסקו באומץ, במלחמות חסרות תקווה כנגד רוע שאינו מרפה. הראיון עימו ב-1966 הסתיים בכך שאין יותר אנשים אמיצים שנלחמים כדי להציל את הכפרים האמיתיים שטולקין כה אהב ושם בספריו. זה, כך מסתבר, אינו נכון. מאמצי גבורה נעשו גם נעשו ואפילו הצליחו, ולו רק באופן חלקי. אז אולי אם גם לכם ישנה איזושהי חלקת ארץ קטנה, פיסה ירוקה שאתם לא רוצים שתיעלם מהנוף, ואם אתם רואים טרקטור או משאית גדולה מתקרבים אליה - תהיו אמיצים, כן? רן לוי 48:38 זהו, עד כאן. אז כפי שהבטחתי לכם לפני 14 שנה, בואו נדבר על תרגום הטייסים של ההוביט. במלחמת ההתשה ביצעו טייסי חיל האוויר גיחות הפצצה בעומק השטח המצרי, וארבעה מהם נפלו בשבי. הם מצאו את עצמם בכלא עבאסייה שבמצרים, ובחודשים הראשונים שלהם בשבי הוחזקו הטייסים בבידוד בתאים נפרדים ועברו חקירות אינטנסיביות מן הסתם לא ממש נעימות בלשון המעטה. כעבור ארבעה חודשים אלו הקלו המצרים את תנאי השבי. ארבעת הטייסים עברו לשהות בתא משותף יחד עם שבויים ישראלים אחרים, זכו לביקורים קבועים של הצלב האדום ואף הורשו לקבל חבילות מהבית. בחלק מהחבילות האלה היו גם ספרים, המון ספרים - 304 ספרים ליתר דיוק. ואחד מהם היה ההוביט, ששלח אחיו של הטייס יצחק פיר. הקלילות וההומור הבריטי המושחז שמאפיינים את ספרו הראשון של טולקין קסמו מאוד לשבויים שקראו אותו, אבל עלייה וקוץ בה - הספר היה באנגלית ולא כל השבויים ידעו לקרוא באנגלית ברמה טובה מספיק. על כן החליטו ארבעת הטייסים - אבינועם קלדס, רמי הרפז, מנחם עיני ויצחק פיר - לעשות מעשה ולתרגם את הספר עבור שאר חבריהם לתא. העבודה על התרגום התנהלה בזוגות, כשאחד קורא את הטקסט באנגלית ומתרגם אותו לעברית, והשני עובר על התרגום ומלטש אותו. מי שקרא את כתביו של טולקין בשפת המקור יודע שזו הייתה משימה לא פשוטה. כראוי לאדם שחי ונשם שפות כל חייו, הכתיבה של טולקין הייתה מתוחכמת ועשירה, כזו שגם מתרגם מקצועי ימצא אותה מאתגרת, אבל ארבעת הטייסים נשאבו במירכאות לתוך העשייה הזו ובמשך ארבעה חודשים תמימים הם בילו שעות ארוכות בכל יום בתרגום היצירה כולה. אגב, לא רק ההוביט מילא את זמנם של ארבעת הטייסים. רמי הרפז סיפר בראיון עיתונאי שהיה להם ברור שהם יחזרו ארצה רק אם ייחתם הסכם שלום עם מצרים או אם תפרוץ מלחמה שתוביל להסכם חילופי שבויים. ואכן זה מה שקרה. הארבעה בילו בשבי לא פחות מ-3.5 שנים וחזרו הביתה רק בתום מלחמת יום הכיפורים. את שאר הזמן שלהם בשבי הם בילו בהתעמלות, מלאכת יד ולימודים. מנחם עיני לימד מתמטיקה ופיזיקה, הרפז לימד כימיה ויצחק פיר אנגלית. אולי תופתעו לשמוע שהטכניון הכיר בלימודים האלו בהמשך לצורך נקודות זכות. כשחזרו הטייסים הביתה, הם נשאו עימם שבע מחברות מלאות בכתב יד צפוף וארבע שנים לאחר מכן יצא התרגום העברי המיוחד הזה לאור בהוצאת זמורה-ביתן ובמימון חיל האוויר. איזה סיפור יפה ומעורר השראה, והלוואי הלוואי הלוואי שהחטופים שלנו היום בעזה יחזרו כבר הביתה, נוכל לשמוע גם מהם סיפורים מעוררי השראה שכאלו. רן לוי 51:44 כמידי אם אתם אוהבים את עושים היסטוריה ורוצים לתמוך בה, אנא עזרו לנו להביא מפרסמים ונותני חסות לרשת הפודקאסטים שלנו. ואם אתם מעוניינים בפודקאסט עבורכם או עבור הארגון שלכם, אתם מוזמנים ליצור עימי קשר ואשמח לשוחח איתכם ולייעץ לכם לגבי הכיוון הכללי של הפודקאסט שלכם ללא עלות או התחייבות כמובן. ואם תרצו נוכל גם כמובן להפיק עבורכם את הפודקאסט. פנו אלי למייל ran@ranlevi.com. אתם יכולים גם להזמין אותי להרצאה אצלכם בארגון או בחוג בית. יש לי המון הרצאות בנושאים מגוונים, כמו למשל סיפורו של קווין מיטניק, אחד ההאקרים הגדולים בהיסטוריה, עליו נאמר בהגזמה פרועה כמובן אבל בכל זאת שהוא מסוגל לשגר טילים גרעיניים באמצעות שריקות דרך הטלפון. הסיפור של מיטניק מעבר לעובדה שמדובר באחת הדרמות המרתקות ביותר בהיסטוריה של הטכנולוגיה, הוא גם שיעור מאלף בהנדסה חברתית - אחת הטכניקות העוצמתיות ביותר בארגז הכלים של ההאקרים. כך שההרצאה הזו היא לא רק כיפית ומעניינת, היא גם תלמד את העובדים שלכם איך להימנע מנפילה ברשתם של האקרים שרוצים לפרוץ לארגון שלכם כדי לגנוב מידע או לשתול כופרה ברשת הארגונית. שוב פנו אליי במייל. עושים היסטוריה הם שלי עינוי מנהלת ההפקה, שלי גואטה, גילה שמש וכרמל קינר בהפקה, עמית חזזי במכירות, אביב שם טוב מנהל את סיפור משפחתי - השירות שאנחנו מציעים למשפחות שרוצות לשמר את סיפורם של גיבורים משפחתיים, ודני טימור הוא המנהל העסקי. אני רן לוי כותב ומגיש. אנחנו נשתמע בפרק הבא, להתראות.
        ]]></content:encoded>
    </item>
    
    <item>
        <title>429: מבצע אזוריאן [עושים היסטוריה]</title>
        <link>https://mat-mo.github.io/podtext/episodes/vshym-hystvryh/429-mbts-zvryn-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/429-mbts-zvryn-vshym-hystvryh.html</guid>
        <pubDate>8 בספטמבר 2024</pubDate>
        <description>Transcript for 429: מבצע אזוריאן [עושים היסטוריה] from עושים היסטוריה</description>
        <content:encoded><![CDATA[
            דובר לא ידוע 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה, תקשיבו לזה. יש עשרה חדרים. בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 429: מבצע אזוריאן. ב-24 בפברואר 1968, יצאה הצוללת K-129 מבסיס ריבאצ'י של חיל הים הסובייטי. היא הפליגה לאיטה אל מחוץ לנמל, ערכה צלילת ניסיון, עלתה חזרה אל פני המים ודיווחה בקשר למפקדה שהכל כשורה. סביר להניח ש-98 אנשי צוותה של הצוללת לא ממש ציפו בכיליון עיניים להפלגה הזו. רק מספר שבועות קודם לכן שבה ה-K-129 מפטרול ממושך והצוות קיווה למנוחה ארוכה יותר. אבל צבא זה צבא, וכך עשתה ה-K-129 את דרכה במימיו הקרירים של האוקיינוס השקט אל אזור הסיור שלה מצפון לאיי הוואי. כמקובל, ה-K-129 שמרה על דממת אלחוט מלאה לכל אורך ההפלגה. על פי הנהלים, היא הייתה אמורה ליצור קשר עם המפקדה רק בשתי נקודות לאורך המסלול - כשתחצה את קו האורך 180 וכשתגיע לאזור הסיור שלה. אבל חלפו שבועיים ואז שלושה שבועות ואף אות חיים לא נתקבל מהצוללת. במפקדה הסובייטית החלו לדאוג. כשגם השבוע הרביעי חלף ללא קשר, יצא הצי הסובייטי למבצע חיפושים רחב היקף. עשרות ספינות ומטוסים סובייטים סרקו בדקדקנות את מימי האוקיינוס. אבל מה שהרוסים לא ידעו היה שאי שם בבסיס סודי לחופיו של האוקיינוס השקט, עמלו מומחי אקוסטיקה של הצבא האמריקאי על ניתוח של רחש חריג שנקלט מספר שבועות קודם לכן במערכת חיישנים סודית. הרעש, קבעו מומחים, היה פיצוץ תת ימי חזק ולאחריו קולות טביעתה של צוללת. המערכת איכנה את מקור האות כ-2400 קילומטרים צפונית מערבית להוואי, ואולי חשוב יותר - כ-600 קילומטרים מהמקום שבו היו הרוסים עסוקים בחיפוש אחר ה-K-129. הספינות הסובייטיות חיפשו במקום הלא נכון. בתום שבועות ארוכים של חיפושים, הודיעה מפקדת הצי הסובייטי כי אפסו הסיכויים לאתר את ה-K-129 וצוותה. הצוללת הוכרזה כאבודה וכוחות החיפוש חזרו לבסיסיהם. בארצות הברית צלצלו הטלפונים בפנטגון ובבית הלבן. אולי הבחנתם בנקודה מעניינת שהסתתרה בתיאור שהבאתי לעיל. האמריקאים שמעו היטב את קולות טביעתה של הצוללת, למרות שזו מצאה את קיצה פחות או יותר בלב האוקיינוס השקט, מרחק אלפי קילומטרים מהיבשה. מהי אותה מערכת חיישנים מסתורית שקלטה את רחשי הטביעה וכיצד עשתה זאת ממרחק כה גדול? רן לוי 06:30 שורשיה של המערכת הזו בהשערה בלתי שגרתית שהעלה פיזיקאי בשם מוריס איווינג בשנת 1937. איווינג חקר את האופן שבו מתפשטים גלי קול בתוך המים. נניח לשם ההסבר שאנחנו מורידים מטען חומר נפץ לעומק של כמה מאות מטרים ומפוצצים אותו. גלי הקול יתפשטו מנקודת הפיצוץ לכל עבר. הגלים שיפגעו בקרקעית הים ייספגו בחול וייעלמו. גלי הקול שינועו למעלה אל פני השטח יינתזו מהם ויחזרו כלפי מטה כמו כדור טניס שפוגע בקיר. הם יעשו את דרכם כל הדרך אל הקרקעית ואז גם הם ייספגו בחול וייעלמו. אבל מה קורה לאותם גלי קול שנעים הצידה פחות או יותר במקביל לקרקעית? שם, גילה איווינג, מתרחשת תופעה מרתקת. המים בים, אולי תופתעו לשמוע, הם לא הומוגניים. זאת אומרת, הם לא זהים בתכונותיהם בכל מקום באוקיינוס. מים חמימים נוטים באופן טבעי לצוף כלפי מעלה ומים מלוחים נוטים לשקוע אל הקרקעית. התוצאה היא שהמים באוקיינוס נראים קצת כמו עוגת שכבות. המים בשכבה העליונה חמימים, מתוקים וקלים יחסית, בעוד שהמים בשכבה העמוקה קרירים, מלוחים ודחוסים יותר. והנה עוד עובדה חשובה: גלי קול נעים מהר יותר במים מתוקים וחמימים מאשר במים קרירים ומלוחים. כעת דמיינו לעצמכם גל קול שנפלט מהפיצוץ ועולה בזווית שטוחה יחסית לכיוון פני הים. כשהוא עולה למעלה, הגל פוגש את שכבת המים המתוקים והחמימים. חלקו העליון של חזית הגל, החלק שקרוב יותר לפני המים, נע מהר יותר מאשר חלקו התחתון. קרה לכם פעם שירדתם עם האוטו מהכביש לשוליים תוך כדי נסיעה? האחיזה של הצמיג בעפר פחות טובה מאשר היא בכביש ולכן הגלגלים הימניים של הרכב מאיטים בעוד שהגלגלים השמאליים אלו שנשארו על הכביש ממשיכים לנסוע באותה המהירות. זה עלול להיות מסוכן - הרכב עשוי לפנות ימינה בחדות ואפילו להתהפך. אותו הדבר קורה גם לגל הקול. החלק העליון של הגל, זה שקרוב לפני השטח, נע מהר יותר מהחלק התחתון שלו, ולכן בדיוק כמו המכונית, הגל פונה ימינה בחדות ומתעקל בחזרה למטה לכיוון קרקעית הים. ומה קורה אז? אותה תופעה בדיוק, אבל הפוך. גלי קול נעים מהר יותר במים דחוסים מאשר במים פחות דחוסים, ולכן חלקו התחתון של גל הקול נע מהר יותר מחלקו העליון. חזית הגל מתעקלת, נשברת ומוחזרת כלפי מעלה. כשהיא פוגשת את שכבת המים העליונה היא שוב מוחזרת לכיוון הקרקעית, ואז שוב ניתזת כלפי מעלה, וחוזר חלילה שוב ושוב. התוצאה היא שבעומק המים נוצרת מעין תעלה שמוליכה את גלי הקול ביעילות מדהימה. גלי הקול שנעים בתוך התעלה לא יכולים לפרוץ ממנה החוצה, הם כל הזמן ניתזים מהדפנות שלה במירכאות בחזרה פנימה. המשמעות היא שגלי הקול האלה לא פוגשים באף שלב את הקרקעית ולכן הם גם לא נבלעים בחול. הם ממשיכים להתפשט ולנוע לאורך התעלה כמעט מבלי לאבד מהאנרגיה שלהם, ולכן הם מסוגלים להגיע למרחקים אדירים, הרבה יותר מאשר על היבשה. בשנת 1944 ערך איווינג ניסוי שהוכיח את ההשערה הזו באמצעות ספינה שהטילה מטעני נפץ קטנים בלב ים. את הדי הפיצוצים האלה אפשר היה לשמוע היטב גם במרחק של כמעט 2000 קילומטרים. בערך כמו המרחק מישראל לאיטליה. התגלית הזו נפלה לידיו של הצי האמריקאי בדיוק בזמן הנכון. הצוללות הסובייטיות היו מסוגלות להישאר מתחת למים במשך חודשים ארוכים והאמריקאים חיפשו פתרון שיאפשר להם לגלות אותן ממרחק רב. הצי האמריקאי על כן השיק את אחד הפרויקטים הגדולים ביותר בתולדותיו - מערך של אלפי מיקרופונים ימיים, הידרופונים, שהונחו בקרקעית הים בעיקר לאורך מדף היבשת ועל מדרונותיהם של הרים תת מימיים, וחוברו לתחנות האזנה שונות בצפון אמריקה ובאירופה. מערכות אלקטרוניות מתוחכמות עיבדו את האותות המתקבלים ובאמצעות ניתוח של אותות זהים שנתקבלו בכמה מיקרופונים שונים היו מסוגלות לאכן את מיקומו הכללי של מקור האות. למעשה המערכת הייתה כה רגישה עד שהייתה מסוגלת לגלות אפילו מטוסי סיור סובייטים שטסו בגובה נמוך מעל המים. מערכת ההאזנה האמריקאית הפכה למבצעית בשנות השישים וקיומה נשמר בסוד מוחלט במשך עשרות שנים. ראשי הצי הסובייטי אכן אפילו לא דמיינו לעצמם שהאמריקאים יודעים היכן בדיוק טבעה הצוללת שלהם. ה'האליבאט' החלה את חייה כצוללת הראשונה בצי האמריקאי שנשאה בבטנה טילי שיוט גרעיניים. ליתר דיוק חמישה טילים מדגם רגולוס 1. לרוע המזל, בזמן שלקח לתכנן ולבנות את ה'האליבאט', פותחו טילים טובים ומתוחכמים יותר וטילי הרגולוס יצאו מהשירות. ה'האליבאט' אם כן הפכה ללא רלוונטית כמעט מיד לאחר שהושקה. אבל מכיוון שבכל זאת היה מדובר בצוללת מהירה ואיכותית שגם הייתה מצוידת בכור גרעיני מתקדם, הצי החליט לשמור אותה אבל לשנות את ייעודה. מצוללת תקיפה לכלי שיט ייעודי עבור חיפושים תת ימיים. בשנת 1968 אם כן עברה ה'האליבאט' שיפוץ מסיבי שבמסגרתו הותקנו בה מדחפים היקפיים שאפשרו לה לרחף במים ללא תזוזה, סונאר חדש ורובוט תת ימי המצויד במצלמות מתקדמות. טביעתה של ה-K-129 הייתה ההזדמנות הראשונה של ה'האליבאט' להוכיח את יכולותיה בפועל. ביולי 1968, כארבעה חודשים לאחר שהסובייטים הפסיקו לחפש את הצוללת שלהם, יצאה ה'האליבאט' אל עבר הנקודה שבה אותרו רעשי הטביעה. האמריקאים שמרו כמובן על סודיות מוחלטת. רק בודדים מאנשי הצוות של ה'האליבאט', המפקד, הסגן ומפעיל הרובוט, היו מודעים למטרת ההפלגה. כשהגיעה הצוללת ליעדה, החל הרובוט לסרוק את קרקעית הים בעומק של כחמישה קילומטרים. במשך שלושה שבועות ארוכים ראו מצלמותיו של הרובוט רק חול, סלעים ואולי איזה דג אקראי פה ושם, עד שלפתע התנוממה מעל הקרקעית צלליתה הברורה של גשר של צוללת. לאורך הימים הבאים צילם הרובוט לפחות 20,000 תמונות של שרידיה של ה-K-129 מכל כיוון אפשרי. כשחזרה ה'האליבאט' לבסיס הוענקו לאנשי צוותה אותות הצטיינות מיוחדים על ההישג המרשים, למרות שלאף אחד מהם לא היה מושג על מה בדיוק הם מקבלים את האותות האלה. כשנתיים לאחר מכן, ב-1970, הציע הנרי קיסינג'ר, היועץ לביטחון לאומי, ומרווין לירד, שר ההגנה, לנשיא ניקסון לנסות ולמשות את ה-K-129 מהמצולות. המוטיבציה למבצע הזה הייתה ברורה - אנשי הצבא העריכו כי הטילים הגרעיניים, מערכות התקשורת המוצפנות והמסמכים המסווגים שנמצאים על הצוללת מהווים מידע מודיעיני יקר מפז. נציגי מחלקת המדינה ומשרד המשפטים התנגדו לרעיון הזה. הם העריכו שמשייה של צוללת טבועה ששייכת למדינה אחרת עלולה להיחשב על פי החוק הבינלאומי כמעשה פיראטי ולכן לסבך את ארצות הברית מבחינה משפטית. אבל בבדיקה מעמיקה יותר התגלה שהסובייטים עצמם עשו משהו דומה בעבר. ב-1928 הם משו צוללת בריטית טבועה, תיקנו אותה ושילבו אותה בצי שלהם כצוללת אימונים. התקדים הזה הסיר את החששות המשפטיים והנשיא ניקסון אישר את המבצע והטיל את המשימה על סוכנות הביון האמריקאית, ה-CIA. מומחיה של סוכנות הביון התכנסו כדי לטכס עצה. מה הדרך הטובה ביותר למשות את הצוללת? כולם הבינו באיזה אתגר טכנולוגי עצום מדובר. ה-K-129 הייתה גוש מתכת במשקל של כמעט 2000 טונות שנח על הקרקעית בעומק של כחמישה קילומטרים. אף אחד מעולם לא ניסה למשות כלי שיט כל כך גדול מעומק כל כך רב. ואם זה לא מספיק, היה חשש ממשי שהתאונה שהביאה לטביעתה של הצוללת גרמה גם להתפרקותם של הטילים הגרעיניים שהיא נשאה בבטנה, כך שהשרידים עשויים להיות מזוהמים בקרינה רדיואקטיבית. המומחים העריכו שסיכויי ההצלחה של הפרויקט הזה נמוכים מ-10%. אחד הרעיונות הראשונים שהועלו היה לחבר אל גוף הצוללת בלונים, לנפח אותם באוויר או בגז אחר, וכך להציף אותה אל פני השטח. הרעיון הזה נפסל עם זאת בגלל החשש שעלייה לא מבוקרת של הצוללת אל פני המים תחשוף אותה ללווייני ריגול או מטוסי צילום של ברית המועצות. ואז מי יודע מה יקרה כשיבינו הרוסים שהצוללת הגרעינית שלהם נפלה לידי האמריקאים. הזיכרון המצמרר של משבר הטילים בקובה שכמעט והוביל למלחמת עולם שלישית היה עדיין טרי במוחותיהם של כולם. הפתרון שנבחר בסופו של דבר היה מתוחכם יותר. ספינה שתצוף ללא תזוזה על פני השטח תוריד למעמקים כבל ארוך שבקצהו תהיה זרוע גדולה, מעין צבת ענקית שתתפוס את הצוללת ממש כמו במכונות המשחק שבהן צריך לכוון זרוע מתכתית כדי לשלוף צעצוע או ממתק. הכבל ימשוך את הצוללת כלפי מעלה אל פתח מיוחד בתחתית הספינה. באופן הזה הרוסים לא יוכלו לראות מבחוץ את הפעילות שנעשית מתחת למים. השאלה הבאה הייתה אם כן, מי מסוגל לבנות מערכת הרמה שכזו? מעבר לאתגר הטכנולוגי העצום שבו היה מדובר, היה ברור שאם מספנות הצי יהיו אלה שיבנו את הספינה הכל כך בלתי שגרתית הזו, הדבר יעורר מיד את חשדם של הרוסים. מי אם כן ניחן ביכולת להוציא לפועל פרויקט הנדסי כה שאפתני מבלי לעורר את חשדה של ברית המועצות? התשובה, סביר להניח, תפתיע אתכם. איירון מן. הווארד יוז החל את הקריירה שלו בשנות העשרים של המאה הקודמת כמפיק קולנוע. מספר סרטים שלו זכו להצלחה גדולה ויוז ניצל את הונו החדש כדי להרחיב את עסקיו. אבל סרטים לא היו התשוקה היחידה של יוז. עוד כילד הוא התעניין מאוד במדע וטכנולוגיה, ובפרט בתחום התעופה שהיה אז בחיתוליו. כשפרצה מלחמת העולם השנייה החליט יוז לנצל את ההזדמנות והחברה שלו החלה לפתח מסוקים עבור הצבא האמריקאי. עם הזמן זכתה החברה בפרויקטים צבאיים נוספים והפכה לאחת מקבלניות המשנה הבולטות של משרד ההגנה. החברה של יוז ייצרה מטוסי קרב, מערכות מכ"ם, לייזרים, טילים, לוויינים ועוד. אבל במקביל למוניטין ההולך וצומח של יוז כטייקון בעולם הטכנולוגיה הצבאית, תפח גם המוניטין שלו כאדם בלתי שגרתי בלשון המעטה. למשל הוא נהג לאכול בכל ערב את אותה הארוחה בדיוק - סטייק מדיום רר, סלט ואפונים, אבל רק אפונים קטנים. את הגדולות הוא היה דוחף הצידה. באחת ההזדמנויות הוא בילה ארבעה חודשים רצופים באולם קולנוע כשהוא עירום, אכל רק שוקולד ועוף ושתה רק חלב. את הסרט 'תחנת זברה אינה עונה' הוא ראה 150 פעמים. בשנות השישים החליט יוז לעבור להתגורר במלון בלאס וגאס ובמשך חודשים ארוכים לא יצא מהחדר. כשהבעלים של המלון ביקשו מיוז לפנות את החדר הוא פשוט קנה את המלון ובאותה הזדמנות קנה גם את הקזינו שמעבר לכביש מכיוון ששלט הניאון של הקזינו הפריע לו לישון. יוז גם היה אובססיבי לגבי פרטיותו. הוא הנחה את עוזריו שלא לפנות אליו ולא לדבר אליו אלא אם פנה אליהם קודם, והקפיד שלא להיראות בציבור. סטן לי, מי שיצר כמה מגיבורי העל המוכרים ביותר של חברת הקומיקס מארוול, סיפר בכמה וכמה הזדמנויות שהווארד יוז היווה את ההשראה לדמותו של טוני סטארק, הגאון האקסצנטרי שבתוך החליפה של איירון מן. השם שנתן סטן לי לאביו של טוני, הווארד סטארק, הוא מחווה ברורה להווארד יוז. ב-CIA הבינו שיוז הוא בדיוק האדם שהם מחפשים. לא רק שחברת יוז הייתה מעורבת ממילא באינספור פרויקטים צבאיים מתקדמים, השילוב של גאונות טכנולוגית ואישיות משונה ובלתי שגרתית הוביל לכך שמדורי הרכילות היו מלאים בכל כך הרבה שמועות וסיפורים הזויים אודות יוז עד שהיה כמעט בלתי אפשרי להבדיל מי מהם אמת ומי קשקוש נטול בסיס. במילים אחרות זה היה סיפור הכיסוי המושלם לפרויקט שלהם. וליוז היה יתרון משמעותי נוסף - הייתה לו חברה בשם גלובל מארין שבנתה והפעילה ספינות מסוגים שונים. בפרט גלובל מארין הייתה מעורבת בפרויקט מחקר שאפתני של קידוח בעומק רב, כך שהאנשים צברו ניסיון רב בתכנון כלי שיט מתאימים לצרכים האלה ותפעול של ציוד הנדסי כבד בקרקעית האוקיינוס. סוכנות הביון פנתה ליוז בבקשה לשיתוף פעולה ועד מהרה נחתם חוזה. גלובל מארין תבנה עבור ה-CIA ספינה שתהיה מסוגלת למשות את ה-K-129 תחת סיפור כיסוי של פיתוח ציוד מיוחד לשלייה של גושי מנגן, מתכת נדירה ויקרה מקרקעית האוקיינוס. פרויקט אזוריאן יצא לדרך. מלכתחילה היה ברור שמדובר בפרויקט יקר מאוד. ההערכות הראשוניות דיברו על 150 מיליון דולר, אבל הסכום הזה טיפס במרוצת ארבע שנות הפרויקט ללמעלה מ-800 מיליון דולר, שווה ערך לכמעט ארבעה מיליארד דולרים בימינו. העלות החריגה הזו כמעט והובילה לביטולו של פרויקט אזוריאן עוד בטרם הושלם, כשגורמי ממשל שונים התווכחו ביניהם אם המידע המודיעיני הפוטנציאלי שנמצא אולי בצוללת הטבועה באמת שווה את ההשקעה הכספית האדירה הזו. בסופו של דבר החליט הנשיא ניקסון להמשיך את הפרויקט. התוצאה הייתה ה'גלומה אקספלורר', ספינה באורך של כמעט 200 מטרים שבבטנה היה אולם רחב ידיים שזכה לכינוי 'בריכת ירח' - Moon Pool. אולם באורך של כמעט 100 מטרים ובגובה של 20 מטרים שתחתיתו הייתה פתוחה אל הים. מעל בריכת הירח עמד מנוף ענקי שהיה מחובר לצבת ענקית אותה פיתחה לוקהיד, חברת בת אחרת של יוז. בתום ארבע שנות תכנון ובנייה יצאה ה'גלומה אקספלורר' לדרכה ביוני 1974 ושבועיים לאחר מכן הגיעה לאתר טביעתה של ה-K-129. אבל כאן חל עיכוב לא צפוי. סופת ציקלון רחוקה שלחה גלים גבוהים שטלטלו את הספינה. טלטולים שכאלה היו עלולים להיות מסוכנים מכיוון שהכבל שהיה אמור לרדת למים היה עשוי מסדרה של צינורות כבדים שיחד שקלו יותר מ-8,000 טון וזאת בנוסף לצבת הענקית שבעצמה שקלה 4,000 טון. העומס שיצרו טלטולים לא מבוקרים שכאלה עלול לגרום לספינה להתפרק פשוטו כמשמעו. בנוסף כדי למנוע עומס יתר על הכבל, על ה'גלומה אקספלורר' היה לשמור על מיקום קבוע במים ברדיוס של שלושה מטרים בלבד, משימה בלתי אפשרית בים סוער. ב-17 ביולי, אחרי המתנה של כשבועיים, נראה היה שמזג האוויר הולך ומשתפר ואפשר יהיה להתחיל במבצע. אבל אז שוב הפתעה. מבעד לערפל שעטף את האזור הופיעה לפתע ספינה צבאית סובייטית. זו הייתה ספינת ריגול בשם 'חמזה' שהקיפה את ה'גלומה אקספלורר' במרחק של כמה מאות מטרים ובחנה אותה מכל עבר. אנשיה של ה'גלומה אקספלורר' נכנסו ללחץ. כדי לשמור על מסווה של ספינה אזרחית ה'גלומה אקספלורר' לא הייתה חמושה כלל, אפילו לא באקדחים ורובים. הלחץ הגיע לשיאו כשהספינה הסובייטית הרימה לאוויר מסוק. מפקדה של ה'גלומה אקספלורר' שחשש שאולי הרוסים מתכננים להוריד מהמסוק אנשי קומנדו שישתלטו על הספינה, הורה לצוותו להתכונן להגן על חדר הבקרה עד שיספיקו אנשיו להשמיד את כל המסמכים המסווגים שברשותם. בסופו של דבר לא היה בכך צורך. המסוק הקיף את ה'גלומה אקספלורר' מספר פעם וצילם אותה מקרוב, אבל אז חזר לספינתו ללא אירועים מיוחדים. הספינה הסובייטית קראה ל'גלומה אקספלורר' בקשר האלחוטי וחקרה אותה לגבי מטרת ההפלגה שלה. כשזו ענתה שמדובר בניסוי של ציוד כרייה במים עמוקים, הסתובבה ה'חמזה' והפליגה משם והלאה. כולם על הספינה האמריקאית נשמו לרווחה. יומיים לאחר מכן ב-19 ביולי שככו הגלים סופית והצוות החל להוריד את הזרוע אל הקרקעית. כאמור הכבל היה מורכב מסדרה של צינורות כבדים ואלה חוברו זה אחר זה תוך כדי הורדת הכבל למים. זה היה תהליך מורכב ומסוכן שמפאת לוח הזמנים הצפוף של המבצע מעולם לא נוסה בתנאי אמת קודם לכן. בעוד הצוות עמל על הרכבת הכבל והורדתו לקרקעית שוב הופיעה ספינה צבאית סובייטית על קו האופק. הספינה החדשה SB-10 שמה הקיפה את ה'גלומה אקספלורר' מכל עבריה וצילמה אותה, אבל אז התרחקה ונעמדה במרחק של כמה מאות מטרים משם. לכשהיה ברור שה-SB-10 לא מתכוונת להפריע אלא רק לתצפת מרחוק, החליטו האמריקאים להמשיך במבצע. אחרי הכל לרוסים לא הייתה שום דרך לדעת מה בדיוק מתרחש מתחת לסיפונה של ה'גלומה אקספלורר'. הזרוע הכבדה הורדה אל הקרקעית וכעבור מספר ימי חיפושים זוהו שרידיה של ה-K-129. כעת החל אחד החלקים המאתגרים והמורכבים של המבצע כולו. כדי שזרוע הנפה תהיה מסוגלת לאחוז בצוללת בצורה טובה היה צריך לתמרן אותה לנקודה הנכונה מעל הצוללת. במכונות משחק כאלה שבהן צריך לתפוס בובות או ממתקים, השליטה בזרוע נעשית באמצעות הזזה של הכבל שמחזיק אותה. אבל זו לא הייתה אפשרות מעשית במקרה הזה. תחשבו כמה קשה להציב את הזרוע הקטנה של מכונת המשחק בדיוק מעל הדובי הספציפי שילד רוצה. כאן מדובר בכבל באורך של חמישה קילומטרים שצריך להתמקם מעל הצוללת בדיוק של כמה עשרות סנטימטרים לכל היותר. על כן התמרון של הזרוע נעשה באמצעות מדחפים שהותקנו על זרוע הנפה עצמה, והניווט שלה לנקודת ההרמה נעשה באמצעות מספר משדרים טרנספונדרים שהונחו על קרקעית הים מסביב לצוללת, ומערכת אלקטרונית שניתחה את האותות מהמשדרים האלה חישבה את מיקומה המדויק של הזרוע ביחס אליהם. בתום ארבעה ימים של הכנות נסגרו לבסוף זרועותיה של הצבת הגדולה על גוף הצוללת וב-1 באוגוסט החלה הכננת הענקית שעל ה'גלומה אקספלורר' למשוך את הכבל הכבד ולהרים את הצוללת מהקרקעית. המתח היה עצום. התמונות ממצלמות הווידאו שעל הזרוע הוקרנו לחדרים שונים ברחבי הספינה וכל אנשי הצוות מהמלחים ועד אחרון הטבחים התגודדו מול המסכים בציפייה דרוכה. כמעט מיד החלו מתגלות תקלות שונות בציוד ההרמה. העומס העצום - אלפי טונות של מתכת - גרם למשאבות ההידראוליות של המנוף להתלקח מדי פעם בפעם, ואפילו איים לקרוע לגזרים את הספינה עצמה. אנשי הצוות סרקו את גוף הספינה ללא הרף כדי לאתר סדקים ומפקד הספינה הורה להקפיד על סגירת הדלתות האטומות למים שהפרידו בין המדורים, כדי שאם ה'גלומה אקספלורר' אכן תתפרק שני החלקים של הספינה ימשיכו לצוף מספיק זמן כדי שאפשר יהיה לפנות את 176 אנשי הצוות. וכאילו כדי להוסיף על הלחץ, הספינה הסובייטית שתצפתה עליהם נהגה להתקרב ל'גלומה אקספלורר' מדי פעם בפעם ולבחון אותה מקרוב. כדי לתת לרוסים משהו אחר להתעסק איתו אנשי צוותה של האקספלורר נהגו למלא שקי אשפה גדולים בתדפיסי מחשב לא מסווגים, לקשור את השקיות, למרוח אותן בקצת שמן מכונות ואז להשליך אותן למים ולצפות בהנאה בספינה הרוסית רודפת אחרי השקיות שנסחפו ברוח ובגלים. אחרי 13 ימים של תצפיות אקראיות ורדיפה אחר שקיות אשפה, הסובייטים החליטו שנמאס להם וה-SB-10 עזבה את המקום. חלק ממלחיה של ה'גלומה אקספלורר' דווקא הצטערו על לכתה של הספינה הרוסית. בצוות של הספינה הרוסית היו שתי נשים שעל פי המסופר נהגו להסתובב על הסיפון בשמלות נאות - ללא ספק מחזה נדיר למדי בלב האוקיינוס השקט. בכל שעה שחלפה הצוללת הלכה והתקרבה לפני השטח והעומס על המנוף פחת בהתאם. בתום שלושה ימים של הרמה כבר נראה היה שמבצע המשייה הסתיים ללא אירועים מיוחדים. אבל אז ב-4 באוגוסט חלף רעד פתאומי בגוף הספינה ואז דממה. בחדר הבקרה מיהרו לבחון את התמונה שהעבירו מצלמות הווידאו על זרוע ההרמה. מה שהם ראו בתמונות האלה היה קטסטרופה. התפרים של זרוע ההרמה, אותן שיניים שאחזו בגוף הצוללת, נבנו מתברר מחומר שלא היה עמיד מספיק בפני הקור העז של מעמקי הים. המתכת נעשתה פריכה ושברירית וכשהצוללת הייתה בערך בעומק של שלושה קילומטרים, חלק מהשיניים האלה כשלו ונשברו. גוף הברזל של ה-K-129 התפרק וחלק גדול ממנה - בערך שני שליש מהצוללת - נפל בחזרה אל הקרקעית. זו הייתה אכזבה אדירה, אבל בשלב הזה כבר לא היה מה לעשות. זרוע הנפה לא תוכננה לשימוש רב פעמי ואי אפשר היה להוריד אותה שוב כדי לנסות ולמשות את חלקי הצוללת שנפלו. המנוף המשיך להעלות אל פני המים את מה שנשאר מהצוללת והצוות הכין את בריכת הירח לקבל את השרידים, כמו למשל הכנה של ציוד לטיהור השרידים מקרינה רדיואקטיבית. בדיעבד זו הייתה החלטה חכמה מאוד מכיוון שכשהונפו לבסוף שרידיה של הצוללת הסובייטית לתוך בריכת הירח התגלה כי הם אכן מזוהמים בקרינה רדיואקטיבית. ככל הנראה הפיצוץ שגרם לטביעתה של הצוללת הוביל גם לדליפה של דלק טילים שהכיל פלוטוניום. חלקי הצוללת שמשו מהמים הכילו רק חלק קטן יחסית מהממצאים שהאמריקאים קיוו למצוא בה. שלושת הטילים הגרעיניים שהיו על סיפונה של ה-K-129 כמו גם מכשירי ההצפנה המסווגים נפלו בחזרה אל המצולות. בחלק שנמשה נמצאו מספר טורפדות גרעיניים, ספרי קוד, מדריכים טכניים וגם שרידי גופותיהם של שישה מאנשי הצוות של הצוללת הסובייטית. מכיוון שברור היה שאי אפשר להחזיר את הגופות האלה לברית המועצות, השרידים שהיו בעצמם מזוהמים בקרינה מסוכנת הוכנסו לתוך מיכל אטום ונקברו בים בטקס צבאי מלא. רן לוי 32:22 מתוך שרידי הצוללת שהועלו מתוך המים יכלו המומחים לנסות ולענות על השאלה: מה גרם לטביעתה של ה-K-129? הגרסה הסובייטית הרשמית טענה שתקלה כלשהי שככל הנראה ארעה בצוללת גרמה לחדירה של מי ים דרך השנורקל של הצוללת בזמן שזו הייתה קרובה לפני השטח. זו תקלה פוטנציאלית שמוכרת היטב בצוללות של אותה התקופה. למעשה, כפי שסיפרתי לכם בשני הפרקים שעסקו בסיפורה של הצוללת 'דקר' שאבדה גם היא באותה השנה בדיוק, זו הייתה בסבירות גבוהה הסיבה לטביעתה של הצוללת הישראלית. אבל המומחים האמריקאים לא קיבלו את טענותיהם של הסובייטים, בעיקר מכיוון שמערכת ההאזנה האמריקאית קלטה גם רעש של פיצוץ חזק לפני הטביעה עצמה. כמו תמיד תאוריות קונספירציה רבות צצו חיש מהר כדי להסביר את אובדנה של ה-K-129. את עיקר תשומת הלב תפסה העובדה ששרידי הצוללת התגלו כשלוש מאות מיילים, בערך שש מאות קילומטרים, דרומית לנתיב שבו היא הייתה מתוכננת להפליג. סטייה שהייתה גם הסיבה לכך שהרוסים לא הצליחו לאתר בעצמם את שרידי הצוללת. הסיבה הפשוטה ביותר לסטייה שכזו היא טעות בניווט, אבל כולם הסכימו שהסיכוי שצוללת מתקדמת שמצוידת באמצעי ניווט מודרניים תסטה מאות קילומטרים מנתיבה בלי לשים לב הוא קטן מאוד. מכיוון שכך היו מי ששיערו שאולי פרץ מרד על סיפונה של ה-K-129 - קונפליקט אלים שהסתיים באסון. מה הייתה יכולה להיות הסיבה למרד? ספר שנכתב על הפרשה ב-2005 העלה את האפשרות שקבוצה של סוכני קג"ב שהסתננו לצוללת ניסו להשתלט עליה כדי לשגר טיל גרעיני לעבר בסיס 'פרל הארבור' שבהוואי. למרות שבפועל המיקום שבו התגלתה ה-K-129 העמיד אותה מחוץ לטווח השיגור לכיוון הוואי. תאוריה אחרת גורסת שה-K-129 טבעה אחרי שהיא התנגשה בלב ים בצוללת אמריקאית שעקבה אחריה - ה-USS Swordfish, שנכנסה לנמל ביפן מספר ימים לאחר היעלמותה של הצוללת הרוסית כשהפריסקופ שלה שבור, לכאורה בעקבות התנגשות בקרחון. לא ברור עם זאת מדוע שהתנגשות בין צוללות תגרום דווקא לפגיעה בפריסקופ שאמור להיות בתוך הצוללת בזמן שהיא מפליגה מתחת למים. הסברה האמינה ביותר לגבי סיבת טביעתה של ה-K-129 נשענת על אירוע שהתרחש למעלה מעשור לאחר מכן. ב-1986 טבעה הצוללת הסובייטית K-219 לאחר שמי ים שחדרו לתוכה באו במגע עם הדלק של אחד הטילים הגרעיניים שהיו על סיפונה, והדלק הזה התלקח באופן ספונטני והתפוצץ. כתוצאה מהפיצוץ הזה נוצר גם זיהום רדיואקטיבי - זיהום זהה או דומה מאוד לזה שנתגלה גם בשרידיה של ה-K-129. ההשערה הזו יכולה להסביר את רחש הפיצוץ שנקלט במערכת ההאזנה האמריקאית. אם ההשערה הזו נכונה, אז יכול להיות שמי ים שחדרו לצוללת הציתו את מנועיהם של שניים מתוך שלושה טילים גרעיניים שהיו על סיפונה. הפיצוץ שנוצר פער חור גדול בדופן הצוללת והביא לאובדנה. ב-9 באוגוסט השלימה ה'גלומה אקספלורר' את משימתה והחלה מפליגה בחזרה לארצות הברית. ב-CIA בינתיים החלו המומחים מתכננים מבצע המשך, שזכה לשם 'מבצע מטאדור', כדי למשות את החלקים החסרים של הצוללת. לרוע מזלם של אנשי סוכנות הביון, המבצע הזה עתיד היה להתבטל עוד בטרם יצא לדרך. ביוני 1974, ימים ספורים עוד בטרם ה'גלומה אקספלורר' יצאה למשימתה, ארעה פריצה במשרדיה של החברה של הווארד יוז בלוס אנג'לס. בהודעה לעיתונות שיחררה משטרת לוס אנג'לס נאמר כי בין הפריטים שנגנבו מכספת שהייתה במשרד היו שני אגרטלים, שני אוספי חרקים, שלושה שעונים דיגיטליים, קערה מונגולית עתיקה ו-68,000 דולר במזומן. אבל מספר שבועות לאחר מכן גילה אחד מעובדי החברה כי אחד המסמכים שלו חסר. זה היה מסמך מסווג ביותר שעסק בשיתוף הפעולה בין ה-CIA והחברה של יוז במסגרת מבצע אזוריאן. אחרי שסדרה של חיפושים אינטנסיביים אחרי המסמך העלתה חרס, מישהו העלה את הסברה שאולי המסמך החסר היה בכספת שנפרצה מספר שבועות קודם לכן. ה-CIA פנה ל-FBI כדי שיעזור לו לגלות ולהשיב את המסמך המסווג, וה-FBI פנה בתורו למשטרת לוס אנג'לס. התוצאה הייתה כצפוי חרושת אדירה של שמועות שהחלו להתפשט בעיר אודות מבצע מסווג לו היו שותפים ה-CIA והווארד יוז. השמועה הגיעה בתוך זמן קצר גם לאוזניהם של מספר עיתונאים סקרנים, אבל ראש ה-CIA התקשר אליהם באופן אישי וביקש מהם שלא יפרסמו את הידיעה כדי שלא לסכן את ה'גלומה אקספלורר' שבאותו הזמן בדיוק הייתה עסוקה בהעלאת הצוללת מהקרקעית. מספר חודשים לאחר מכן, בפברואר 1975, הגיעה השמועה הזו גם לאוזנו של כתב טלוויזיה בשם ג'ק אנדרסון. אנדרסון בדק את השמועה עם מקורותיו בצי ושמע מהם שבעקבות התפרקותה של הצוללת בזמן שהיא עלתה, לא נתגלו בה ממצאים מודיעיניים משמעותיים, כך שכל ההשקעה האדירה במבצע אזוריאן הייתה לשווא. אנדרסון עלה לשידור וסיפר על המבצע שהיה לדבריו לא יותר מאשר בזבוז משווע של כספי ציבור. ממשלת ארצות הברית סירבה בהתחלה להגיב על הפרסום הזה, אבל מספר חודשים לאחר מכן הגישה עיתונאית בשם הארייט אן פיליפי בקשה לחשיפה מלאה של הפרשה כשהיא מסתמכת על חוק חופש המידע האמריקאי. הממשל היה אם כן במלכוד. מצד אחד אנדרסון צדק - למרות שה-CIA לא הודה בכך עד היום, עושה רושם שהמודיעין שנאסף משרידיה של הצוללת הרוסית לא היה משמעותי מאוד, ובטח ובטח שלא הצדיק את העלות האדירה של מבצע אזוריאן. מצד שני, לברית המועצות לא היה מושג מה בדיוק מצאו האמריקאים על ה-K-129 והאמריקאים מאוד רצו להשאיר את המצב הזה על כנו. מצד שלישי, אם הממשל לא יחשוף את המידע, הוא עובר על החוק. עורכי הדין של ה-CIA ישבו על המדוכה הזו במשך חודשים כדי לנסות ולמצוא מוצא מהפלונטר הזה, עד שמישהו מהם חשב על תגובה יצירתית במיוחד. וזו לשונה של התגובה: "איננו יכולים לאשר או להכחיש את קיומו של המידע המבוקש, אבל באופן היפותטי, אם מידע זה היה קיים, הנושא היה מסווג כסודי ולא ניתן לחשוף אותו". במילים אחרות: אין מילים אחרות. זה משפט שלא אומר כלום. העיתונאית שהגישה את הבקשה לחשיפה תבעה את סוכנות הביון בבית המשפט, אבל אחרי מספר שנים של התכתשות משפטית בית המשפט צידד בעמדתו של ה-CIA וקיבל את התגובה כחוקית. מאז ועד היום הפכה התגובה הזו "אני לא יכול לאשר או להכחיש" לתגובה המקובלת בכל רחבי העולם במקרים של חשיפות עיתונאיות לא נעימות, והיא מכונה היום 'תגובת גלומה' על שמה של הספינה שעמדה במרכז הפרשה. אפשר לשער מה היה עומק התסכול בקרמלין כשנחשף מבצע אזוריאן בעיתונות האמריקאית. בדיעבד אנחנו יודעים שהנוכחות של שתי ספינות מלחמה רוסיות באזור בזמן המבצע לא הייתה מקרית. ברית המועצות כנראה גילתה באופן כלשהו שארצות הברית מעוניינת למשות את ה-K-129 מהמים, אבל מומחים סובייטים שבדקו את הדבר העריכו שזו משימה בלתי אפשרית מבחינה טכנית. זו כנראה הסיבה שהספינות הסובייטיות לא התאמצו יותר מדי כדי להפריע ל'גלומה אקספלורר' בעבודתה. כך או כך, מרגע שנחשפה הפרשה הציבו הרוסים ספינות שלהם באזור שבו הייתה הצוללת, ול-CIA לא הייתה ברירה אלא לבטל את הניסיון השני למשות אותה מהמים. אגב, זוכרים את אותה פריצה שבה נגנב המסמך המסווג שהובילה לחשיפתו של מבצע אזוריאן? מספר חודשים לאחר מכן התגלה שהשומר שהופקד על המשרדים שיתף פעולה עם הפורצים. בחקירתו הוא סיפר שאחרי ששותפיו על הפשע ניקו את הכספת מכל החפצים היקרים שהיו בה, הוא אסף את כל המסמכים שהיו בה, קרע אותם לגזרים ושטף אותם באסלה. בשנים שלאחר סיומו של מבצע אזוריאן ניסה הממשל למכור את ה'גלומה אקספלורר' לגופים שאולי ירצו לעשות בה שימוש, אבל ללא הצלחה. אף אחד לא היה צריך ספינה כל כך משונה וייחודית. במשך 25 שנה עגנה ה'גלומה אקספלורר' ללא תזוזה ורק בשלהי שנות התשעים הושכרה הספינה הגדולה לחברה ששיפצה אותה והשתמשה בה לצורך קידוחים לחיפוש נפט במים עמוקים. ב-2015 יצאה ה'גלומה אקספלורר' משירות באופן סופי ופורקה. ב-1992, בעקבות התפרקותה של ברית המועצות וכמחווה של רצון טוב מצד האמריקאים, העניק ראש ה-CIA לנשיא בוריס ילצין קלטת וידאו ועליה תיעוד של טקס הקבורה הימי שנערך לגופות המלחים הרוסים שנתגלו בין שרידיה של ה-K-129. עוד העניק ראש ה-CIA לילצין את הפעמון של הצוללת שנמשה אף הוא. אבל כאן יש משהו קצת מוזר. באופן עקרוני הפעמון המדובר אמור להיות מותקן על המגדל, הבליטה הגדולה במרכז הצוללת. אבל לפי דיווחיו של ה-CIA המגדל לא נמשה מהמים, הוא היה אחד מאותם חלקים שנפלו בחזרה אל הקרקעית. אם המגדל לא היה בין החלקים שנמשו, איך הגיע הפעמון לידיהם של האמריקאים? האם ייתכן שכל הסיפור על התפרקותה של הצוללת בזמן משייתה הוא בסך הכל עוד בלוף של ה-CIA ובעצם הסוכנות כן הצליחה להעלות את כל הצוללת בשלמותה? כן אני יודע, זו נשמעת כמו תאוריית קונספירציה קלאסית. אבל תחשבו על זה. אם אתם ה-CIA ואתם מבינים שמבצע אזוריאן עומד להיחשף בקרוב בתקשורת, מה הייתם עושים? אחרי כל ההטעיות וסיפורי הכיסוי שפיזרה סוכנות הביון לגבי מבצע אזוריאן, האם זה כל כך בלתי אפשרי להאמין שגם הסיפור הזה הוא בסך הכל עוד הטעיה מתוחכמת? רן לוי 44:15 זהו, עד כאן. תודה רבה לנתן פוזניאק, איש התחקירים שלנו, שערך גם את התחקיר לפרק הזה. מיד נמשיך עם עדכונים לגבי ההרצאה שלי בתל אביב באוקטובר הקרוב, ועל הנעשה ברשת הפודקאסטים שלנו, אבל ראשית כתמיד חסות קצרה. פתחו את היומנים. ב-22 באוקטובר 2024 אני מזמין אתכם להרצאה שלי בנושא מהפכת הבינה המלאכותית שתתקיים בבר גיורא בתל אביב, במתחם הלונדון מיניסטור, בשעה שבע בערב. בהרצאה אנחנו נדבר על האופן שבו עשויות ההתפתחויות המסעירות בעולם הבינה המלאכותית להשפיע על חיינו בעשורים הקרובים. על הכלכלה, על החברה, על הבריאות שלנו ועל החינוך. ננסה גם לענות על השאלה האם הבינה המלאכותית טובה לאנושות או שהיא דווקא מסכנת אותנו? ואם היא מסכנת אותנו, באיזה אופן? שוב ה-22 באוקטובר, בר גיורא בתל אביב, שעה שבע בערב. כרטיסים אפשר לרכוש באתר של הבר גיורא בכתובת bar-giora.co.il. מה חדש ברשת עושים היסטוריה? ב'עושים טכנולוגיה', גוגל הפסידה. מה עכשיו? יובל דרור סוקרת משפט ההגבלים העסקיים שהסתיים השבוע בארצות הברית, ובו הכריע שופט לטובת הממשל האמריקאי ונגד גוגל. מה פסק השופט? מהן המשמעויות של הקביעה שלו? והאם הפסיקה הזו תעצב מחדש את עולם הטכנולוגיה? ב'עושים תנ"ך', עושים תנ"ך בבית הספר. יותם שטיינמן והאורחת שלו, פרופסור נילי ואזנה, עד לא מזמן יושבת ראש ועדת המקצוע בתנ"ך במשרד החינוך, צוללים לתוך שאלה נפיצה: כיצד ראוי ללמד תנ"ך בבתי הספר בימינו? מה עושים עם הפער בין לימודי התנ"ך המסורתיים לבין גישות המחקר המודרניות? מה לא עובד בשיטות הלימוד הנוכחיות וכיצד ניתן לשפר את חווית לימודי התנ"ך עבור התלמידים? ב'עושים מנהר', חיות בהיסטוריה. יונה שהצילה מאות אנשים, כבשה שלימדה גנטיקה, חתול שכתב עבודות בפיזיקה, וכלבה שהגיעה לחלל. ערן מינהר בפרק שכולו בעלי חיים שעשו היסטוריה. ואחרון חביב, 'עושים חשבון', עליית הפופוליזם בעולם. פרופסור עומר מואב ושירה הדס נקר מארחים את דוקטור רואי לוי, כלכלן מאוניברסיטת תל אביב, לשיחה על שלטון פופוליסטי. מה ההסבר לעליית כוחן של מפלגות פופוליסטיות בזמן האחרון? היכן הן ממוקמות ברצף שבין דמוקרטיה לדיקטטורה ומהן ההשלכות הכלכליות על מדינות שיש בהן שלטון פופוליסטי? כל הפודקאסטים שלנו זמינים באתר הבית שלנו osimhistoria.com, באפליקציית עושים היסטוריה באנדרואיד ובכל אפליקציות הפודקאסטים באשר הם. כתמיד אם אתם אוהבים את התוכנית ומעוניינים לתמוך בה, אנא עזרו לי להביא מפרסמים ונותני חסות לתוכניות השונות שלנו ברשת, ואתם גם יכולים להזמין אותי להרצאות בארגון שלכם. ראש השנה מתקרב ויחד איתו גם אירועי הרמת הכוסית המסורתיים, אז אם רציתם להביא אותי לארגון שלכם זו יכולה להיות ההזדמנות. פנו למחלקת הרווחה של הארגון והציעו להם להזמין אותי להרצאה. רשימה מלאה של כל ההרצאות שלי תוכלו למצוא באתר שלי ranlevi.co.il כולל הרצאות על בינה מלאכותית, אבטחת מידע, סטוריטלינג, חלל, היסטוריה ועוד ועוד. ranlevi.co.il. רן לוי 47:59 עושים היסטוריה הם שלי נוי מנהלת ההפקה, הילה שמש, שלי גואטה וכרמל קיינר מפיקות ועורכות, עמית חזזי במכירות, אביב שם טוב מנהל סיפור משפחתי, דני תימור הוא מנהל העסקי. אני רן לוי, כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>430: כשהים התיכון הפך למדבר - על האירוע המסיני (ש.ח.)</title>
        <link>https://mat-mo.github.io/podtext/episodes/vshym-hystvryh/430-kshhym-htykvn-hpk-lmdbr-l-hyrv-hmsyny-sh-kh.html</link>
        <guid>https://mat-mo.github.io/podtext/episodes/vshym-hystvryh/430-kshhym-htykvn-hpk-lmdbr-l-hyrv-hmsyny-sh-kh.html</guid>
        <pubDate>29 בספטמבר 2024</pubDate>
        <description>Transcript for 430: כשהים התיכון הפך למדבר - על האירוע המסיני (ש.ח.) from עושים היסטוריה</description>
        <content:encoded><![CDATA[
            רן 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...'? תקשיבו לזה: יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן 02:30 שלום וברוכים הבאים לעושים היסטוריה, פרק 430: כשהים התיכון הפך למדבר - על האירוע המסיני, שידור חוזר. שלום, לפני שנעבור אל הפרק, עדכון קצר ברשותכם: ב-22 לעשירי 2024 אני אעשה הרצאה בנושא מהפכת הבינה המלאכותית בבר גיורא שבתל אביב. אז אם רציתם לשמוע אותי בלייב ובמהירות דיבור נורמלית לשם שינוי, זו ההזדמנות שלכם. בהרצאה אנחנו נדבר על ההשלכות של הפיתוחים האחרונים בתחום ה-AI על תחומים שונים ומגוונים של חיינו: כלכלה, בריאות, ביטחון, תחבורה ועוד ועוד. שוב, ה-22 לעשירי, יום שלישי, שעה שבע בערב, בבר גיורא שבמתחם הלונדון מיניסטור בתל אביב. כרטיסים להרצאה תוכלו לרכוש באתר של הבר גיורא. נתראה בעוד כשלושה שבועות. זהו, ועכשיו לפרק. האזנה נעימה. רן 04:05 השכונה בחיפה שבה גדלתי הייתה קרובה מאוד לים. יכולתי לראות את החוף מחלון חדרי, ביליתי שעות עם חברים באיסוף קונכיות וצדפות שהיו על הסלעים ואבי היה לוקח אותי לדוג עמו. לאורך כל ילדותי, הים היה נוכח ברקע כמו תפאורה קבועה בהצגה. כל כך קבועה הייתה התפאורה, עד שהפעם הראשונה שבאמת הבחנתי בה הייתה כשעברנו מאותה שכונה למקום מרוחק יותר מהים, והתחלתי להתגעגע לרעש של הגלים ולריח המלח. הים התיכון היה גם התפאורה הקבועה לחלק גדול מההיסטוריה האנושית. תרבויות רבות נולדו, שגשגו וגוועו לחופיו. מלכים וקיסרים שילחו צי וצבאות על גליו. כשלומדים ומשוחחים על ההיסטוריה של אלפי השנים האחרונות, הנחת היסוד שלנו היא שקו החוף של הים התיכון אולי השתנה מעט פה ושם לאורך אלפי השנים האחרונות, אבל במידה זניחה. אחרי הכל, הים התיכון קיים בצורתו הנוכחית כבר כמה עשרות מיליוני שנים, פחות או יותר. שינויים גאולוגיים משמעותיים על פני כדור הארץ, כמו נדידת היבשות למשל, מתרחשים בפרקי זמן של מיליוני שנים, ו-2000 שנה הם ממש הרף עין בקנה מידה שכזה. אבל האירוע הגאולוגי שבו עוסק פרק זה מסקרן כיוון שהוא מכריח אותנו לשקול מחדש את תקפותה של הנחת היסוד הזו. האי סיציליה שבדרום איטליה ידוע במשך אלפי שנים במינרלים שעצורים מתחת לקרקעיתו. הרומאים ואולי אפילו העמים שקדמו להם הפיקו ממכרות שבאי כמויות גדולות של מלח בישול, גבס וגופרית באיכות גבוהה. כריית המלח בסיציליה נמשכת גם בימינו ואפשר למצוא באינטרנט תמונות עוצרות נשימה של מערות ענק, גדולות מספיק כדי להכיל משאיות ומחפרים כבדים, שקירותיהן לבנים כאילו סוידו ממש לפני דקות ספורות. אחד המדענים הראשונים שחקר את הגאוגרפיה והמינרלים של סיציליה היה הגאולוג השוויצרי קארל מאייר-איימר. ב-1867 בחן קארל את שכבות הקרקע במכרות השונים, השווה את המאובנים שמצא בהם והגיע למסקנה שכמעט כולם נוצרו באותו פרק זמן, פחות או יותר: לפני חמישה עד שישה מיליוני שנים. מאייר החליט לכנות את התקופה הזו בשם 'הגיל המסיני', על שמה של העיירה הסיציליאנית מסינה שלצדה התגלו כמה ממכרות המלח הגדולים ביותר. מחקרים נוספים מאוחרים יותר העלו ממצא מעניין. לכל אורך היקף הים התיכון, מלוב, סוריה, איטליה ועד צרפת, אפשר למצוא מרבצי מלח ומינרלים עשירים, וגם הם נוצרו כולם כמעט ללא יוצא מן הכלל בגיל המסיני. מה קרה לפני שישה מיליון שנים שגרם להיווצרות מרבצי המינרלים האלו? זו הייתה שאלה שסקרנה את הגאולוגים, אבל במשך שנים ארוכות לא היה להם קצה חוט כדי לענות עליה. קרוב ל-100 שנים מאוחר יותר, בשנת 1961, יצא מדען בשם וויליאם ריין להפלגת מחקר ומיפוי בים התיכון. המיפוי נעשה באמצעות מכשיר סונאר שהיה מותקן על הספינה. ריין הבחין מיד בשכבה תת-קרקעית ממנה החזרות גלי הקול היו חזקות במיוחד, שזכתה לכינוי שכבת M. התגלה ששכבת M עוקבת באופן מדויק אחר קווי המיתאר של קרקעית הים לאורך כל הים התיכון. הניתוח הגאולוגי הצביע על כך שמדובר במלח ומינרלים שהושקעו בעקבות תהליכי אידוי מי ים. לפני כשישה מיליון שנים, הים התיכון נותק מהאוקיינוס האטלנטי במצר גיברלטר והתייבש כמעט לחלוטין. הים התיכון הפך למדבר עמוק וחרב, עמק אדיר בעומק של שלושה קילומטרים מתחת לגובה פני הים הנוכחי. רק לאחר כחצי מיליון שנים, המצר נפרץ שוב והים התמלא מחדש במהירות אדירה. האירוע הזה, המכונה 'המשבר המסיני', עיצב את הגאוגרפיה המוכרת לנו היום והשפיע עמוקות על התפתחות התרבות האנושית סביב אגן הים התיכון.
        ]]></content:encoded>
    </item>
    
    <item>
        <title>431: גלי כבידה [עושים היסטוריה]</title>
        <link>https://mat-mo.github.io/podtext/episodes/vshym-hystvryh/431-gly-kbydh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/431-gly-kbydh-vshym-hystvryh.html</guid>
        <pubDate>20 באוקטובר 2024</pubDate>
        <description>Transcript for 431: גלי כבידה [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע, אבל אם הוא עשה ככה. תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. רן לוי 01:12 ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. רן לוי 02:32 שלום וברוכים הבאים לעושים היסטוריה, פרק 431: גלי כבידה. לפני מיליארד ו-300 מיליוני שנים, כדור הארץ היה שונה מאוד מכפי שאנחנו מכירים אותו היום. מהירות הסיבוב של כוכב הלכת שלנו הייתה גבוהה יותר והימים היו קצרים יותר, רק 18 עד 19 שעות בלבד. רמות החמצן באטמוספירה היו נמוכות משמעותית ובאוקיינוסים, שמימיהם היו חומציים יותר מכפי שהם היום, שחו יצורים חד-תאיים בלבד. היבשות היו שוממות לחלוטין. באותו הזמן בדיוק, אי שם במעמקי החלל, עמד להתרחש אחד האירועים האלימים, הדרמטיים והעוצמתיים ביותר בדברי ימי היקום. שני חורים שחורים ענקיים, האחד כבד פי 36 מהשמש שלנו והשני פי 29, התקרבו זה לזה קצת יותר מדי, וכעת היו לכודים בריקוד קטלני, מסתחררים זה סביב זה במהירות הולכת וגוברת. כוחות המשיכה האדירים של שתי המפלצות האפלות טלטלו את החלל שסביבם, מזעזעות את המארג הבסיסי של המרחב. בכל דקה שחלפה התקרבו החורים השחורים זה לזה והסחרור הפך מהיר ופראי יותר. כשהיו החורים השחורים במרחק של 350 קילומטרים בלבד זה מזה, כל אחד מהם נע במהירות של 30 עד 60 אחוזים ממהירות האור. ואז, התנגשות. שני החורים השחורים התמזגו ובכך המירו מסה של שלוש פעמים המסה של השמש לאנרגיה. גלי כבידה יצאו לכל עבר. פרופ' עילם גרוס 07:51 אז מה שקורה זה שהגרביטציה זה גם כן הזזה של אבן, הזזה של אבן לומר מגובה מאה מטר לאדמה. אז אתה מזיז את האבן. כוח הגרביטציה מזיז, מפעיל כוח. עכשיו, כדי להזיז את האבן הכבדה מהמצב שלה שהיא בעיקרון הייתה עומדת אם לא היה פועל עליה כוח, אז אתה צריך להפעיל הרבה יותר כוח על האבן הכבדה מאשר על הקלה. וכמה כוח אתה צריך להפעיל זה יחסית למשהו שקוראים לו מסה. עכשיו מה שקורה זה שעל האבן הכבדה הגרביטציה מפעילה יותר כוח. ואז נשאלת השאלה המוזרה הזאת - איך היא יודעת? איך הגרביטציה יודעת שעל המסה הזאת היא צריכה להפעיל פי 10 יותר כוח מאשר על המסה הזאת? איך היא בכלל חשה את המסה? רן לוי 08:52 השאלה שמעלה פרופסור גרוס היא כל כך בסיסית ועמוקה עד שבכנות אני מתפלא על עצמי על כך שאף פעם לא חלפה במוחי המחשבה הזו כשאני למדתי את תורתו של ניוטון. כשאנחנו מרימים או מזיזים אבן אנחנו נוגעים בה. אם צריך להפעיל כוח חזק יותר כדי להזיז אבן כבדה, אנחנו יודעים את זה כי אנחנו מרגישים את האבן ואת התנועה שלה. אבל כוח המשיכה פועל על עצמים מרחוק ללא מגע. השמש למשל מושכת את כדור הארץ ממרחק של 150 מיליון קילומטרים. איך יודעת השמש כמה כוח היא צריכה להפעיל כדי להזיז את כדור הארץ לעומת כוח שהיא צריכה להפעיל כדי להזיז כוכב לכת קטן יותר כמו כוכב חמה למשל? אייזק ניוטון היה מוטרד מאוד מהשאלה הזאת אבל הוא לא הצליח לתת לה מענה. עד שהגיע איינשטיין. בשנת 1905 פרסם אלברט איינשטיין, פקיד במשרד פטנטים שוויצרי, מאמר שבו שטחה תיאוריה חדשה שמוכרת לנו היום בשם תורת היחסות הפרטית. תורת היחסות הפרטית עסקה בעצמים שנעים במהירות קבועה ובקו ישר, ובעקבות ההצלחה האדירה של התיאוריה הזו ביקש איינשטיין להרחיב אותה גם לעצמים שנמצאים בתאוצה. אבל בניגוד ליחסות הפרטית, על תורת היחסות הכללית הוא עבד עשר שנים תמימות. פרופ' עילם גרוס 11:07 הקושי המתמטי והוא גם לא פתר אותו. מי שפתר לו את זה זה חבר שלו לספסל הלימודים, עוד יהודי בשם מרסל גרוסמן, שהיה גם לפניו בכיתה, היה גם יותר מוכשר ממנו באוניברסיטה. הוא וגרוסמן עשו ביחד, אבל גרוסמן היה המבין הגדול במתמטיקה. הוא היה המתמטיקאי הפרטי של איינשטיין אפשר לקרוא לו. איינשטיין לא היה מתמטיקאי גדול, זה ידוע, אבל הוא היה פיזיקאי גדול, וזה קצת אפילו היה יותר חשוב פה כי אתה צריך לראות את הדברים. רן לוי 11:53 בסופו של דבר הצליח איינשטיין לעמוד במשימה שהציב לעצמו, ובין שלל התובנות והרעיונות המרתקים שהכילה תורת היחסות הכללית, הייתה אחת שהצליחה לפתור אחרי למעלה מ-200 שנה את אותה הבעיה שהטרידה כל כך את אייזק ניוטון. איך מסוגלת הגרביטציה לחוש מרחוק את המסה של גוף אחר ולהפעיל עליו כוח? פרופ' עילם גרוס 12:24 איינשטיין פתר את הבעיה הזאת. איינשטיין פתר את הבעיה שבעצם הוא אמר - גרביטציה היא לא כוח. גרביטציה זה תוצאה שנוצר אפקט שנוצר כתוצאה מהעיקום של המרחב-זמן. סוג של אשליה כזאת. גרביטציה זה בעצם התנועה כתוצאה ממרחב-זמן עקום. רן לוי 13:02 מרחב זמן עקום. שלוש מילים שכל אחת מהן בפני עצמה פשוטה ומובנת, אבל יחד הן יוצרות משפט שנראה כאילו לקוח מסרט מדע בדיוני. אז בואו נתחיל לפרק את הרעיון הזה לגורמים ולהבין אותו. מרחב הוא החלל התלת ממדי שבו אנחנו חיים. אנחנו יכולים לנוע בו למעלה, למטה, קדימה ואחורה, ימינה ושמאלה. אבל ששת הכיוונים האלה הם לא הכיוונים היחידים שבהם אנחנו נעים. כפי שחשף איינשטיין, גם הזמן הוא עוד ממד שכזה, רק שבמקרה של הזמן אנחנו מסוגלים לנוע בו רק בכיוון אחד, קדימה. המרחב שלנו הוא לא תלת ממדי אלא ארבע ממדי. כעת נשאל מהו מרחב זמן עקום. ברור לגמרי שאנחנו לא ממש מסוגלים לדמיין את זה, הרי אנחנו אפילו לא מסוגלים לדמיין מרחב ארבע ממדי רגיל, אז על אחת כמה וכמה מרחב עקום. אבל פרופסור גרוס מסוגל להסביר את הקונספט הזה לילדים בגן. פרופ' עילם גרוס 13:56 אני הולך לגן ילדים לפעמים והנושא היחיד שאני יכול להסביר לילדים זה גרביטציה. היחיד שהם מסוגלים בכלל לתפוס. ואז אני אומר להם, אני אומר לגננת תכיני לי בבקשה שמיכה גדולה, אם אפשר, וכדור כוח, כדור כוח זה כדור מאוד מאוד כבד, וכדור טניס. עכשיו אני לוקח את כל הכיתה, את כל ה-20 פספוסים או 30 פספוסים האלה, מציב אותם מסביב לשמיכה ומבקש מהם למשוך את השמיכה. הנה יש לנו יריעת מרחב זמן שטוחה. עכשיו אני זורק את כדור הטניס שהוא כוכב, יכול להיות כדור הארץ, כוכב, מה שאתה רוצה, וזה נע בקו ישר. זה מגיע מקצה אחד לקצה השני של היריעה. אתה לא מרגיש כוח, לא שום דבר. אוקיי? עכשיו אני לוקח את כדור הכוח ואני שם אותו במרכז היריעה של המרחב זמן השטוחה, והיא שוקעת, נכון? ועכשיו כל קווי האורך-רוחב הם עקומים, ואם אני עכשיו זורק את כדור הטניס הוא מתחיל לנוע באליפסה סביב השמש, שזה כדור הכוח. רן לוי 15:00 יכול להיות שנתקלתם בהדגמה אחרת של אותו הרעיון. יש מוזיאונים למשל שמציבים בכניסה מתקן חמוד לאיסוף תרומות שנראה כמו משפך גדול. אתה מכניס מטבע לתוך המתקן ואז המטבע מתחיל להסתחרר סביב סביב בתוך המשפך עד שהחיכוך מכריע אותו ואז הוא נופל פנימה לתוך מכל איסוף התרומות. התנועה של המטבע בתוך המשפך היא בדיוק אותו הדבר כמו התנועה של כדור הטניס בתוך המשפך שיוצר כדור הכוח בשמיכה המתוחה. פרופ' עילם גרוס 15:43 ואני מסביר לילדים ועכשיו אני מסביר למאזינים גם, שמה שאני עשיתי זה אני בהתחלה עיקמתי את המרחב זמן באמצעות מסה כבדה, וכתוצאה מהעקמומיות הזאת שיניתי את המסלול של האובייקטים שנעים, במקרה הזה הכוכבים, והם נעים עכשיו באליפסה וזה נראה כאילו פועל שם גרביטציה. אבל זה לא תוצאה של גרביטציה, זה תוצאה של מרחב זמן עקום. רן לוי 16:10 ניקח לשם הדוגמה את תנועתו של כדור הארץ סביב השמש. דמיינו לרגע את השמש כאילו שהיא כדור הכוח שמותח ומעקם את השמיכה ויוצר בה מעין משפך. כדור הארץ אם כן הוא כמו כדור הטניס או המטבע שמסתחררים סביב המשפך הזה. התובנה המרתקת והמפתיעה שמסתתרת בתוך האנלוגיה הזו היא שלמעשה לא צריך את כוח המשיכה כדי להסביר למה כדור הארץ מסתובב סביב השמש. כדור הארץ נע סביב השמש מכיוון שהשמש המסיבית והכבדה מעקמת את החלל שמסביבה. לכדור הארץ אין ברירה אלא לנוע במסלול מעגלי בתוך המשפך הארבע ממדי שיוצרת השמש. השמש לא מפעילה כוח משיכה מרחוק על כדור הארץ כי היא לא מפעילה כוח, נקודה. יש רק מסה שמעקמת את המרחב וגופים שנעים בתוך המרחב העקום הזה. פרופ' עילם גרוס 17:49 זאת בעצם משוואת איינשטיין. משוואת איינשטיין אומרת - מסה מעקמת את המרחב זמן, והמרחב זמן העקום אומר למסה איך לנוע. וזאת תורת היחסות הכללית של איינשטיין על רגל אחת. רן לוי 18:07 ב-1915 פרסם איינשטיין את תורת היחסות הכללית שלו. הקהילה המדעית לא מיהרה לקבל אותה מכיוון שהמתמטיקה הייתה מורכבת והרעיון של מרחב זמן עקום היה זר ומוזר. אז איך אפשר להוכיח דבר כזה? המפתח להוכחה הזו הסתבר הוא האור. גם תורתו של ניוטון וגם תורת היחסות של איינשטיין ניבאו שהאור אמור להיות מושפע מכוח המשיכה, אבל על פי תורת היחסות ההשפעה הזו אמורה להיות פי שניים יותר חזקה מכפי שניבאה תורת הכבידה של ניוטון. האור שמגיע אלינו מכוכבים רחוקים נע עקרונית בקו ישר, אבל כשקרני האור האלו חולפות ליד השמש, העיקום שיוצרת השמש יגרום לקרני האור להתעקם. הבעיה היא שהאור של השמש מסנוור מדי ואי אפשר לצפות בכוכבים שנמצאים סמוך אליה. למזלנו בזמן ליקוי חמה הירח מסתיר את השמש ומחשיך את השמיים מספיק כדי שאפשר יהיה לצפות בכוכבים. בשנת 1919 הוביל האסטרונום הבריטי ארתור אדינגטון משלחת שצילמה ליקוי חמה בברזיל ובמערב אפריקה, ותוצאות המדידות אכן תאמו את תחזיותיו של איינשטיין והוכיחו את נכונותה של תורת היחסות הכללית. איינשטיין הפך לסופרסטאר. רן לוי 22:08 בעשורים שלאחר פרסום תורת היחסות הכללית, התפנה איינשטיין לעסוק בהיבטים שונים שלה, ואחד הנושאים שגיררו את סקרנותו היה רעיון שהעלה המתמטיקאי הצרפתי אנרי פואנקרה עוד בשנת 1905. פואנקרה העלה את האפשרות שכוח המשיכה מתפשט ברחבי היקום באותו האופן שבו מתפשטים גלים אלקטרומגנטיים כמו האור. איינשטיין הבין שגלי הכבידה עשויים להיות תוצאה ישירה של הרעיון של עיקום המרחב. למשל אם אנחנו ניקח מסה כבדה שמעקמת את המרחב ונזיז אותה הלוך ושוב, השינויים בעקמומיות עשויים להתפשט במרחב לכל הכיוונים כמו אדוות במים. איינשטיין פרסם מאמר ב-1916 וחישוביו הובילו אותו למסקנה שגלי כבידה מתפשטים במרחב במהירות האור. זו הייתה תובנה מרתקת, שכן על פי תורתו של ניוטון כוח המשיכה פועל מיידית באפס זמן. על פי תורת היחסות שום דבר ביקום לא יכול לנוע מהר יותר ממהירות האור. רן לוי 25:00 ב-1936 כתבו איינשטיין ונתן רוזן מאמר שבו טענו שבעצם גלי כבידה סותרים את משוואות תורת היחסות הכללית ולכן הם אינם יכולים להתקיים במציאות. איינשטיין שלח את המאמר למגזין פיזיקל ריוויו, ועורך המגזין נתן אותו לפיזיקאי בשם הווארד רוברטסון כדי שיעביר עליו ביקורת. רוברטסון גילה מספר שגיאות קריטיות במאמר, אבל כשאיינשטיין קיבל את ההערות הוא רתח מזעם. איינשטיין שלח מכתב כעוס לעורך בו אמר שהוא לא ביקש להראות את המאמר לאחרים ושהוא יפרסם אותו במקום אחר. זמן מה לאחר מכן חברו לאופולד אינפלד פגש את רוברטסון שהסביר לו את הטעויות. איינשטיין בסוף השתכנע, תיקן את המאמר והגיע למסקנה הפוכה - גלי כבידה אפשריים בהחלט. אבל למרות שהתיאוריה הראתה שגלי כבידה עשויים להתקיים, איינשטיין היה משוכנע שלעולם לא נצליח לגלות אותם בפועל. רן לוי 26:51 למה? באנלוגיה שנתנו מקודם דמינו את המרחב הארבע ממדי לשמיכה. אבל שמיכה עשויה מבד גמיש שקל לעקם, ואילו המרחב-זמן של היקום הוא הרבה יותר קשיח. אנלוגיה טובה יותר היא להחליף את הבד ביריעת פח קשיחה. פרופ' עילם גרוס 27:31 כן, אז זה כמו פח. יריעת המרחב זמן זה כמו פח. אם יש לך בד אתה בקלות מנער אותו ביד. אבל אם יש לך פח אתה צריך איזה אמצעי אלים בשביל לנער אותו. והאמצעי האלים הזה שמנער את המרחב זמן חייב להיות מסה עצומה. זה גם איינשטיין הבין את זה. מסה עצומה. רן לוי 27:52 במסה עצומה פרופסור גרוס מכוון לגופים אולטרה כבדים כמו חורים שחורים או כוכבי נויטרונים שהמסה שלהם גדולה פי כמה וכמה מזו של השמש. איינשטיין היה משוכנע שגם אם ייווצרו גלי כבידה כאלה, עד שהם יגיעו לכדור הארץ הם יהיו כל כך חלשים וזעירים עד שלא תהיה שום דרך מעשית לגלות אותם. למרות הספקנות של איינשטיין היו חוקרים שניסו למצוא דרכים לגלות אותם. ג'וזף ובר פיתח גלאי בשנות ה-60 שעשוי מגליל אלומיניום. ובר טען ב-1969 שגילה גלי כבידה, אבל אף קבוצה אחרת לא הצליחה לשחזר את המדידות והסתבר שהוא טעה. ב-1974 הצליחו ראסל הולס וג'וזף טיילור למצוא הוכחה עקיפה ומפתיעה לקיומם של גלי כבידה באמצעות צמדים בינאריים של כוכבי נויטרונים. המדידות הראו שהאנרגיה של המערכת פוחתת בדיוק בכמות האנרגיה שנדרשת כדי ליצור גלי כבידה. הולס וטיילור זכו בפרס נובל. משנות ה-80 החלו לבנות גלאים חדשים מבוססי אינטרפרומטריה. רן לוי 31:49 אינטרפרומטריה מנצלת את העובדה שכאשר שני גלים נפגשים הם מפריעים זה לזה. אם פסגה של גל אחד פוגשת פסגה של גל שני, התוצאה תהיה גל גבוה יותר - התאבכות בונה. אם פסגה פוגשת עמק, הגלים מבטלים זה את זה - התאבכות הורסת. אותו רעיון עובד עם גלי אור. באינטרפרומטריה לוקחים שני לייזרים ומפגישים אותם כך שהגלים שלהם יוצרים התאבכות הורסת מושלמת. במצב כזה חיישן לא יראה שום אור. אבל אם משהו יפריע לאחד הלייזרים, למשל גל כבידה שימתח את המרחב שדרכו עוברת הקרן, התדר ישתנה וההתאבכות תישבר - וכתם אור יופיע על החיישן. רן לוי 33:48 אחד מאותם גלאים היה גלאי בשם לייגו (LIGO). לייגו היה תוצר של שיתוף פעולה של 15 מדינות והקמתו עלתה מאות מיליוני דולרים. הוא כלל שני גלאים שהוצבו במרחק של אלפי קילומטרים זה מזה בארצות הברית. אורך קרני הלייזר היה 4 קילומטרים. לייגו נכנס לפעולה ב-2002 אבל במשך 8 שנים לא גילה דבר. בין 2010 ל-2015 עברו הגלאים שדרוג משמעותי. ב-14 בספטמבר 2015 הסתיימו עבודות השדרוג והחלו בדיקות. בגרמניה, מרקו דראגו, חבר בקבוצת המחקר של לייגו, קיבל מייל על אירוע שנקלט בשני הגלאים. הוא ראה שני גרפים זהים לחלוטין. זה היה מאוד משונה כי שני הגלאים מרוחקים זה מזה כ-1900 קילומטרים. אם האות הוא הפרעה מקומית הוא ייקלט רק בגלאי אחד. סיגנל אמיתי מהחלל ייקלט בשניהם בצורה זהה. רן לוי 39:01 מרקו חשד שמדובר ב'הזרקה' (Injection) - הפרעה מכוונת שנועדה לבדוק את ערנות החוקרים. הוא התקשר לאנשים המוסמכים אבל הם טענו שלא הייתה שום הזרקה. לייגו אפילו לא התחיל לעבוד באופן רשמי. החוקרים החלו לבדוק את האות בצורה מעמיקה. אפשר היה להמיר אותו לאודיו ולשמוע אותו - מין ציוץ (Chirp). חמישה חודשים לאחר מכן כונסו ראשי פרויקט לייגו למסיבת עיתונאים. David Reitze 43:10 "Ladies and gentlemen, we have detected gravitational waves. We did it!" רן לוי 44:31 100 שנה לאחר שאיינשטיין חזה את דבר קיומם, בפעם הראשונה נצפו גלי כבידה בצורה ישירה. הגלים האלה נוצרו כתוצאה מהתנגשות של שני חורים שחורים. התגובות היו אקסטטיות. המגזין 'סיינס' בחר בתגלית הזו כפריצת הדרך הגדולה ביותר של 2016. התגלית הזו פותחת לנו צוהר חדש להבנה של היקום. עד היום כלי המחקר העיקרי שלנו היה האור. לגלי כבידה אין אינטראקציה עם חומר ולכן הם יכולים לעבור דרך אזורים שהאור לא יכול לעבור דרכם. אנחנו נוכל להבין מה קרה ב-300 אלף השנים הראשונות שלאחר המפץ הגדול. פרופ' עילם גרוס 48:03 עכשיו מדברים על לבנות תחנות בחלל שיהיה לנו כאילו אינטרפרומטרים במיליוני קילומטרים. ואז נוכל אולי למדוד גם את קרינת בראשית, את המפץ הגדול ועוד מיליון גילויים. מסתכלים על כל היקום בצורה חדשה. ועל זה קיבלו פרס נובל ב-2017. זאת משקפת חדשה על כל היקום ונפלאותיו ואני חושב שאנחנו עוד לא התחלנו אפילו. רן לוי 49:05 היכולת שלנו לגלות ולמדוד גלי כבידה עשויה לגלות חורים פוטנציאליים בתורת היחסות הכללית. המדענים יודעים שתורת היחסות הכללית לא מושלמת כי היא לא תואמת ב-100 אחוז את תורת הקוונטים. באמצעות הבנה טובה יותר של גלי כבידה נוכל לחשוף את הסדקים האלה. בני האדם הם הרבה יותר יצירתיים ואימגינטיביים ממה שאנחנו חושבים. תודה רבה לפרופסור עילם גרוס מהמחלקה לפיזיקת חלקיקים ואסטרופיזיקה במכון ויצמן. תכף אספר לכם על ספר חדש שלי שיצא לאור החודש, אבל ראשית חסות קצרה. רן לוי 52:30 הפעם האחרונה שהוצאתי לאור ספר הייתה ב-2012. ובכל זאת הייתי קצת עסוק בלהקים חברת פודקאסטים ורשת של 20 ומשהו פודקאסטים. אז לפני שנתיים החלטתי שהגיע הזמן לקחת את כל הניסיון העשיר שיש לי ביצירת פודקאסטים ב-17 השנים האחרונות ולזקק ממנו תובנות ורעיונות שיסייעו לכל מי שרוצה לעשות פודקאסט. בגלל זה קראתי לספר החדש 'עושים פודקאסט: איך להצליח בעולם ההסכתים'. בספר אני עובר על כל תהליך ההפקה של התוכנית, מההחלטה הראשונה על הנושא והשם ועד איך לעשות כסף מפודקאסטים. ביקשתי מכל הפודקאסטרים הגדולים בישראל להוסיף את העצות שלהם. הספר זמין כרגע כספר דיגיטלי וגם כספר אודיו. פרטים נוספים באתר הבית האישי שלי ranlevi.co.il. רן לוי 55:23 אז מה חדש ברשת 'עושים היסטוריה'? ב'עושים פסיכולוגיה' - אכילה רגשית. ב'התשובה' של דורון פישלר - 80 יום או פחות. ב'עושים תנ"ך' - יותם שטיינמן בסדרה מאלפת על בריאת העולם. וב'עושים מנחם' - הזיה או היה? כל הפודקאסטים שלנו זמינים באתר הבית שלנו pod.link. אם אתם אוהבים את רשת הפודקאסטים שלנו אנא עזרו לנו להביא מפרסמים. דברו איתי ran@ranlevi.com. תודה לשלי נוי מנהלת ההפקה, הילה שמש ושלי גואטה מפיקות ועורכות, עמית חזזי במכירות, אביב שם טוב מנהל סיפור משפחתי ודני תימור המנהל העסקי. אני רן לוי, כותב ומגיש. נשתמע בפרק הבא. להתראות. Homer Simpson (Snippet) 58:09 In this house we obey the laws of thermodynamics!
        ]]></content:encoded>
    </item>
    
    <item>
        <title>432: ההיסטוריה של השפה העברית (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/432-hhystvryh-shl-hshph-h-bryt-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/432-hhystvryh-shl-hshph-h-bryt-sh-kh-vshym-hystvryh.html</guid>
        <pubDate>5 בנובמבר 2024</pubDate>
        <description>Transcript for 432: ההיסטוריה של השפה העברית (ש.ח.) [עושים היסטוריה] from עושים היסטוריה</description>
        <content:encoded><![CDATA[
            דובר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע, אבל אם הוא עשה ככה, תקשיבו לזה. יש 10 חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דובר 01:12 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 432, ההיסטוריה של השפה העברית. שידור חוזר. רן לוי 02:49 לא מזמן הוזמנתי להרצות בשני אירועים בירושלים. ההרצאה הראשונה הייתה בבוקר והשנייה הייתה בערב, כך שבתווך היו לי כמה שעות פנויות. ניצלתי את ההזדמנות וקפצתי לבקר במוזיאון ישראל באגף לארכיאולוגיה. זו הייתה חוויה נהדרת משתי סיבות. הראשונה, הייתי לבד, בלי האישה ובלי הילדים. וכפי שכל גבר יודע, העובדה הזו לכשעצמה הופכת אפילו שיטוט בסופרמרקט לרבע שעה של אושר צרוף. הסיבה השנייה היא שמדובר באמת ובתמים במוזיאון מדהים ומושקע שכל חובב היסטוריה כמוני יוכל ללכת בו לאיבוד במשך ימים. אחד המוצגים הזכורים לי ביותר מהביקור באגף ארכיאולוגיה הוא שורה של מצבות קבורה יהודיות מתקופת ישו. למרות 2000 השנים שהפרידו בינינו, יכולתי לקרוא ולהבין את הכתוב על המצבות. השמות והמקומות נכתבו בעברית ארכאית ומיושנת ולפעמים באיות שונה במעט מזה שמוכר לנו כיום, אבל למרות זאת הייתי מסוגל לפענח את תוכן המצבות ללא הרבה מאמץ. העובדה שהייתי מסוגל לקרוא את הכתובות שעל המצבות חיברה אותי מבחינה רגשית אל האלמונים שכתבו אותן לפני 2000 שנה. השפה המשותפת הייתה מין גשר רגשי שקישר ביני לבין אבותיי הקדמונים והפך את המצבות לזכורות ומעניינות הרבה יותר מאשר מאות שרידים עתיקים אחרים שמוצגים במוזיאון, שרידים שהכתובות שמופיעות עליהן נכתבו בלטינית, ביוונית או בארמית. החוויה הזו הזכירה לי עד כמה באמת עתיקה היא העברית ועד כמה מרתק ומדהימה העובדה שאנחנו מדברים בה כיום אלפי שנים לאחר שהופיעה לראשונה. וכך נולד הפרק שבו אתם מאזינים כעת. רן לוי 05:05 טוב, זו הגרסה הרשמית בכל אופן. הגרסה הפחות רשמית היא שלדינה, העורכת הלשונית של התוכנית, נמאס מהשטויות שלי. אחרי ששלחתי אליה את הפרק הקודם על הקווארקים היא התעצבנה עליי. 'אולי מספיק עם הפיזיקה והחלקיקים האלה', היא אמרה. 'אבל אני אוהב פיזיקה וחלקיקים', אמרתי לה. 'כן, אבל אולי תעשה הפעם פרק על משהו אחר לגמרי? אתה יודע'. 'משהו אחר?' שאלתי את העורכת הלשונית. 'כמו מה?' רן לוי 05:31 שורשיה של העברית נמצאים במסופוטמיה, האזור שבו שוכנות כיום איראן ועיראק, שם חיו השומרים, הראשונים שהמציאו את הכתב. הכתב שלהם היה מורכב מציורים וסרטוטים גרפיים שהציגו עצמים בעולם האמיתי. אם רצית לכתוב שור, ציירת שור קטן. גם כתב החרטומים שהמציאו המצרים זמן לא רב אחרי השומרים היה מבוסס על אותו עיקרון. לכתב הציורי שני חסרונות מהותיים. הראשון הוא המספר הגדול של הציורים והסמלים שצריך היה להכיר כדי לקרוא אותו. עם הזמן השומרים שכללו את הכתב הגרפי והפכו את הציורים המסוגננים לאוסף של קווים קצרים, כתב יתדות, אבל עדיין היו בו מאות רבות של סימונים וצורות. החיסרון השני הוא שציור יכול לציין את העצם שהוא מייצג ולעיתים גם את הצלילים בשמו של העצם. בהמשך לדוגמה הקודמת, ציור של שור יכול לתאר את החיה עצמה או לחילופין את הצליל שור כחלק משורה של צלילים כמו שורש. אין דרך קלה להבחין בין שני התיאורים. השלב הבא בהתפתחות הכתב אירע באזורנו, בכנען או באזור סיני, בסביבות שנת 1500 לפני הספירה. מישהו, אנחנו לא יודעים אם מדובר במלומדים עתירי השכלה או בעבדים בורים, החליט לפשט את כתב החרטומים המצרי ולזקק אותו ל-22 אותיות בלבד. כל אות בכתב הכנעני העתיק הציגה צליל עיצורי כמו ש', ר', צ' וכולי. מילה הייתה אוסף של עיצורים. ש', ר' ייצגה את המילה שור. הפשטות הגאונית של הכתב הכנעני העתיק קסמה לרבים ובמיוחד לפיניקים. הפיניקים חיו באזור שהוא היום לבנון והיו אומה של יורדי ים. הם סחרו עם כל העמים השכנים כמעט. הכתב הפשוט והיעיל התאים מאוד לתיעוד עסקאות ומכירות והפיניקים אימצו אותו בשינויים מסוימים סביב שנת 1300 לפני הספירה. בסיוע הפיניקים התפשט הכתב הכנעני בכל רחבי המזרח התיכון והיווה בסיס לרבים מסוגי הכתב המוכרים לנו כיום, מאנגלית דרך רוסית ואפילו עד הודית. רן לוי 07:54 הכתב הפיניקי אומץ גם על ידי כמה שבטים קטנים שהתיישבו בארץ כנען כ-1000 שנים לפני הספירה - בני ישראל. בארץ ישראל הפכה הפיניקית לדיאלקט מקומי שקונה אז בשם שפת כנען או יהודית, וכיום אנחנו קוראים לו עברית מקראית או כתב דעץ. שורשיה הפיניקים של העברית ניתנים לזיהוי בקלות גם בעברית המודרנית שלנו. בשני המקרים מדובר באותן 22 אותיות המייצגות את אותם העיצורים ומילים נוצרות על ידי משקלים שונים של אותו השורש. למשל כתב, מכתב, כתיבה וכולי. מילים רבות בעברית שאולות מהפיניקית: ראש, אב, שמיים, יד ומזבח הן כולן מילים פיניקיות, בדומה למאות מילים נוספות. גם צורתן של האותיות בעברית המקראית הייתה דומה מאוד לצורתן של האותיות בכתב הפיניקי והייתה מבוססת על ציור מופשט של עצם בעל אותו צליל. למשל, האות מ' הייתה קו מזוגזג שהזכיר גלים במים. ד' הייתה משולש שהזכיר דלת של אוהל. אגב, בהתחלה לא היה כיוון קבוע לכתיבה. אפשר היה לכתוב עברית ופיניקית מימין לשמאל, וכשהסתיימה השורה היו כאלה שהיו ממשיכים אותה בשורה הבאה משמאל לימין, שיטה שמכונה כתיבת כחריש השור כיוון שהיא מזכירה חריש בשדה. מאוחר יותר התקבע כיוון הכתיבה מימין לשמאל, ככל הנראה מכיוון שיד ימין היא לרוב היד החזקה יותר, שיקול חשוב כשמדובר בסיתות אותיות על אבן. רק מאות שנים לאחר מכן, כשהחלו כותבים בדיו על דפי נייר, השתנה כיוון הכתיבה בחלק מהשפות. בכתיבה משמאל לימין ביד ימין, הדיו הטרי לא נמרח על הנייר. רן לוי 09:50 במשך כ-400 שנה דיברו וכתבו בני ישראל בעברית מקראית, אבל סדרה של זעזועים פוליטיים במזרח התיכון ושורה של החלטות מדיניות גרועות של מלכי ישראל, אימה להביא להכחדתה של השפה. במאה ה-9 לפני הספירה התפצלה ממלכת ישראל של שאול, דוד ושלמה לשתי ממלכות קטנות יותר: ממלכת ישראל בצפון שבירתה הייתה בעיר שומרון, וממלכת יהודה בדרום שבירתה הייתה ירושלים. הממלכות הזעירות שכנו בצומת מסחרית מרכזית מאוד בין אפריקה ואסיה ועל קו התפר שבין שתי אימפריות אדירות: אשור ומצרים. האשורים והמצרים חשקו מאוד בשליטה על דרכי המסחר וכתוצאה מכך הייתה ארץ ישראל, גם לפני 3000 שנה, מוקד בלתי פוסק של חיכוכים ומלחמות אזוריות. במאה ה-8 לפני הספירה ממלכת ישראל הצפונית הייתה מדינת חסות של אשור ושילמה לה מיסים. בשנת 725 לפני הספירה החליט הושע מלך ישראל להפסיק להעלות מיסים לאשור ולחבור אל הצד המצרי. אם קיווה הושע שהמצרים יבואו לעזרתו ויגנו עליו מפני זעמה של אשור, הרי שבתוך זמן קצר הסתבר לו שהוא הימר על הסוס הלא נכון. האשורים הטילו מצור על שומרון ובתוך שלוש שנים כבשו את העיר. העונש על המרד היה כבד. האשורים הגלו כ-27 אלף יהודים מארץ ישראל ופיזרו אותם בכל רחבי האימפריה רחבת הידיים. ההגליה לא נעשתה באקראי. המגורשים היו בני השכבות העשירות והמשכילות של העם. הגליה ממוקדת נועדה כדי לאפשר לשכבות העניות והכפריות להמשיך ולאבד את האדמה ובכך לשמר את הפוטנציאל הכלכלי של האזור הכבוש מחד, אבל מאידך לסכל כל אפשרות של מרידה עתידית מצד שכבות האצולה. לגלות אשור הייתה השפעה הרסנית על השפה העברית, מכיוון שבני השכבות המשכילות היו גם אלה שידעו מטבע הדברים לכתוב ולקרוא. הגולים נפוצו ברחבי העולם, הפסיקו לדבר עברית, התבוללו בין העמים ונעלמו. אלו הם בני עשרת השבטים האבודים, ששרידים זעומים שלהם מתגלים מדי פעם בדמותן של קהילות יהודיות עתיקות בפינות נידחות ברחבי העולם. רן לוי 12:33 כמאה שנים מאוחר יותר התפוררה האימפריה האשורית ובמקומה עלו לגדולה הבבלים, שגם להם היו שאיפות אימפריאליות משלהם. בשנת 605 לפני הספירה הביסו הבבלים את המצרים בקרב והפכו את ממלכת יהודה הדרומית לבת חסותם. יהויקים מלך יהודה ניסה להתמרד כנגד הכיבוש אבל נכשל, ובתגובה הגלו הבבלים כ-10,000 יהודים לבבל. בשנת 588 לפני הספירה פרץ מרד נוסף ביהודה והפעם התגובה הבבלית הייתה כואבת שבעתיים. בתום מצור ממושך על ירושלים פרצו הבבלים את החומות וכבשו את בירת ממלכת יהודה. העיר נהרסה כמעט עד היסוד ובית המקדש שבנה שלמה הוחרב ונבזז. עוד אלף מנהיגים ובני אצולה יהודים הוגלו לבבל. חורבן בית ראשון וגלות בבל סימנו את סופה של המדינה העצמאית היהודית בארץ ישראל. כמעט כל מי שידע קרוא וכתוב בעברית מקראית הוגלה וסולק מהארץ. אבל היו מי ששמרו על הגחלת של העברית המקראית בארץ ישראל. בתנ"ך מסופר כי כשהגלו האשורים את בני ממלכת ישראל, הם הביאו במקומם תושבים חדשים שגם הם הוגלו מארצותיהם. התושבים החדשים התיישבו בעיר שומרון ומכאן שמם - שומרונים. השומרונים אימצו לחיקם את היהדות, הדת המקומית, וגם את העברית המקראית. המסורת השומרונית מביאה סיפור שונה. על פי הגרסה שלהם, השומרונים היו יהודים מאז ומעולם, עוד מתקופת המדבר, ורק מאוחר יותר חל פילוג בעם ונוצרו שני זרמים ליהדות. על עובדה אחת אין עוררין והיא שהשומרונים המשיכו לכתוב ולדבר בעברית מקראית גם לאחר חורבן בית ראשון ושני. למעשה, השומרונים רואים את עצמם כשומרים האמיתיים של המסורת והתרבות היהודית המקורית, וזהו לטעמם המקור לשמם - שומרונים מלשון שומרים. כתבי הקודש שלהם כתובים בעברית מקראית והכתב השומרוני המודרני הוא התפתחות של הכתב העברי העתיק ושומר על אותו סגנון ציורי וייחודי. רן לוי 14:49 אצל היהודים בגולה הסיפור היה שונה בתכלית. האשורים הגלו את בני ממלכת ישראל למדינות רבות ושונות ובכך הקשו עליהם לשמר זהותם הדתית והתרבותית. לבני ממלכת יהודה לעומת זאת שיחק המזל. הבבלים הגלו אותם כמקשה אחת אל העיר בבל ושם בעיר הגדולה הצליחו היהודים ליצור לעצמם קהילה סגורה ומאוחדת. חיי הקהילה המפותחים אפשרו להם לשמר את המסורת והתרבות היהודית, כולל כמובן השפה העברית. אבל אין משמעות הדבר שלגלות בבל לא הייתה השפעה כלל על העברית. ההפך הוא הנכון. כששבו הגולים לארץ ישראל הם הביאו עימם את הארמית, שפה שהייתה אף היא צאצאית של הפיניקית העתיקה והחליפה את כתב היתדות כשפה הרשמית של האימפריה האשורית והבבלית. הודות להשפעתה כבדת המשקל של אשור, הארמית הפכה ללינגואה פרנקה של המזרח התיכון, שפה בינלאומית שבה מדברים בני עמים שונים אלו עם אלו, כמו התפקיד שאותו ממלאת האנגלית בימינו. מאות רבות של מילים ארמיות חדרו אל העברית והתנחלו בה. לדוגמה: אגרא, חירות, בדיעבד, הלוואי, ביטויים כמו בלית ברירה ואורבא פרח, וכמעט כל המילים שמסתיימות באות א': קופסא, מקרא, גמרא ועוד. תחת השפעת התרבות הבבלית ובניסיון לבדל את עצמם מהשומרונים שהמשיכו לכתוב באותיות עבריות עתיקות, היהודים אימצו את הכתב הארמי. האותיות הארמיות המרובעות הן הבסיס לכתב הדפוס העברי של ימינו. הכתב העברי המקורי יצא משימוש וחזר לאופנה במירכאות רק בתקופות של לאומנות יהודית גואה. למשל, אפשר למצוא אותו במטבעות שהוטבעו בימי מרד בר כוכבא וגם על המטבע העכשווי של שקל ישראלי אחד. מעניין לציין שצורתן המקורית של האותיות נ', צ', פ' וכ' דמתה לצורה המודרנית שלהן כאותיות סופיות. זאת אומרת, אותיות בעלות סרכים שבולטים מחוץ לשורה. במילים אחרות, האות צ' נכתבה כ-צ' סופית גם באמצע מילה. הסרכים הארוכים האלה הפריעו לכתיבה שוטפת בכתב יד ולכן בשנים מאוחרות קופלו הסרכים קדימה והאותיות קיבלו את צורתן הנוכחית. רק בסוף מילים, היכן שלסרכים אין השפעה על מהירות הכתיבה, נותרו הצורות המקוריות של האותיות האלה. רן לוי 17:21 לאחר חורבן בית שני בידי הרומאים ותחת לחצן של הארמית, היוונית והלטינית, נעלמה העברית כמעט לחלוטין כשפת הדיבור היומיומית של היהודים. מהמאה השנייה לספירה ועד תחילת המאה ה-20 רובם המכריע של היהודים דיברו בשפות המקומיות של האזורים שבהם חיו או בשפות כמו יידיש ולאדינו, שפות יהודיות שהכילו כמות נכבדה של מילים וביטויים שנלקחו מהעברית ואפילו נכתבו באותיות עבריות, אבל בסיכומו של דבר לא דמו כלל לעברית. היהודים לא נטשו את העברית, אפילו להפך. כמעט כל יהודי למד לכתוב ולקרוא בעברית בסיסית כדי שיוכל להתפלל ולקרוא את ספרי הקודש. העברית שימשה גם כשפה המשותפת בין יהודים במדינות שונות, למשל אם הם רצו לעשות עסקים ביניהם. בפרט השפה הכתובה המשיכה לשגשג באופן יחסי. משכילים ומשוררים רבים כמו הרמב"ם, אבן גבירול ורבי יהודה הלוי המשיכו לכתוב פיוטים, הלכות וספרי פילוסופיה בעברית. למשל, הרב שלמה יצחקי, רש"י, המציא או נתן משמעות חדשה ליותר מ-1000 מילים בעברית, ביניהן השאלה, התרסה ומסוע. מילים עבריות מסוימות אפילו חדרו ללקסיקון של שפות אחרות כמו שבת, אמן והללויה. אף על פי כן, אי אפשר לומר על העברית שהייתה שפה חיה במלוא מובן המילה, שהרי אף אחד לא ממש דיבר אותה ביומיום. כה רדומה וזנוחה הייתה העברית עד שאפילו חוזה המדינה בנימין זאב הרצל לא האמין שאי פעם היא תשוב לחיים, אפילו לא במדינת היהודים שפרחה בדמיונו. 'מי מאיתנו יודע עברית במידה מספקת?' שאל הרצל בספרו 'מדינת היהודים'. 'אפילו כדי לבקש בשפה הזו כרטיס לרכבת'. איש לא שיער שהעברית תעשה את הבלתי ייאמן, את מה שאף שפה מעולם לא עשתה לפניה - ותשוב לחיים. רן לוי 19:40 הצעד הראשון בדרך להתאוששותה המפתיעה של העברית היה התעוררותה של תנועת ההשכלה בקרב היהודים האירופאים בשלהי המאה ה-18. חברי התנועה: משה מנדלסון, דוד פרידלנדר, ישראל יעקובסון ואחרים, ביקשו להוציא את היהודי מהגטאות הפיזיים והתרבותיים שבהם היו נתונים ולאפשר להם להתערות בתרבויות של המדינה שבהן חיו. לצורך כך הם נטשו את הלבוש היהודי המסורתי, הפסיקו ללמוד גמרא והחליפו אותם בבגדים מודרניים ולימודים כלליים. את סיפורי התנ"ך והמקרא החליפו סופרי תנועת ההשכלה ומשורריה בסיפורים ובשירים מודרניים שנכתבו בעברית. רוב הסיפורים נכתבו בעברית תנ"כית, עברית שסופרי השכלה החשיבו כעברית טהורה ונקייה מהשפעה חרדית גלותית. כתוצאה מכך לא תרמו הסיפורים והשירים של תנועת ההשכלה לחידוש השפה העברית, אבל הייתה להם השפעה חיובית עליה בכך שהם הוכיחו שאפשר לעשות בעברית שימוש גם ביצירות שנכתבו בהווה ולא רק בספרי קודש בני אלפי שנים. רן לוי 20:56 השינוי הדרמטי באמת במעמדה של העברית התחולל בשלהי המאה ה-19 בעקבות עליית התנועה הציונית ותחילת ההתיישבות בארץ ישראל. אליעזר יצחק פרלמן נולד ב-1858 בוילנה, אז חלק מהאימפריה הרוסית. הוא נולד למשפחה חרדית, אבל בנעוריו נחשף לספרים שכתבו חברי תנועת ההשכלה ובפרט גילה משיכה עזה לשפה העברית שבה נכתבו. משפחתו ניסתה להילחם בנטייה זו ולהשאיר אותו בתחומי התרבות החרדית, אבל כשבגר פרלמן החליט לעזוב את החינוך החרדי, חזר בשאלה והצטרף לתנועה הציונית. בשנת 1879 פרסם אליעזר פרלמן מאמר בירחון עברי בשם 'השחר', ובו קבע נחרצות שהדרך אל תקומה עם היהודי בארצו חייבת לעבור דרך תקומת השפה העברית. הרצל האמין שאפשר ליישם במדינת היהודים את המודל השווייצרי, לפיו כל אזרח מדבר בשפת אימו והשפה הדומיננטית ביותר תהפוך מכוח המציאות לשפה המשותפת. אבל פרלמן טען שאי אפשר יהיה ליצור את הלאום הזה בלעדי אותה שפה משותפת. על המאמר הוא חתם בשם העט אליעזר בן יהודה. רן לוי 22:15 בשנת 1881 עלה אליעזר בן יהודה לארץ ישראל. כמעט מיד הוא החל לפעול ללא לאות לקידום השפה העברית והנחלתה בקרב היהודים הארץ ישראלים. הוא הוציא לאור עיתונים בשפה העברית ובמאמרי המערכת שלו דחף ועודד את היהודים לדבר עברית בבתיהם כשפה ראשונה, כך שהילדים שיגדלו בבתים האלה ידברו בעברית כשפת אם. 'תחיית השפה העברית', כתב בן יהודה, 'הכרחית כדי להשיג אחדות בעם היהודי'. ציטוט: 'עוד לא היתה עת לעם ישראל מיום צאתו מארצו אשר האחדות הייתה דרושה לו כהיום. דבר גדול וכבד מאוד עלינו לעשות הפעם, אשר לא בכוח איש אחד ואף לא בכוח אלפי אנשים ייעשה, כי אם בכוח כל העם כולו. רק בשפה העברית יחיה ישראל בארצו. אם לא נסכין מעט מעט לדבר עברית בשבתנו בביתנו ובצאתנו לטייל, בלכתנו לשוק ולקנות, תקוותנו אבדה'. סוף ציטוט. רן לוי 23:18 אליעזר בן יהודה מימש בעצמו את שהטיף לו ובביתו דיברו אך ורק בעברית. זה לא היה קל. בן יהודה התלונן באחת ההזדמנויות שאפילו תה הוא לא היה מסוגל לבקש מאשתו שתכין לו כי לא היו מילים בעברית שתיארו את הפעולה של הכנת תה. בן יהודה כתב מילון עברי מקיף מאוד והמציא מאות מילים חדשות, ביניהן גלידה, חביתה וריבה, כך שלפחות בתחום המטבח הצליח לפצות את עצמו. אבל למרות שמקובל לראות באליעזר בן יהודה כמי שהחיה את השפה העברית והעיר אותה מתרדמתה, המציאות הייתה שונה בתכלית. רוב האנשים סביבו של בן יהודה התנגדו למאמציו וסירבו להצטרף ליוזמת העברית שלו. בני הקהילה החרדית בירושלים, עיר מגוריו של בן יהודה, ראו בעברית שפת קודש וראו בדיבור היומיומי שלה סוג של חילול הקודש. בן יהודה ספג כמה וכמה חרמות ונידויים לאורך השנים. גם בקרב המתיישבים היהודים מחוץ לירושלים לא זכה בן יהודה להצלחה גדולה. חלק גדול מהחלוצים שהגיעו בעלייה הראשונה היו מבוגרים, עובדי אדמה עיקריים, שהעדיפו לדבר בשפות שהם מכירים מהבית. רן לוי 24:41 מי שכן התחברו אל החזון של בן יהודה היו החלוצים והחלוצות הצעירים יותר. החלוצים הצעירים היו מונעים מכוח אידיאלים בוערים שכללו ברוב המקרים דחייה מוחלטת של התרבות היהודית הגלותית באירופה ורצון עז להחליפה בחברה לאומית וחלוצית. כחלק מהדחייה הזו, הם התנגדו ליידיש שייצגה ביניהם את השטעטלים והגטאות החרדיים ואימצו את השפה העברית כאלטרנטיבה ציונית הולמת. תרמה גם העובדה שהצעירים האלה התגוררו ביישובים שהיו לרוב יישובים קטנים, מפוזרים ברחבי ארץ ישראל ולכן מנותקים מהשפעותיה של הציוויליזציה האירופאית. ושם, ביישובים העבריים החדשים ולא בירושלים של אליעזר בן יהודה, צמחה ושגשגה השפה העברית. המורים לימדו אותה בבית הספר וההורים דיברו אותה עם ילדיהם בבית. עבור אותם צעירים אליעזר בן יהודה היה סמל המאבק להחייאת העברית והם העלו אותו ואת פועלו על נס. רן לוי 25:51 הרוח החדשה שנשבה במפרשי העברית נשאה עימה גם צרות חדשות. מאין יביאו החלוצים מילים חדשות רבות כל כך כדי לתאר עולם מודרני שדוברי העברית בימי ממלכות ישראל ויהודה לא היו יכולים אפילו לדמיין לעצמם? מקורות ההשראה לעברית החדשה היו רבים ומגוונים. אליעזר בן יהודה ורבים מתומכיו רכשו כבוד רב לתרבות המזרחית בכלל ולשפה הערבית בפרט, ומילים ערביות שימשו להם כהשראה למילים כמו חייט, דגדוג ורשמי. מילים ערביות נוספות חדרו לעברית כחלק מהתהליך הטבעי של ההתערות בתרבות המקומית. סחבק הוא חבר בערבית, מעפן משמעו רקוב, וסטל היא דלי. מי שהפכו על ראשו דלי הולך בזיגזג ולכן הוא מסתול. הממ, אז ככה זה מרגיש להיות אבשלום קור. רן לוי 26:46 טכניקה נוספת הייתה לשנות את משמעותן של מילים מקראיות ולהתאים אותן למציאות עכשווית. מילים כמו להקריב ולכהן איבדו את המשמעות הדתית המקורית שלהן. כיום מי שמכהן אינו חייב להיות בן למשפחת הכוהנים ורובם גם לא ממש מקריבים יותר מדי. מילים לועזיות עברו גיור מזורז לעברית: אנציקלופדיה, פסיכולוגיה ואידיאולוגיה למשל. במקרים אחרים תורגמו לעברית ביטויים לועזיים באופן כמעט מילולי. תפוח אדמה ומסילת ברזל הן דוגמאות לתרגומים מילוליים שכאלה. אליעזר בן יהודה אהב במיוחד הלחמים של שתי מילים למילה אחת: חיידק, קרנף וכולי. רובי רוזנטל שעוסק רבות בענייני בלשנות מביא באחד ממאמריו דוגמה משעשעת לקשיים המעשיים שבהמצאת מילים. העגבנייה הובאה לאירופה מהעולם החדש רק במאה ה-16 ובמשך תקופה ארוכה סברו האירופאים שיש לה תכונות חיוביות, נאמר זאת כך, בעניינים שבינו לבינה. כתוצאה מכך קיבלה העגבנייה שהמקסיקנים קראו לה טומאטו, שמות כמו פום דה אמור בצרפתית, לאב אפל באנגלית וליבס אפל בגרמנית שבכולן המשמעות המילולית היא פחות או יותר תפוח אהבה. מתרגם בשם יחיאל פינס נתקל בתפוח אהבה בבואו לתרגם ספר גרמני שעסק בחקלאות. אחת הדרכים המקובלות לחדש מילים הייתה לקחת שורש קיים ולהוסיף לו את הסיומת י-ה. פינס, שאפילו לשמו יש משמעות אירונית בהקשר הזה, החליט על השורש עגב שמשמעותו לרצות מאוד אתם יודעים מה, וכך נולדה העגבנייה. בלשנים אחרים כמו אליעזר בן יהודה נחרדו מהמילה הגסה שהמציא פינס והחרימו אותה. במשך 20 שנה לא הופיעה המילה עגבנייה באף ביטאון עברי שכיבד את עצמו. רק בחלוף השנים דעכה המשמעות הארוטית של המילה עגבנייה ודוברי העברית אימצו אותה כחלק מהסלט הבלשני מרובה השפה של העברית המודרנית. רן לוי 28:59 לכל אורך העשור הראשון של המאה ה-20 הלכה וגברה המתיחות בין החלוצים שרצו להחיות את העברית לבין תושבי הארץ בני הדור הישן שהעדיפו לשמור על שפות האם שלהם. המתיחות הגיעה לשיא ב-1913 באירוע שנודע לימים בשם מלחמת השפות. חברת העזרה ליהודי גרמניה הייתה ארגון פילנתרופי שביקש לקדם את התרבות הגרמנית בקרב יהודים שגרו מחוץ לגרמניה. כמו המקבילה הצרפתית אליאנס, חברת העזרה הפעילה מוסדות חינוך בארץ ישראל שבחלקם דיברו עברית ובחלקם גרמנית. ב-1908 החליטה חברת העזרה להקים בחיפה שני בתי ספר חדשים ללימודי מדע וטכנולוגיה: הריאלי והטכניקום - הוא הטכניון. ב-1913 קבעה הנהלת הארגון ששפת הלימודים העיקרית במוסדות החדשים תהיה גרמנית. חברת העזרה הייתה כאמור ארגון פילנתרופי ולא ארגון ציוני, אבל ההחלטה ללמד בריאלי ובטכניקום בגרמנית התקבלה משיקולים מעשיים והגיוניים לחלוטין, שיקולים שרבים מתושבי ארץ ישראל דאז הסכימו עימם. אם אין בעברית אפילו מספיק מילים כדי להזמין תה או לבקש סלט עגבניות בלי להסמיק, איך אפשר ללמד בעזרתה מקצועות כמו פיזיקה, מתמטיקה או חשמל? ברור שהגרמנית, השפה שבה כתבו לייבניץ ואיינשטיין את מאמריהם, מתאימה הרבה יותר. נוסף על כך, כיצד יוכלו בוגרי המוסדות המכובדים להשתלב באקדמיה ובתעשייה ברחבי העולם אם הם לא יידעו את הז'רגון המקובל? גרמנית או אפילו צרפתית לצורך זה שימושיות הרבה יותר מהעברית כשפות הוראה של מקצועות ריאליים. אבל עבור תומכי השפה העברית ההחלטה של חברת העזרה הייתה קזוס בלי. למרות שרק מעטים מבתי הספר בארץ ישראל לימדו על טהרת העברית בלבד, מורים רבים לא היו מוכנים לקבל את רוע הגזירה. שיקולים הגיוניים או לא, המורים הצעירים רצו ללמוד וללמד בעברית בלבד. אליעזר בן יהודה ומספר מנהיגים נוספים פרסמו גילוי דעת ובו כינו את החלטת חברת העזרה 'התנקשות בנפש האומה העברית אשר אנו חושבים אותה לאסון לאומי'. סוף ציטוט. רן לוי 31:28 מורי הסמינריון למורים בירושלים ותלמידיו, מוסד שהיה שייך לחברת העזרה, פתחו בשביתה וארגנו הפגנות מחאה. הפגנות נוספות היו גם ביפו וביישובים נוספים בארץ ישראל. הלחץ הציבורי גרם לדוקטור שמריהו לוין, מנהל פרויקט ההקמה של הטכניקום ובעצמו תומך בשפה העברית, להתפטר מתפקידו. הנהלת חברת העזרה ניסתה בהתחלה לעמוד על דעתה אבל ספגה מפלות קשות. מורים שפרשו מהסמינריון החליטו להקים בית ספר ריאלי עברי מתחרה לבית הספר המתוכנן של חברת העזרה ורוב תלמידי הסמינריון עברו לבית מדרש עברי למורים שהוקם בחופזה - הוא מכללת דוד ילין של ימינו. תורמים הפסיקו להעביר כסף לפרויקט הטכניכון. כעבור חודשים ספורים נאלצה חברת העזרה להתקפל והסכימה שכל הלימודים בטכניון יהיו בעברית. רן לוי 32:27 הניצחון במלחמת השפות היה קו פרשת המים בסיפורה של תחיית השפה העברית. מנקודה זו ואילך לא היה עוד ספק שהעברית תהיה השפה הראשית שבה ידברו יהודים בארץ ישראל ואימוצה כשפה הראשונה של מדינת ישראל היה טבעי ומובן מאליו. כיום העברית, או שמא יש לומר העברית הישראלית, היא שפה חיה ומשגשגת וכמו כל שפה מדוברת אחרת גם היא ממשיכה להתפתח ולהשתנות. כנסו למוסך לחמש דקות ותבקשו שישפצרו לכם שם את האמברקס ותיווכחו בהשפעה הזו. אם תיכנסו לקיוביקים של חברת סטארט-אפ תגלו שגם שם כולם מקנפגים מחדש את השפה העברית אם הם לא עסוקים בלטקבק או לסמס. נסו לספור כמה מילים חדשות נכנסו בשני המשפטים האחרונים בלבד. אפילו הניצחון במלחמת השפות הולך ומתברר כיום כניצחון זמני בלבד. רבים מהמוסדות האקדמיים בישראל וגם הטכניון ביניהם מציעים כיום מסלולים וקורסים על טהרת האנגלית. כאן טמון הפרדוקס הגדול של העברית. הסיבה היחידה שבגינה החזיקה העברית מעמד במשך אלפי שנים, הסיבה שבזכותה הצלחתי אני לקרוא את הכתובות על אותן מצבות עתיקות בביקורי במוזיאון ישראל, היא שהעברית הייתה רדומה למדי במשך 2000 שנה. קל הרבה יותר לשמור על אחידות והמשכיות בשפה כתובה מאשר בשפה מדוברת. המילים על הדף הן קבועות ובלתי משתנות בעוד שהדיבור הוא נזיל ופגיע יותר במירכאות לאופנות והשפעות חיצוניות. התנ"ך נותר ללא שינוי 3000 שנה בעוד שמספיק מערכון אחד מוצלח של הגשש החיוור כדי להכניס מטבע לשון חדש לעברית הישראלית. בעצם העובדה שאליעזר בן יהודה וחבריו הצליחו להחזיר את העברית מן המתים ולהחיות אותה, הם גם גזרו עליה תהליך שינוי מתמיד שעוברות כל השפות האחרות - שינוי שבעוד 100 או 200 שנה יהפוך אותה קרוב לוודאי לשפה שונה בתכלית מהשפה שאנו מכנים אותה היום בשם עברית.
        ]]></content:encoded>
    </item>
    
    <item>
        <title>433: נפילתה של האימפריה הרומית, חלק א' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/433-npylth-shl-hympryh-hrvmyt-khlq-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/433-npylth-shl-hympryh-hrvmyt-khlq-vshym-hystvryh.html</guid>
        <pubDate>18 בנובמבר 2024</pubDate>
        <description>Transcript for 433: נפילתה של האימפריה הרומית, חלק א' [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>434: נפילתה של רומא, חלק ב' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/434-npylth-shl-rvm-khlq-b-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/434-npylth-shl-rvm-khlq-b-vshym-hystvryh.html</guid>
        <pubDate>2 בדצמבר 2024</pubDate>
        <description>Transcript for 434: נפילתה של רומא, חלק ב' [עושים היסטוריה] from עושים היסטוריה</description>
        <content:encoded><![CDATA[
            Ran 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה, תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. Ran 01:14 שלום וברוכים הבאים לעושים היסטוריה. פרק 434. נפילתה של האימפריה הרומית, חלק ב'. כשפרצו חיילי הלגיון בשנת 235 לספירה לאוהל המלכותי של הקיסר סוורוס אלכסנדר ודקרו למוות אותו ואת אמו, אפשר היה לחשוב שהרצח הזה היה בסך הכל עוד התנקשות פוליטית אחת מתוך שרשרת ארוכה של רציחות והפיכות שטלטלו את האימפריה הרומית מזה מספר עשורים. Ran 02:33 תחילתה של ההידרדרות ביציבותה של האימפריה הייתה במגפה האיומה שהביאו עמם חיילים רומאיים שחזרו מקמפיין צבאי במזרח, האבעבועות השחורות. המגפה האנטונינית, כפי שהיא מכונה בספרי ההיסטוריה, לא רק שפגעה קשות בצבא הרומאי, היא גם חוללה שמות בכלכלה. התמותה הרחבה הובילה לפגיעה במסחר, ירידה בהכנסות המדינה ממיסים ומחסור בידיים עובדות. Ran 03:31 המשבר הכלכלי יצר אווירה פוליטית נפיצה שהכריחה את הקיסרים להישען יותר ויותר על עוצמתו של הצבא כמקור כוחם. כדי להבטיח את נאמנותם של החיילים, הקיסרים העלו את משכורותיהם של החיילים ושילמו להם בונוסים ביד נדיבה. ומכיוון שהצבא הרומי היה גדול מאוד, עד כדי 600,000 לוחמים בשיאו, המשמעות הייתה שההוצאה הממשלתית על מימון הצבא גדלה באופן דרמטי והטילה עומס נוסף על כלכלתה המשתנקת של האימפריה. ולאימפריה הרומית הייתה עוד חולשה בסיסית נוספת, חולשה שהיא הסתתרה בשיטת הממשל הקיסרית עוד מימיה הראשונים, אבל עד אותו רגע הרה גורל שבו מצא סוורוס אלכסנדר את מותו מידיהם של חייליו, לא הרימה את ראשה. החולשה הזו הייתה טמונה בעובדה שבשום שלב לא הייתה הגדרה ברורה או מוסכמת לגבי האופן שבו בוחרים הקיסרים את יורשיהם. ההחלטה לגבי אופן בחירת היורש הייתה נתונה לשיקול דעתו הבלעדי של כל קיסר וקיסר. Ran 06:01 גאיוס מקסימינוס תראקס נולד למשפחה ממעמד חברתי נמוך, והתגייס לצבא הרומי כחייל פשוט. ביוני שנת 235, עם מותו של סוורוס אלכסנדר, החליפו חיילי הצבא את הקיסר הכושל במקסימינוס, שבו ראו מנהיג קשוח ומוצלח יותר. שאר האצולה הרומאית לעומת זאת, לא אהבה בלשון המעטה את האופן האלים שבו עלה מקסימינוס לשלטון ואת היותו בן למעמדות נמוכים, ולא תמכה בקיסר החדש. הסנאט בפרט תר אחר הזדמנות לפעול נגדו, והזדמנות הזו נקראת בפני הסנאטורים חיש מהר. בשל המשבר הכלכלי החריף שבו הייתה נתונה האימפריה, מקסימינוס הכריז על העלאת מיסים משמעותית, וזו עוררה את זעמם של האזרחים. התקוממות עממית פרצה בפרובינציית אפריקה. מקסימינוס מיהר לאפריקה, הצליח להביס את המורדים, אבל כשחזר לאיטליה הוא גילה שגם שם האוכלוסייה התקוממה נגדו. הוא נקלע לקרבות מול פלגים של הצבא שתמכו בסנאט ולבסוף נרצח על ידי חייליו. Ran 08:36 התהפוכות הללו היוו את יריית הפתיחה ללא פחות מחמישה עשורים של כאוס מוחלט בתוך האימפריה. בשנים הבאות התחלפו לא פחות מ-26 קיסרים בזה אחר זה בקצב מסחרר. התקופה הארוכה הזו של אנדרלמוסיה ידועה כמשבר של המאה השלישית והיא החלישה עוד יותר את הכלכלה הרומאית המקרטעת. מלחמת האזרחים הבלתי פוסקת הובילה לחולשתם של מנגנוני ביטחון הפנים, וכנופיות שודדים החלו אורבות לסוחרים שנעו על הדרכים הרחבות שחצו את האימפריה לאורכה ולרוחבה. המסחר הפנימי בתוך האימפריה נפגע אנושות, ויחד איתו ירדו משמעותית גם ההכנסות ממיסים. Ran 10:21 אויבותיה של רומא הבחינו כמובן בחולשתה של האימפריה וניצלו את ההזדמנות. בשנת 243 פלשה האימפריה הסאסאנית לסוריה. מי שהיה הקיסר הרומאי באותו הזמן, גורדיאנוס השלישי, שהיה רק בן 18, החליט לצאת מזרחה כדי למגר את האיום הפרסי. אבל מה שגורדיאנוס לא הבין היה שהצבא הרומאי היה בנקודת שפל היסטורית, ולא רק בעקבות המלחמות הפנימיות הבלתי פוסקות, אלא בגלל תהליכים ארוכים ועמוקים יותר שכרסמו ביסודות עוצמתו של הצבא כבר במשך למעלה מ-100 שנה. נקודת ההתחלה של הכרסום הזה הייתה החלטתו של הקיסר אדריאנוס, עוד בראשית המאה השנייה לספירה, לגייס לשורותיהם של הלגיונות הרומאיים לוחמים שלא היו רומאיים מלידה, אלא הגיעו מפרובינציות מרוחקות וממדינות חסות. ההחלטה הזו אמנם סייעה לרומא לקרב לחיקה את אותם בני עמים כבושים, אבל במקביל היא גם החלישה את הצבא, שכן אותם מתגייסים חדשים לא ניחנו באותה משמעת עצמית נוקשה שאפיינה את חיילי הלגיונות, וגם לא היו פטריוטים כמו בני רומא עצמה. ההידרדרות ההדרגתית המשיכה גם תחת שלטונו של ספטימיוס סוורוס בסוף המאה השנייה. עד אותו הזמן על הלגיונרים הרומאיים נאסר להתחתן לכל אורך שירותם הצבאי, אבל ספטימיוס לא רק שהעלה את המשכורות שלהם, הוא גם התיר להם להינשא. מספר שנים לאחר מכן התיר להם הקיסר סוורוס אלכסנדר להחזיק אדמות משלהם ליד מחנות הצבא. התוצאה הייתה שברבות השנים נעשה הרבה יותר קשה לשנע את כוחות הצבא ממקום למקום והלגיונות הפכו למעין מיליציות מקומיות. Ran 12:13 כל החולשות האלה באו לידי ביטוי כשפגש גורדיאנוס השלישי את הסאסאנים בשדה הקרב. הקמפיין הרומאי הסתיים בתבוסה משפילה. גורדיאנוס נהרג ומחליפו, גנרל בשם פיליפוס הערבי, נאלץ לשחד את הסאסאנים בסכום ענק כדי שיסכימו להסכם שלום. השוחד ששילם פיליפוס הצטרף לסכומי כסף גדולים שהרומאים העבירו מזה עשרות שנים לשבטים הגרמניים שמצפון לנהר הדנובה כדי שישמרו על השקט מעברו השני של הגבול. ההוצאות האדירות האלה איימו להכריע את הכלכלה הרומית. Ran 13:21 בשנת 248 הגיעו החיכוים הפנימיים בתוך הצבא הרומי לשיא כשהשבטים הגרמניים החליטו לנקום בפיליפוס על שהפסיק לשלם להם ופלשו לשטחי האימפריה באזור הבלקן. המורל בקרב הצבא הרומאי היה כל כך ירוד עד שחלק מהלגיונרים ערקו והצטרפו לשורותיהם של הפולשים. שנה מאוחר יותר נרצח פיליפוס הערבי בעוד אחת מהתכתשויות הבלתי פוסקות בין הטוענים השונים לכיסא האימפריה, אבל גם מי שהחליפו אותו לא הצליחו לשפר את המצב. השבטים הגרמניים הביסו את הרומאים משני קרבות עקובים מדם ועם זה לא היה רע מספיק, גל נוסף של מגפת האבעבועות השחורות הכה בפרובינציות שבצפון אפריקה וקטל מיליוני בני אדם. Ran 14:27 האימפריה התנדנדה כעת על פי תהום ובשנת 260 הגיעה הדחיפה הקטנה ששלחה אותה אל הקרקעית. היה זה עוד קרב לא מוצלח כנגד הסאסאנים שהסתיים באסון, נפילתו של הקיסר ולריאנוס בשבי האויב. הידיעות על נפילתו בשבי של הקיסר הובילו לסדרה של מרידות שהכריעו את רומא סופית והאימפריה הגדולה התנפצה לרסיסים. במערב הכריז גנרל רומאי על גליה כמדינה עצמאית ובמזרח השתלט המושל של פלמירה על מצרים, ארץ ישראל וחלק מאסיה הקטנה. Ran 15:47 הקלישאה אומרת שזמנים קשים מעודדים את הופעתם של אנשים קשים, וקלאודיוס השני גוטיקוס היה בהחלט אדם קשוח. אחד הסיפורים אודותיו גורס שכשיריב שלו בקרב היאבקות פגע במבושיו של קלאודיוס, אולי בניסיון לרמות בתחרות, קלאודיוס שבר לו את כל השיניים. כנראה שהקשיחות הזו הייתה בדיוק מה שהיה נחוץ לרומאים בנקודת הזמן המדוברת. קלאודיוס עלה לשלטון בשנת 268 ופגש את הגותים בסדרת קרבות שהגיעו לשיאם בקרב גדול ליד העיר נאיסוס שבסרביה של ימינו. הרומאים נקטו בהטעיה מתוחכמת שגרמה ללוחמים הברברים להאמין שהלגיונרים בורחים משדה הקרב, אבל בפועל הם טמנו להם מארב וחיסלו עשרות אלפים מחיילי האויב. שבטים גרמניים מעבר לדנובה לא העזו לתקוף שוב את רומא במשך כמעט 100 שנה וקלאודיוס קיבל את התואר גוטיקוס, דהיינו מכניע הגותים. Ran 17:54 לרוע מזלו של קלאודיוס השני הוא נפל קורבן למגפת האבעבועות השחורות והלך לעולמו פחות משנתיים לאחר שעלה לשלטון. מי שהחליף אותו היה אורליאנוס, אחד ממפקדי הצבא הבכירים. אורליאנוס היה לא פחות קשוח מקודמו. הוא ניצל את השקט היחסי באזור הבלקן כדי להביס את השבטים הגרמניים באזור הריין ואז שם פעמיו מזרחה ובתוך זמן קצר הכניע את האימפריה הפלמירית המורדת. לאחר מכן בשנת 274 לספירה הוא הביס גם את כוחותיה של האימפריה הגלית שבמערב ובכך איחד מחדש את כל חלקיה של האימפריה הרומית. על הישגיו אלו העניק לו הסנאט את התואר רסטיטוטור אורביס - מציל העולם. Ran 18:53 כעת לאחר שאיחד את כל חלקי האימפריה הפנה אורליאנוס את מרצו לנסות ולשקם את האימפריה החלושה שלו. עשרות שנים של מלחמות אזרחים ופלישות מבחוץ הפכו את רומא לצל חיוור של האימפריה הגדולה והמפוארת שהייתה בעבר. אורליאנוס פתח בסדרה של רפורמות. הראשונה הייתה רפורמה דתית שמטרתה הייתה להגביר את הלכידות החברתית של האזרחים. האימפריה הרומית הייתה מורכבת מפסיפס של תרבויות שונות, שלכל אחת מהן הייתה שפה, מנהגים, לבוש ואלים משלה. אורליאנוס ביקש לאחד את בני העמים השונים תחת המטרייה של אל יחיד, האל הרשמי של האימפריה, שכולם יוכלו להאמין בו ולעבוד אותו לצד האמונה הקיימת שלהם באלים המקומיים. האל שנבחר לצורך כך היה אל השמש, אחד האלים המרכזיים בפנתאון הרומאי. אורליאנוס הקים מקדש מפואר ברומא לכבודו של אל השמש וקבע את ה-25 בדצמבר כיום חג רשמי. מאות שנים לאחר מכן ניכסו לעצמם הנוצרים את החג הזה וקבעו אותו כיום הולדתו של ישו - הוא חג המולד. הרפורמה השנייה הייתה ניסיון לטהר את השחיתות והריקבון המוסרי שפשו במנגנון הממשלתי. Ran 21:03 אבל הבעיה הגדולה והמורכבת ביותר שמולה ניצב אורליאנוס הייתה ללא צל של ספק הכלכלה. כפי שציינתי קודם, התחזקות כוחו הפוליטי של הצבא הביאה לעלייה ניכרת במספר החיילים ובשכרם. אבל במקביל הנזק שספגה הכלכלה הרומית בעקבות מלחמות האזרחים והמגפות הרבות הובילו לירידה משמעותית בהכנסות ממיסים והממשלה התקשתה מאוד לממן את ההוצאות הצבאיות הגבוהות האלה. הפתרון הברור היה להדפיס כסף חדש. בימיה של רומא המצב היה שונה בתכלית מהיום. המטבעות הרומאיים היו מבוססים על מתכות יקרות - נחושת, כסף וזהב. ומכאן שכדי להטביע מטבעות חדשים המדינה הייתה זקוקה לעתודות של המתכות האלה. וכאן בדיוק הייתה הבעיה. לאימפריה הרומית כבר לא היו עתודות של מתכות יקרות. בתקופות קודמות רומא השיגה את רוב הכסף והזהב שלה על ידי כיבוש שטחים חדשים וביזה של מקדשים וארמונות. אבל במאה השלישית לספירה האימפריה לא רק שלא התרחבה היא אף איבדה כמויות ניכרות מעתודות הזהב והכסף שלה לטובת אויבים שהקיסרים נאלצו לשחד כדי שלא יפלשו אליה. Ran 23:21 בצר להם פנו הקיסרים אל המקור היחיד למתכות יקרות שהיה בשליטתם, המטבעות שכבר היו בידי הציבור. קיסרים רבים אספו את המטבעות הקיימים והטביעו מהם מטבעות חדשים אבל עם תכולת מתכת נמוכה יותר. המטבע הנפוץ ביותר בכלכלה הרומית ב-200 השנים הראשונות לקיומה היה הדינאריוס. בימיו של אוגוסטוס, הקיסר הראשון, המתכת כסף היוותה כ-95% ממשקלו של כל דינאריוס. 50 שנה לאחר מכן הפחית נירון את תכולת הכסף במטבע ל-80% ובשלהי המאה השנייה הפחית ספטימיוס סוורוס את שיעור הכסף בדינאריוס עוד יותר ל-50%. הקיסר קראקלה טבע בשנת 215 לספירה מטבע חדש, אנטוניאנוס, שהכיל קצת יותר מ-2 גרם של כסף, אבל בימיו של אורליאנוס הכיל האנטוניאנוס פחות מעשירית גרם של כסף. כל הדילולים האלה הובילו לכך שלאורך רוב המאה השלישית לספירה השווי הנקוב של המטבעות היה הרבה יותר גבוה מהשווי של המתכת שהכיל המטבע בפועל. על פניו הפחתת שיעור המתכות היקרות במטבעות הייתה אמורה להוביל לאינפלציה, דהיינו לעליית מחירים של סחורות ושירותים. אבל כפי שמספרת דוקטור מירב חקלאי, היסטוריונית של האימפריה הרומית, על אף ההפחתה המתמשכת בשיעור המתכות היקרות במטבעות, במשך שנים רבות לא נרשמה עליית מחירים משמעותית באימפריה. Merav 26:15 לאורך מאות שנים יש אפשר לראות אינפלציה, בוא נגיד בין המאה הראשונה לספירה לסוף המאה השנייה לספירה, אפשר להגיד שיש אינפלציה, אבל האינפלציה הזאת היא מאוד זוחלת. היא ממש מאוד זוחלת, זה אינפלציה של פחות מאחוז בשנה. זאת אומרת אנחנו לא באמת נרגיש את זה. לו היינו חיים אז, היינו יכולים להעביר 20 שנה ולא ממש להרגיש איזה עליית מחירים. הסיבה ליציבות המחירים למרות דילול המטבעות היא בראש ובראשונה האמון שנתנו האזרחים בממשלה שלהם. מטבע יש לו את הגושפנקה של המדינה, היא מאשרת את השווי שלו ולא רק שהיא מנפיקה אותו היא עושה משהו עוד יותר מדהים, היא מוכנה לגבות את המיסים שהיא גובה במטבעות שהיא מנפיקה לפי הערך שהיא הנפיקה אותם. מה שנותן תוקף לכוח הקנייה של המטבע זו הישות הפוליטית שמנפיקה אותו ומקבלת אותו בחזרה בערך שבו היא הנפיקה. Ran 27:31 אבל במרוצת המאה השלישית לספירה החלה האינפלציה להרים את ראשה ומחירי הסחורות והשירותים ברחבי האימפריה החלו לעלות בהתמדה. מחיר התבואה למשל הכפיל את עצמו פי 16 בין השנים 218 ו-293 לספירה. מדוע איבדו אזרחי האימפריה את האמון במטבע שלהם? קשה מאוד לדעת בוודאות. אנחנו יכולים לשער שמדובר בשילוב של מספר גורמים. הראשון הוא כמות המטבעות שהייתה ברשות האזרחים שהלכה ותפחה ככל שהקיסרים הטביעו עוד ועוד מטבעות חדשים כדי לממן את הוצאות הצבא. חוקי ההיצע והביקוש מכתיבים שכשישנם הרבה מטבעות בסירקולציה, שוויו של כל מטבע בודד נעשה נמוך יותר. סיבה אפשרית נוספת לשחיקת האמון במטבעות הייתה השינוי במאפיינים הפיזיים שלהם. כיום קל לנו להבין ששטר ששווה 200 שקלים עשוי מנייר ששווה כמה פרוטות, אבל בעבר שוויו העקרוני של מטבע נגזר ישירות משוויה של המתכת היקרה שהכיל. זאת אומרת מטבע זהב היה בעל ערך קבוע לא בגלל המספר שהיה כתוב עליו אלא בגלל שוויו של הזהב שממנו היה עשוי. בשלב מסוים כמות המתכת היקרה במטבע ירדה במידה כה ניכרת עד שהמטבעות שהכילו כעת הרבה יותר ברונזה מאשר כסף, נעשו קלים יותר והרגישו לאזרחים כמו כסף של מונופול. היו קיסרים שניסו להערים על הציבור באמצעות ציפוי מטבעות הברונזה בשכבת דקיקה של כסף כדי לשמר את מראית העין, אבל הבלוף לא החזיק מעמד. ולבסוף היה זה אורליאנוס עצמו שכנראה הטיה את הכף סופית. כחלק מניסיונותיו לשקם את האימפריה החולה, הכריז הקיסר החדש גם על רפורמה במטבעות עצמם. לכאורה צעד שאמור היה להגביר את האמון במטבע, אבל בפועל הרפורמה של אורליאנוס הייתה הקש ששבר את גב הגמל. האמון של האזרחים במטבע צלל בחדות והאינפלציה זינקה לשמיים. מה בדיוק עשה אורליאנוס ששבר באופן כה דרמטי את אמון העם במטבע? זהו שאנחנו לא ממש בטוחים. Merav 31:42 אז הרפורמה שוב מה היא בדיוק הייתה גם זה נתון למחלוקת. יש לנו כמה התייחסויות מאוד בודדות במקורות הכתובים שמספרים שהוא עושה איזה משהו עם מטבעות ושלא בדיוק ברור כי המקורות הללו הם מקורות מאוד מאוחרים. ויש לנו את העדות של המטבעות עצמם שהתחילו שיפור בטיב המטבעות וגם מתחילים להופיע סימנים חדשים על המטבע מה בדיוק הם אומרים זה נתון לפרשנות. אני חושבת שהם באו להצהיר שהוא מכפיל את שווי המטבעות מעכשיו והלאה. זאת אומרת כל מה שהיה שווה אחד שווה שתיים, כל מה שהיה שווה שתיים שווה ארבע וכן הלאה. במילים אחרות יכול להיות שאורליאנוס שינה את ערכם הנקוב של המטבעות. למה דווקא שהשינוי הזה יערער את אמון הציבור במידה כה חדה? אפשר להבין מכאן שרפורמות מוניטריות זה רגע מערער. זה רגע שבו הישות הפוליטית המושכת לא משנה אם זה עיר מדינה, אימפריה, מרשה לעצמה להשתמש במונופול שיש לה על כוח כדי לשנות את חוקי המשחק. זה כלי שצריך להשתמש בו ממש בעדינות. Ran 32:49 אורליאנוס למרות כל ניסיונותיו לא הצליח לבלום את האינפלציה הדוהרת לפני שנרצח בשנת 275 לספירה. המשימה הזאת נפלה לכתפיו של יורשו גאיוס דיוקלטיאנוס שעלה לשלטון בשנת 284. כשדיוקלטיאנוס התיישב על כיסא הקיסרות, המטבע הרומאי היה כל כך חסר ערך עד שכבר אי אפשר היה לשלם איתו את משכורות החיילים. מכיוון שכך, מזה מספר עשורים לפחות חלק מהתשלום לחיילים נעשה לא בכסף אלא בשירותים וסחורות שווי ערך - בגדים, אוכל, דיור וכדומה. דיוקלטיאנוס ניסה גם הוא לערוך רפורמות במטבע הרומאי אבל כשגם אלו כשלו לא נותרה לו ברירה אלא למסד את המנהג הזה ולארגן מחדש את הכלכלה הרומאית בהתאם. Ran 34:53 למשל, רוב בעלי המקצוע שהיו אמורים לספק את הסחורות והשירותים לצבא - הנפחים, הנגרים, נהגי הפרדות ודומיהם - לא ששו לקבל כסף מונופול בתמורה לשירותיהם. הממשלה אם כן השתלטה על הגילדות המקצועיות בכל אחד מהתחומים החיוניים האלה וכפתה על בעלי המקצוע לספק את הסחורות והשירותים הנדרשים בחינם כחלק מהמיסים שנדרשו לשלם למדינה. הממשלה אסרה עליהם לשנות מקצוע ואפילו אסרה עליהם לעזוב את העיר שבה התגוררו. זאת ועוד, כדי לוודא שתמיד יהיו מספיק נפחים, נגרים, נהגי פרדות וכולי, הוחלט כי כל המקצועות יעברו בירושה מאב לבנו. באותו האופן גם על החקלאים נאסר לעזוב את אדמתם. Ran 36:06 ההתערבות ההולכת וגוברת של המדינה במה שהיה עד אז שוק חופשי הגיעה לשיאה בצו קיסרי שפרסם דיוקלטיאנוס בשנת 301 לספירה. בדברים שכתב הקיסר בהקדמה לצו, הוא תלה את האשמה למצבה הכלכלי הקשה של האימפריה ולמחירים הגבוהים בסוחרים וספקולנטים תאבי בצע שהעדיפו רווח מהיר על פני רווחתם וטובתם של שאר חבריהם אזרחי האימפריה. ציטוט: 'מי הם אותם חסרי לב שהרחיקו את עצמם כה רחוק מהרגש האנושי? שום שפע של סחורות או יבול של שנים טובות לא יוכל לרסן את תאוותם לגנבה. יש אנשים שירצו לעשות רווח אפילו מברכתם של האלים. הם לוקחים לעצמם את כל השפע וחונקים את חייהם של האזרחים'. סוף ציטוט. ומה היה הפתרון של דיוקלטיאנוס לתאוות הבצע הבלתי מרוסנת הזאת? להציב גבול עליון למחירי הסחורות והשירותים השונים. מחיר מקסימלי שמותר לגבות עבורו. בצו הארוך מפורטים מחירי המקסימום של למעלה מ-1000 מוצרים ושירותים. למשל בירה פשוטה תעלה לא יותר מ-4 דינאריוס, נקניקיית חזיר - 2 דינאריוס, חלון זכוכית - 8 דינאריוס, ואם בא לכם לרכוש אריה תוכלו לקנות אותו ב-150,000 דינאריוס ולא דינאריוס אחד יותר. העונש למי שיפר את הצו הקיסרי היה חד וברור - מוות. בעיניים מודרניות קל לראות שהעובדה שדיוקלטיאנוס ראה בתאוות הבצע של הסוחרים את הגורם העיקרי לעליית המחירים ולא המשחקים המסוכנים ששיחקו קודמיו בתכולת המתכות היקרות במטבעות היא עדות ברורה לחוסר הבנה משווע שלו לגבי איך באמת פועלת כלכלה. והאמת היא שאי אפשר להאשים אותו. Merav 38:09 כלכלה זה מונח מודרני. זה מונח שהתפתח כמונח במאה ה-17 ומתגבש במאה ה-18. במאה ה-19 הופך להיות מה שאנחנו מכירים אותו היום מדע. אבל לפני כן אין דבר כזה כלכלה. זאת אומרת אין את הרעיון של כלכלה. זה לא שאנשים לא סחרו, קנו ומכרו דברים, שילמו מיסים, עיבדו את האדמה שלהם, קיבלו החלטות לגבי מה משתלם או מה לא משתלם להם. אבל לחשוב על כל סוג הפעולות האלה כקטגוריה אחת כמעט משהו שמרכיב דבר שמשפיע אחד על האחר באופן מושכל ומודע זו המצאה מודרנית. Ran 39:02 גם עצם הניסיון להגביל את מחירי הסחורות והשירותים מעיד על חוסר הבנה לגבי הכוחות שמשפיעים על החלטות הקנייה והמכירה של השחקנים בשוק. אני מניח שאני לא אפתיע אתכם אם אני אספר שלמרות האיום בעונש מוות, אף אחד לא התייחס לצו הזה ברצינות. הרי אי אפשר לפקח על המסחר בכל מקום כל הזמן. אבל למרות הכישלון המהדהד הזה, דיוקלטיאנוס בכל זאת נקט בשני צעדים חשובים ורבי השפעה. הראשון הוא הורה לערוך סקר מקיף בכל רחבי האימפריה של הנכסים והאדמות שהיו ברשות האזרחים. הסקר הזה ראשון מסוגו בהיסטוריה אפשר לממשלה לוודא שכל אזרח משלם את מלוא המיסים שהוא חייב למדינה וליצור שוב בפעם הראשונה בהיסטוריה משהו שמזכיר תקציב שנתי מסודר. במקביל דיוקלטיאנוס ארגן מחדש את הבירוקרטיה הרומית כדי לייעל את איסוף המיסים. Merav 40:13 הוא בעצם לוקח את המנגנון של הפרובינציות ומחלק אותו מחדש. הוא מחלק אותו ליחידות פרובינציאליות הרבה יותר קטנות. עכשיו לא רק שיש הרבה יותר פרובינציות והן הרבה יותר קטנות, כל פרובינציה מחולקת לדיוקסיות. היחידות האלה הן יחידות שלטוניות אדמיניסטרטיביות שנועדו קודם כל להשלטת חוק וסדר, למשטור ולגביית מיסים. זאת אומרת הן יחידות שבהן אתה יכול לעשות מפקד אוכלוסין טוב יותר כיחידה קטנה יותר ובעקבות זאת לאכוף את המיסים באופן אפקטיבי יותר. Ran 41:11 הרפורמה השנייה שערך דיוקלטיאנוס הייתה חשובה לא פחות ונגעה ישירות באותה חולשה בסיסית שתיארתי בראשית הפרק - היעדרו של מנגנון ירושה מסודר ברשות האימפריה. דיוקלטיאנוס הבין שקיסר אחד לא מסוגל לשלוט על האימפריה הענקית לבדו, ועל אחת כמה וכמה כשהיא ניצבת מול אויבים שתוקפים אותה במספר חזיתות בו-זמנית. ועל כן כמעט מיד לאחר שעלה לשלטון הוא מינה קיסר שותף שקיבל את השליטה על חלקה המערבי של האימפריה בעוד שדיוקלטיאנוס שלט על חלקה המזרחי. מספר שנים לאחר מכן בחר כל אחד מהקיסרים סגן אותו אימץ כבנו החוקי והגדיר באופן רשמי כיורשו. שיטת הטטררכיה פתרה בבת אחת גם את בעיית הירושה וגם את אתגר השליטה על האימפריה רחבת הידיים. ולראיה בראשון במאי שנת 305 עשה דיוקלטיאנוס את מה שאף קיסר לא עשה לפניו - הוא פרש מתפקידו מרצונו והלך לגדל כרובים בארמון האישי שלו. בפעם הראשונה מזה שנים רבות עבר השלטון על האימפריה מיד ליד בצורה שלווה ומסודרת. Ran 43:11 הרפורמות הכלכליות והשלטוניות שערך דיוקלטיאנוס הצליחו לייצב את מצבה של האימפריה הרומית החולה במידה ניכרת. את המחיר של החזרת היציבות הזו שילמו אזרחי האימפריה עצמם בדמות אובדן כמעט מוחלט של חופש המסחר והתעסוקה שעתיד היה להימשך מאות שנים. בשנת 310 לספירה, 5 שנים לאחר פרישתו של דיוקלטיאנוס, הצליח הקיסר קונסטנטינוס הגדול לפתור את משבר המטבע של האימפריה כשהחליט לוותר לחלוטין על מטבעות מכסף ולבסס את הכלכלה הרומית על מטבעות זהב. אבל היציבות הכלכלית והשלטונית הזו הייתה זמנית בלבד. הטטררכיה שייסד דיוקלטיאנוס התפרקה פחות מ-4 שנים לאחר פרישתו ורומא שוב צללה לתוך סדרה של מלחמות אזרחים אלימות. גם רפורמת מטבעות הזהב של קונסטנטינוס לא הייתה פתרון אמיתי לצורותיה הכלכליות של רומא, שכן היחידים שיכלו להרשות לעצמם להשתמש במטבעות זהב היו שכבת העילית של האימפריה. פשוטי העם המשיכו לסבול מאינפלציה דוהרת שחנקה את הכלכלה והמסחר. 50 שנה לאחר מכן כשפלישתם של שבטים הונים מהמזרח תטיל את אירופה כולה למערבולת של דם ואלימות, הכל היה עתיד להתפרק. כל זאת ועוד בפרק הבא של עושים היסטוריה. Ran 46:33 זהו, עד כאן לפרק הזה. החלק השלישי של הסדרה בעוד שבועיים כרגיל. מיד נמשיך עם עדכונים לגבי פרקים חדשים שעלו לאוויר בפודקאסטים השונים ברשת עושים היסטוריה. אני רוצה להזכיר לכם שבשמונה בינואר 2025 אני מגיע לבר גיורא בתל אביב להרצאה בנושא אילון מאסק, ספייס-אקס ומהפכת החלל. כרטיסים להרצאה אפשר לרכוש באתר הבית של הבר גיורא. מה חדש ברשת עושים היסטוריה? בעושים חשבון, האם יש שוק חופשי של דעות ברשת? בעושים טכנולוגיה, היא לא אנושית אבל אני מאוהב - דוקטור יובל דרור ממשיך את הסדרה שעוסקת בקשר שבין טכנולוגיה ורומנטיקה. ובשעת מלחמה, בחייהם ובנופלם - העיתונאי שלמה רז משוחח עם הרב שמואל סלוטקי על סיפורם של שני בניו הגיבורים נועם וישי שנפלו בשבעה באוקטובר. ואחרון חביב, עושים תנ"ך. יותם שטיינמן מארח את פרופסור מיכל בר-אשר סיגל לשיחה על תקופת בית שני. כל הפודקאסטים זמינים באתר הבית שלנו, באפליקציה ובכל אפליקציות הפודקאסטים באשר הן כולל ספוטיפיי. אתם גם יכולים לרכוש מספרי שזמינים באתר הבית האישי שלי, רן לוי דוט סי-או דוט איי-אל, כמו למשל הספר 'קרב מוחות' שעוסק בהיסטוריה של התוכנות הזדוניות. עושים היסטוריה הם שלי נוימן מנהלת ההפקה, שלי גואטה ואילאי זק עורכים ומפיקים, עמית חזזי במכירות, אביב שם טוב סמנכ"ל התפעול ודני תימור המנהל העסקי. אני רן לוי, כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>435: נפילתה של האימפריה הרומית, חלק ג' (ואחרון) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/435-npylth-shl-hympryh-hrvmyt-khlq-g-vkhrvn-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/435-npylth-shl-hympryh-hrvmyt-khlq-g-vkhrvn-vshym-hystvryh.html</guid>
        <pubDate>22 בדצמבר 2024</pubDate>
        <description>Transcript for 435: נפילתה של האימפריה הרומית, חלק ג' (ואחרון) [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש—יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. רן לוי 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. רן לוי 02:30 שלום וברוכים הבאים לעושים היסטוריה. פרק 435: נפילתה של האימפריה הרומית, חלק שלישי ואחרון. בתחילת המאה הרביעית לספירה, האימפריה הרומית הייתה במצב רע. שילוב הרסני של מגפות קטלניות, איומים ביטחוניים והתנהלות כלכלית גרועה במשך עשורים רבים הביאו את המעצמה הגדולה ביותר שידע העולם העתיק לכדי פסיע מהתמוטטות. רן לוי 02:52 רשת עושים היסטוריה מציגה: נפילת האימפריה הרומית. מוזיקת פתיחה. רן לוי 03:20 למעשה, בשלהי המאה השלישית האימפריה כבר התפרקה לזמן קצר לשלוש ישויות שונות: האימפריה הפלמירית במזרח, האימפריה הגאלית במערב ורומא פרופר במרכז. אבל הקיסר אורליאנוס, טיפוס קשוח במיוחד, הצליח לאחד אותם מחדש. שני יורשיו, הקיסרים דיוקלטיאנוס וקונסטנטין, יישמו רפורמות שלטוניות וכלכליות שעיצבו את האימפריה החולה והעמידו אותה בחזרה על רגליה. ובכל זאת, רומא של המאה הרביעית כבר לא הייתה אותה רומא הגדולה של המאות הראשונה והשנייה לספירה. עשרות שנים של מלחמות אזרחים, מאבקי ירושה ומשברים אינפלציוניים החלישו מאוד את האימפריה האדירה. נדמה היה שדי היה בדחיפה אחת הגונה כדי להפיל את רומא שוב על ברכיה, ובשנת 370 לספירה, הדחיפה הזאת הגיעה ממקום לא צפוי. אף אחד לא יודע בוודאות מאין בדיוק הגיעו ההונים. בניגוד לבני עמים שהתגוררו ביישובי קבע, ההונים הנוודים, שבמשך מאות שנים רעו את עדריהם בערבות האינסופיות של מרכז אסיה, לא הותירו אחריהם עדויות ארכיאולוגיות רבות. יש חוקרים שמשערים שההונים הם אותם בני שבטים נודדים שהטילו את חתתם על הסינים באלף הראשון לפני הספירה ושלאורם הקיסרים הסינים להקים את החומות האדירות שהפכו ברבות הימים לחומה הסינית הגדולה. הרומאים נתקלו בהונים כבר במאה הראשונה לספירה, אבל הם לא התרשמו מהם במיוחד בלשון המעטה. במבט היסטורי רחב יותר, אפשר בהחלט לומר שהאימפריה הרומית המערבית לא באמת נפלה או מתה במירכאות בשנת 476. יהיה נכון יותר לומר שהיא עברה אבולוציה הדרגתית. למשל, מוסדות השלטון הרומיים הפכו להיות המוסדות הרשמיים של הכנסייה הקתולית, והאיכרים הרומיים הפכו להיות הוואסלים של ימי הביניים. אני חושב שיותר מכל סממן שלטוני, מנגנון ביורוקרטי או נוהג תרבותי כלשהו, המקום שבו אפשר להבחין בצורה הטובה ביותר בנפילתה בפועל של האימפריה הרומית הוא הכלכלה. לא משנה באיזו שנה אנחנו בוחרים כדי לציין את התאריך הרשמי של סופה של האימפריה, אפשר למצוא המון עדויות ברורות לחידלון הכלכלי שגררה הנפילה הזאת במאות החמישית והשישית לספירה. רן לוי 46:56 זהו, עד כאן. תודה שהאזנתם. אני חייב לומר שהסדרה הזאת הייתה אחת הסדרות הכי מרתקות שיצא לי לעבוד עליהן בעושים היסטוריה. ואם לא הייתי מכריח את עצמי לעצור בשלב מסוים, כנראה שהייתי מגיע לחמישה ואולי שישה פרקים. עושים היסטוריה הם שלי נוי מנהלת ההפקה, שלי גואטה ואלי זק עורכים ומפיקים, עמית חזזי במכירות, אביב שם טוב סמנכ"ל התפעול ודני תימור המנהל העסקי. אני רן לוי, כותב ומגיש, ואנחנו נשתמע בפרק הבא. להתראות. רן לוי 48:02 כמו שסיפרתי לכם בפרק הקודם, יש לי הרצאה חדשה: מהפכת החלל של אילון מאסק ו-SpaceX. הרצאה שעוסקת באופן שבו הצליח מאסק לשנות בצורה דרמטית את תעשיית החלל ולהשיק את מה שמסתמן כעידן חדש בתולדות האנושות. אם בא לכם לשמוע על האופן שבו הצליח מאסק לחולל את המהפכה הזאת, אתם מוזמנים להרצאות שלי ב-8 בינואר בבר גיורא בתל אביב וב-12 בינואר בנוקטורנו בירושלים. מה חדש ברשת עושים היסטוריה? בעושים פוליטיקה: 'קללת עזה'. בעושים תנ"ך: 'מגידו, אם כל התילים'. בעושים תוכנה נפרדנו מהמגיש בועז לביא ואנחנו מקבלים בברכה את עמית בנדוב. בעושים חשבון: למה כלכלנים עושים ניסויים בבני אדם? ובעושים טכנולוגיה: הספה הדיגיטלית - האם מכונות יחליפו טיפול פסיכולוגי? כל הפודקאסטים שלנו זמינים באתר הבית שלנו, באפליקציה ובכל אפליקציות הפודקאסטים באשר הן.
        ]]></content:encoded>
    </item>
    
    <item>
        <title>436: הצוללן שהציל קתדרלה - על שימור מבנים (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/436-htsvlln-shhtsyl-qtdrlh-l-shymvr-mbnym-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/436-htsvlln-shhtsyl-qtdrlh-l-shymvr-mbnym-sh-kh-vshym-hystvryh.html</guid>
        <pubDate>7 בינואר 2025</pubDate>
        <description>Transcript for 436: הצוללן שהציל קתדרלה - על שימור מבנים (ש.ח.) [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שעשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי זה אומר שהפרסומת הזאת נועדה לכם. כי חידות כאלה שהם חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 שלום וברוכים הבאים לעושים היסטוריה. פרק 436: הצולל שהציל קתדרלה - על שימור מבנים. שידור חוזר. רשת עושים היסטוריה. שלום. הפרק שתשמעו מיד הוא שידור חוזר של פרק 106 מלפני אי שם עשר שנים או יותר. לשמחתי, פרקים של עושים היסטוריה, כמו בניין בנוי היטב, נוטים להשתמר בצורה טובה, אז הפרק הזה נותר רלוונטי לימינו ממש כפי שהיה כשהוא עלה לאוויר בפעם הראשונה. עם זאת, בסוף הפרק אני אביא כמה תיקונים קטנים למה שאמרתי בפרק המקורי בזכות פידבקים שקיבלתי מהמאזינים לאורך השנים. עוד בסוף הפרק תוספת קצרה ומיוחדת, עדיין בנושא שימור מבנים, שתעסוק בעכו ובפרט בשימורו של אחד המבנים המיוחדים בעיר, מלון אפנדי, פרויקט של המסעדן המפורסם אורי בורי. שווה להישאר. ודבר אחרון עבור ירושלמים ואנשי הסביבה, בשבוע הבא ב-12 לראשון 2025 אני מגיע לבר הנוקטורנו בירושלים עם ההרצאה שלי אילון מאסק, SpaceX ומהפכת החלל. איך הצליח אילון מאסק לעשות את מה שאיש לא הצליח לעשות במשך 70 שנה ולהוזיל את עלות השיגור לחלל במידה כה דרמטית עד שעידן חדש נפתח בחלל הלכה למעשה, עידן שבו האנושות מסוגלת בפעם הראשונה בהיסטוריה לחלום ברצינות על הקמתם של מפעלי תעשייה גדולים בחלל ובסיסים על ירחים וכוכבי לכת אחרים. שוב, ה-12 לינואר 2025 בנוקטורנו, רחוב בצלאל 7 בירושלים בשעה 7 בערב. קישור לרכישת כרטיסים להרצאה תמצאו בפוסט של הפרק הזה באתר של עושים היסטוריה, osimhistoria.com ובאתר הבית האישי שלי, ranlevi.co.il. האזנה נעימה, אנחנו נתראה בצידו השני של הפרק. רן לוי 05:07 אחד מסמליה המוכרים של העיר ווינצ'סטר שבדרום אנגליה היא הקתדרלה שלה. המבנה המרשים הזה, אחת הכנסיות הגדולות והמוכרות ביותר בבריטניה, הוא מקור גאוותם של תושבי העיר ומוקד משיכה לתיירים רבים. מתחת לקתדרלה בווינצ'סטר יש חלל תת-קרקעי, קריפטה כפי שהוא מכונה בלעז. בכל חורף הקריפטה מוצפת במים עד לגובה הברכיים. כיום, ההצפה המחזורית של הקריפטה היא אירוע שגרתי ומוכר כל כך בקתדרלה, עד שפסל אמנותי שהוצב שם ב-1986 תוכנן מלכתחילה כך שייראה במיטבו רק כשהקריפטה מוצפת במים. לא רחוק מהפסל האמנותי יש פסל נוסף, קשור גם הוא במים, אם כי בדרך אחרת. זהו דיוקנו של אדם מסוים בעל הבעת פנים רצינית ונחושה, עוטה לגופו חליפת צלילה ואוחז בידיו קסדת אמודאים מתכתית וכבדה למראה. מי שלא מכיר את ההיסטוריה של הקתדרלה בוודאי שואל את עצמו מה לכל הרוחות עושה פסל של אמודאי בתוך קריפטה של קתדרלה נוצרית מפוארת. אבל אם הוא ישאל את אחד מתושבי ווינצ'סטר בוודאי יוסבר לו שאין מקום מתאים יותר לפסל הזה, מכיוון שהאמודאי הזה הציל במו ידיו את הקתדרלה הענקית. הקתדרלה של ווינצ'סטר הוקמה לפני כ-900 שנה בסוף המאה ה-10 לספירה ומאז היא שימשה כמרכז דתי חשוב. במאה ה-13 הורחב המבנה המקורי, אבל תוספת הבנייה התבררה עם הזמן כשגיאה גסה. מפלס מי התהום באותו אזור גבוה במיוחד והקרקע עליה הוקמה הקתדרלה הייתה בוצית ולא יציבה. כדי לתמוך במשקל תוספת הבנייה הוחדרו עצי אשור כבדים מתחת ליסודות, אבל לאורך מאות השנים שחלפו נרקבו העצים והכנסייה הגדולה החלה שוקעת אט אט בקרקע הבוצית וסדקים רחבים הופיעו בקירות. האגף המזרחי של הכנסייה היה מעוות כולו. הקיר הדרומי עמד להתמוטט בכל רגע ולהפיל עימו את כל שאר הקירות. בתחילת המאה ה-20 הבינו כולם שככה אי אפשר להמשיך. לאחר כמעט 1000 שנים של גדולה, הקתדרלה הגדולה נמצאה על סף קריסה. עבודות ההצלה החלו בשנת 1905 ומטרתם הראשונה של האדריכלים שפיקחו עליהם הייתה לחפור מתחת ליסודות הקיימים, להוציא את שאריות עצי האשור הרקובות ולהחליף אותם ביסודות מבטון יציב. מספר בורות נחפרו מתחת לקירות הכנסייה כדי להגיע ליסודות, אבל כמעט מיד הוצפו במי תהום. הבנאים הביאו משאבות, אבל השימוש בהם הופסק כמעט מיד מכיוון שהמים שנשאבו מתחת ליסודות שאבו איתם גם את הקרקע הבוצית ואיימו רק לזרז את קריסת המבנה כולו. אי אפשר לשאוב את המים ואי אפשר לתקן את היסודות בלי לשאוב אותם. מה עושים? כאן נכנס לתמונה וויליאם ווקר. ווקר היה אמודאי, צולל בעברית עדכנית יותר, מנוסה מאוד. הוא היה כבן 40 ומאחוריו שנים רבות של עבודות תחזוקה והצלה מתחת למים. ווקר הוזמן להצטרף לפרויקט והמשימה שהוטלה עליו הייתה על פניה פשוטה למדי: צלול אל תוך הבורות המוצפים וחזק את היסודות הרעועים של הקתדרלה. המשימה הפשוטה הזאת התבררה כסיוט בשעה שמבינים את תנאי העבודה שנאלץ ווקר להתמודד עימם. המים היו בוציים כל כך עד שווקר נאלץ לעבוד בחושך מוחלט ולהיעזר בחוש המישוש בלבד וכל זאת כשהוא עוטה לגופו קסדה כבדה, חליפה מיושנת ולא נוחה ומגפיים כבדות. הבריטים ידועים באהבה שלהם ל-understatement, אבל במקרה הזה לומר על וויליאם ווקר שהוא היה טיפוס קשוח זה כבר כנראה יותר מדי understatement אפילו עבורם. ווקר עבד בחשכה מוחלטת מתחת לקתדרלה בעומק של שישה מטרים מתחת למים, שש שעות בכל יום במשך שש שנים תמימות. הוא החדיר ליסודות 25,000 שקי מלט, 115,000 בלוקים של בטון ו-900,000 לבנים. בכל סוף שבוע כשהסתיימה העבודה ווקר היה רוכב על אופניו ונוסע 250 קילומטרים בחזרה אל ביתו ומשפחתו. קשה אפילו לדמיין אילו תעצומות נפש נדרשות מאדם שעליו לבצע עבודה שכזו ואיש לא נותר אדיש לגבורתו של ווקר. כשנסתיים הפרויקט העניק לו המלך אות הצטיינות ושיבח אותו: 'הצלת את הקתדרלה במו ידיך'. וויליאם ווקר עצמו לא התרשם במיוחד. לכתבים שראיינו אותו הוא אמר: 'זה לא היה ממש קשה. זו הייתה עבודה לא מסובכת, אבל היה צריך לעשות אותה בזהירות'. כיום וויליאם ווקר הוא אחד מגיבוריה הגדולים של ווינצ'סטר ופסלים בדמותו מוצבים מסביב לקתדרלה. התושבים אסירי התודה זוכרים לו את גבורתו ואת העובדה שסייע להציל לא רק מבנה מרשים אלא גם חלק חשוב מהמורשת העתיקה והמכובדת של העיר. סיפורו של וויליאם ווקר הוא דוגמה נאה על החיבור שבין מורשת תרבותית ומבנים עתיקים. בניינים ומונומנטים הם מבין היצירות האנושיות הבודדות שמסוגלות לשרוד מאות ואלפי שנים. תושבי ווינצ'סטר רואים בכנסייה שלהם לא רק מבנה אסתטי ומרשים, אלא גם מעין שגריר של תקופה אחרת בעברם. תקופה שבה העיר הייתה בירתה של אנגליה ועיני כל המדינה היו נשואות אליה. הקתדרלה, בדומה לכותל המערבי שלנו ולמבנים דומים, משמרים לא רק את הרעיונות העיצוביים והאדריכליים של תקופתם, אלא גם את הערכים והרעיונות שסביבם מתגבשת זהות חברתית ותרבותית. אם כן, מהו בעצם שימור מבנים? ההגדרה הבסיסית של שימור מבנה היא זו: סדרת פעולות שמטרתה למנוע את הדרדרות מצבו הפיזי של הבניין תוך שימור הערכים התרבותיים שהוא מייצג והעצמתם. באופן טיפוסי מדובר במבנה בן עשרות עד מאות שנים ואפילו אלפי שנים, שבשלב כלשהו במהלך חייו הייתה לו חשיבות מיוחדת. למשל כמקום פולחן דתי, או בעקבות מאורע היסטורי שהתרחש בו, או שאולי האדריכלות שלו ייחודית ומעניינת במיוחד. תהליכי בלאי הדרגתיים או אסונות טבע הזיקו לבניין ועכשיו מוטלת עלינו המשימה לבלום את המשך ההדרדרות ולדאוג לכך שהערכים התרבותיים שבעטיים ביקשנו לשמר את המבנה מלכתחילה לא יאבדו. אבל ההגדרה הפשוטה הזו מסתירה מאחוריה מורכבות מפתיעה, מכיוון שהיא מנסה להדביק יחד שני תחומי פעילות אנושית שבדרך כלל לא מוצאים אותם בכזו צמידות: הנדסה ואמנות או תרבות. השילוב הזה של אדריכלות והיסטוריה, הנדסה ואידיאלים, הוא פאזל מרתק שהופך מקצוע שעל פניו נראה טכני מאוד לשדה מוקשים של פוליטיקה, דת, כלכלה ומלחמות תרבות. השאלה מהי הדרך הנכונה לשמר מבנה עתיק היא ותיקה ממש כמו מקצוע השימור עצמו. שימור המבנים כמקצוע מאורגן ומסודר, להבדיל מפעילות אקראית של אנשים בודדים פה ושם לאורך ההיסטוריה, החל במאות ה-18 וה-19. כמה זרמים היסטוריים התמזגו באותה התקופה: מצד אחד אירופה חוותה התעוררות של רגשות לאומניים ופטריוטיים ומבנים עתיקים קיבלו מימד של סמלי מורשת והיסטוריה לאומית ולכן גבר הרצון לשמור עליהם. במקביל גברה גם ההתעניינות המדעית בהיסטוריה ומה אפשר ללמוד ממנה, כמו לדוגמה האדריכלות הרומית העתיקה ששרידים רבים שלה שרדו מאות רבות של שנים. אבל ההכרה בחשיבותו של שימור המבנים גררה עימה גם ויכוח לוהט בתוך חוגי האדריכלים ואנשי הרוח של אותה התקופה ובמיוחד באנגליה של המאה ה-19. השאלה הבסיסית הייתה מהי הדרך הנכונה לשמר מבנה עתיק, והמתווכחים התפלגו לשני מחנות: מחנה השימור האותנטי ומחנה השחזור. שחזור בהקשר של שימור מבנים הוא הניסיון להחזיר את הבניין לימי גדולתו, זאת אומרת לתקן ולשפץ את הנזקים שנגרמו במהלך השנים, להסיר תוספות בנייה שנעשו בו לאורך הזמן ולבנות מחדש חלקים שאולי התמוטטו. אחד הבולטים במחנה השחזור היה האדריכל הצרפתי עמנואל ויולה-לה-דוק, דמות חשובה בעולם האדריכלות באירופה של המאה ה-19. ויולה טען כי לשם המטרה של החזרת הבניין לגדולתו המקורית יש להשתמש בכל הכלים ההנדסיים האפשריים, לבחור את הכלים והחומרים הטובים ביותר שקיימים בהווה לצורך השיפוץ, גם אם לא היו מצויים בתקופה ההיסטורית שבה נבנה הבניין. אם למשל צריך לחזק את המבנה יש להשתמש במוטות מתכת, למרות שחומר הבנייה המועדף באותה התקופה שבה נבנה הבניין היה עץ למשל. למעשה ויולה הלך אפילו צעד אחד מעבר לשחזור העבר וטען שהשימור צריך להחזיר את הבניין למצב של שלמות שאולי לא התקיים באף זמן נתון. במילים אחרות, יש להביא את המבנה לאידיאל האדריכלי, גם אם המבנה עצמו כבר לא נראה כפי שהוא נראה בימים הטובים והמפוארים שלו ואפילו מעולם לא נראה טוב כל כך. בצידו השני של המתרס גרסו תומכי השימור האותנטי שאסור בתכלית האיסור לשנות שום דבר מהתכנון המקורי של המבנה. ג'ון ראסקין, מבקר אמנות אנגלי חשוב וסופר בין המאה ה-19, היה ממובילי הדעה הזו. הוא טען שאותנטיות המבנה היא ערכו התרבותי החשוב ביותר. צריך לשפץ את הבניין, בכך אין שום ספק, אבל אסור לשנות את מהותו. החלפת קורות מקוריות מעץ בקורות ממתכת למשל, למרות שהיא החלטה הנדסית טובה ביסודה, שקולה לניסיון לרמות את ההיסטוריה, למחוק את העבר לטובת ערכי ההווה. אז מי משתי הגישות האלה נכונה או צודקת יותר? זו שאלה לא פשוטה כלל וכלל. בשנת 2009 ערך מהנדס שימור מטעם רשות העתיקות בדיקה מקיפה של הכותל המערבי. המהנדס בחן את מצבם הפיזי של האבנים הגדולות והחיבורים שביניהן והגיע למסקנה מדאיגה מאוד. אלפי שנים של גשם, שינויי טמפרטורה, השתרשות צמחייה וקינון ציפורים בחללים שבין האבנים נתנו את אותותיהם והנדבכים העליונים של הכותל, שכבות האבנים הגבוהות, החלו להיסדק ולהתפרק עד שחלק מאבני הכותל עמדו בסכנת נפילה ממש. רשות העתיקות עמדה בפני אותה דילמה עתיקת יומין שבין שחזור ושימור אותנטי. מבחינה הנדסית גרידא, כנראה שהפתרון הטוב ביותר היה להחליף את האבנים הבעייתיות באבנים חדשות, או במילים אחרות לשחזר את הכותל למצבו המקורי התקין. ואם כבר מחליפים את האבנים, למה לא להחליף אותן באבנים טובות יותר מאלו שעמדו לרשותם של הבנאים המקומיים? אולי אפילו שיש של אבן קיסר עם חריצים מוכנים מראש לפתקים. ברור לכל שההצעה הזו כנראה הייתה נדחית על הסף. הכותל המערבי הוא ה-כותל בשל העובדה שהאבנים שמרכיבות אותו הן אותן האבנים שהקיפו את בית המקדש. אם כן, אולי כדאי לנקוט בגישה האותנטית? לא להסיר שום חלק מתפורר כל עוד הוא מחזיק מעמד, לא לשלוף אף שיח אבות ולא להכניס חומר איטמה נגד מים, שהרי לבנאים מוקדמים לא היו חומרי איטום מתקדמים. לכל היותר לתמוך בקיר כדי שלא יתמוטט. אבל גם הגישה הזו היא לא ממש מעשית כמובן. אם לא נעשה שום דבר כדי לבלום את תהליכי הבלאי, המים ימשיכו לחלחל ושורשי השיחים ימשיכו להרחיב את הסדקים ובעוד 20 שנה מהיום הכותל פשוט יתמוטט. רשות העתיקות החליטה לנקוט בדרך של פשרה: להשאיר את האבנים כמות שהן, אבל להחליף את המלט שביניהן בחומר חדש ואטום למים. להסיר את השיחים הפוגעניים, אבל להשאיר את הצלף הקוצני שהוא אחד ממאפייניו הבולטים של הכותל. פשרה שכזו היא גם הדרך שבה בוחרות מרבית מדינות העולם בימינו להתמודד עם דילמת השימור. לאורך המאה ה-20 התגבש קונצנזוס שגובש בהסכמים בינלאומיים כדוגמת אמנת ונציה מ-1964. באמנה נאמר ששיפוץ מבנה עתיק חייב לשמר לא רק את ייעודו המקורי אלא גם את ההיסטוריה שלו לאורך השנים, באותו אופן שבו אבני הכותל הן אותן האבנים ששרדו מאז ימי המקדש. מצד שני, אם יש צורך להחליף חלקים חסרים של הבניין למשל כדי לשמור עליו שלא יתמוטט, יש לעשות זאת. בישראל תחום שימור המבנים קיבל צביון מסודר יותר בתחילת שנות ה-80 עם הקמת המועצה לשימור אתרי מורשת ב-1984. סיפור הקמת המועצה כרוך בסיפור גורלו הטרגי של בניין הגימנסיה הרצליה. הגימנסיה הרצליה הוקם בשנת 1905 ובהתחלה היא תפסה רק שני חדרים בתוך דירה קטנה ביפו. למרות ההתחלה הצנועה הזו, פרי מאמציהם של הזוג דוקטור יהודה ליב מטמון כהן ואשתו פניה, בתוך שנים ספורות הפכה הגימנסיה לסמל למפעל הציוני כולו. התמונה הזו של נערים ונערות עבריים מאחורי שולחנות, שותים בצמא נושאים כמו מתמטיקה, פיזיקה והיסטוריה וכל זאת על טהרת העברית, הייתה תזקיק חזונם של מנחם אוסישקין, חיים בוגרשוב וכל שאר המנהיגים שהובילו את התנועה הציונית. ב-1910, חמש שנים לאחר שהוקמה, הציעו תושביה של אחוזת בית, תל אביב, למנהלי הגימנסיה להעביר את משכנה אל העיר החדשה והצומחת. הבניין החדש שאליו עברה הגימנסיה לא היה בית ספר כי אם גם המבנה הציבורי הראשון בתל אביב. נערכו בו אסיפות עירוניות, תפילות השבת ולשם גם הביאו אורחים מחוץ לארץ. גם מיקום הגימנסיה שיקף את החשיבות המרובה שראו בה בני הדור. הגימנסיה עמדה בקצה רחוב הרצל, אחד הרחובות הראשיים של אחוזת בית אם לא המרכזי שבהם. המיקום הזה, כך הסתבר, היה ברכה שהפכה לקללה. עם חלוף השנים התיישן בניין בית הספר, סדקים ורטיבות החלו להופיע בקירות ובחורף מים חלחלו פנימה. ב-1938 קיבלה הנהלת הגימנסיה החלטה להעביר את בית הספר למבנה חדש בצפונה של תל אביב, אזור שמוכר לנו כיום בשם הרצליה. השם גימנסיה הרצליה דרך אגב ניתן לבית הספר שנים רבות קודם לכן, על שמו של בנימין זאב הרצל כמובן. בעיות מימון הקשו על המעבר, אבל ב-1958 העתיקה הגימנסיה את עצמה לבניין החדש שבו היא שוכנת עד היום. הבניין הישן שנותר מאחור היווה בעיני גורמים שונים בעירייה מטרד מעיק. בשנות ה-50 וה-60 של המאה ה-20 הפך רחוב הרצל משדרה ראשית של עיירה מנומנמת לאורך מרכזי של אזור עסקים סואן. בניין הגימנסיה מנע את האפשרות להאריך את רחוב הרצל לכיוון הים ובאופן כללי לא התאים לאופי המסחרי של האזור כולו. מה כדאי לעשות אם כן עם הבניין הישן? נראה היה שהיה מי שרצה שהנושא כלל לא יעמוד לדיון ציבורי. המגרש נמכר ליזמים מרדכי ומשה מאיר והם הרסו את המבנה. על חורבותיה של הגימנסיה הוקם מגדל שלום מאיר המפורסם, גורד השחקים הראשון בישראל. אט אט ובהדרגה נחתה על הציבור הישראלי ההכרה בגודל האובדן. המבנה הציבורי החשוב כל כך, סמל למפעל הציונות כולה, בית ספר שהוציא מבין שורותיו דמויות חשובות כמו משה שרת, נתן אלתרמן ורבים אחרים, נעלם לתמיד. הזעזוע היה חריף ומרדכי ומשה מאיר ספגו גל אדיר של ביקורת. האשימו אותם שהם תאבי בצע, שהם הקריבו את ההיסטוריה הציונית על מזבח אחוזי הבנייה ואפילו אמרו עליהם שהם פעלו מתוך שנאה ורצון ילדותי להרוס את בית הספר שלמדו בו, שכן שניהם בעצמם היו בוגרי הגימנסיה. האמת מאחורי סיפור הריסת הגימנסיה מורכבת יותר כנראה. ב-2009 טען אבי מאיר, בנו של משה מאיר, שאביו דווקא רצה מאוד לשמר את הבניין הישן או לכל הפחות חלק ממנו. הוא היה יושב ראש הוועד הפועל של בית הספר ואפילו הגיע עד דוד בן גוריון עצמו כדי לנסות ולקבל תמיכה למאמצי השימור. אבי מאיר טען שעיריית תל אביב היא זו שדחפה כל העת להרוס את מבנה הגימנסיה כדי להקים את המגדל המרשים ושאביו התחרט על הטעות שעשה והצטער עליה עד סוף ימיו. תהא האמת אשר תהא מאחורי הסיפור המעניין הזה, חורבן הגימנסיה הרצליה הפך לסמל. האירוע גיבש מאחוריו את כל מי ששימור העבר והאידיאלים הציוניים היה בנפשו והוא הוביל ברבות הימים להקמתה של המועצה לשימור אתרי מורשת, גוף ששם לעצמו מטרה להילחם נגד הריסתם של מבנים בעלי חשיבות היסטורית. רן לוי 23:20 אחד החלוצים בתחום השימור בישראל הוא האדריכל אמנון בר אור. אמנון בר אור 23:34 טוב, אני אמנון בר אור, אני נולדתי ב-51 בתל אביב. חייתי כל שנותיי בתל אביב למעט שנות הלימודים שבהן למדתי בפירנצה באיטליה, ופרק זמן של כמה שנים בצפת, בעיר העתיקה בצפת, אבל בשנת 90 חזרתי לתל אביב ומאז אני פה. רן לוי 24:00 אמנון אחראי על כמה מעבודות השיקום החשובות והמעניינות שנעשו בארץ בעשרות השנים האחרונות, כמו שיקום העיר העתיקה בצפת ושימור העיר הרומית-ביזנטית בבית שאן. כחלק מעבודתו אמנון מעורה גם ברעיונות של השימור כפי שהם באים לידי ביטוי בשאר העולם. אמנון בר אור 24:18 התפתחות היא בעיקר פתיחות בינלאומית. ככל ש... בעיקר סביב הפעילות של אונסק"ו, ארגון התרבות של האו"ם, שהוא בעצם בשנת ה-70 חיבר את האמנה למורשת עולמית, ודרך האמנה הזאת בה השתתפו כל פעם מדינות נוספות הצטרפו לאמנה והיום כמעט כל המדינות בעולם הצטרפו לאמנה. בעצם כל מדינה הביאה את התרבות שלה לתוך הדיונים על האמנה הסופית וככה לאט לאט למשל האפריקאים הביאו את השימור הלא מוחשי בכלל. אמרו לנו 'אין ארכיטקטורה, אנחנו את השימור שלנו לא יכולים לשמר את המבנים, יש לנו סיפורים, שירים, כל מיני דברים שהם לא מוחשיים' וגם זה נכנס לתוך עולם השימור. באו היפנים ואמרו 'אנחנו לא מקדשים בכלל את הבניין העתיק, אנחנו מקדשים את ה... אנחנו שומרים על המסורות. אנחנו את המקדשים הכי חשובים שלנו אנחנו הורסים כל 40 שנה ובונים אותם מחדש בשביל לשמור על הטכנולוגיה ועל הידע איך עושים את זה'. כלומר ההתפתחות של השימור היא התפתחות רבת שנים וחובקת עולם. וההתפתחות הזאת מאוד משפיעה על כולנו, הן ברמה המחשבתית והן כמובן ברמה הפרקטית של הפרויקטים שאני עושה. אני משנה עם ההתפתחות שלי, אני גם משנה את התוצאה בפרויקטים. רן לוי 25:44 ברמה המעשית, השאלה הבסיסית שעמה מתמודדים אמנון ועמיתיו למקצוע בכל פעם שהם ניגשים לעבודת שימור חדשה היא הקונפליקט הבסיסי שבין בטיחות ואותנטיות. בטיחות בהקשר האדריכלי היא יכולתו של הבניין לעמוד בעומסים הצפויים לו מבלי שיתמוטט. כשזה נוגע למבנים מודרניים, האדריכלים ומהנדסי הבניין מסוגלים להעריך במידה גבוהה של וודאות מהם השינויים שצריך, אם בכלל, לבצע בבניין כדי להתאים אותו לסטנדרטים הקיימים של בטיחות מבנים. הם פותחים את השרטוטים, מזינים את המידות והנתונים לתוך המשוואות ותוכנות המחשב המתאימות ומקבלים החלטה מושכלת. אבל כשמדובר במבנים היסטוריים, התמונה כלל אינה כה ברורה. מעצם גילם, לחלק גדול מהמבנים העתיקים אין בכלל שרטוטים מסודרים. ואם המבנה עתיק מספיק, סביר להניח שהוא נבנה בתקופה שבה כלל לא היו קיימים סטנדרטים קבועים ומוגדרים, אלא רק כללי אצבע וטכניקות שהושתתו על הניסיון המצטבר של הבנאים. בדרך כלל החומרים שבהם השתמשו בתהליך הבנייה המקורי שונים מאוד מהחומרים המודרניים ולא תמיד יש בידי המשמרים ידע מדויק כדי להעריך איך בדיוק השפיעו על החומרים תהליכי בלאי כאלו ואחרים. כל מה שאפשר לעשות במקרה הזה הוא לבצע מדידות הנדסיות מדויקות ככל האפשר ולנסות להתחקות אחר העבר של המבנה. מתי הוא נבנה, באילו שיטות, מאילו חומרים, מהם תהליכי הבלאי שפעלו עליו ואם פגעו בו אסונות משמעותיים כמו שריפות או רעידות אדמה. גם אז, ההחלטה מה בדיוק צריך לעשות, עד כמה חייבים לפגוע באותנטיות של המבנה כדי לשמור על סטנדרטים מינימליים של בטיחות, היא החלטה לא קלה שדורשת מהמהנדס ידע, ניסיון והמון המון ביטחון עצמי. הפניתי את השאלה הזו גם לאמנון בר אור. מתי מחליטים שאין מה לעשות, שהמבנה פשוט הרוס מדי? אמנון בר אור 27:44 תראה, זאת שאלה מצוינת משום שהיא בעצם אנחנו נתקלים ביום יום, יום יום בפרקטיקה שלנו, משום ש לא מדובר על הרס של בניין שלם, אלא חלקים. חלקים מהבניין. תמיד הדיון הוא מה נשאיר מתוך הבניין הזה, מה נשחזר, מה... מה נצליח להחזיק באוויר ולהנשים אותו בחזרה. זו שאלה שאין לי תשובה כללית עליה, משום שהיא מאוד מאוד פרטנית והיא מאוד תלויה בבניין בניין. קודם כל מה הערכים שלו. כמה הוא חשוב. כמה חשוב הבניין או כמה חשובים או כמה גדולים הערכים שהבניין הזה נושא בתוכו כפי שהוא או כפי שמאפיין אותו, כפי שמתכננו אותו. כי הרי כל תחום התכנון של השימור אני מדבר איתך עליו. אם הבניין הוא מאוד מאוד חשוב, אם האתר הזה הוא כל כך חשוב שכל דבר שווה להכניס בו, כל סכום שווה להכניס בו, אז אין בעיה, אתה מחליט ואם זה מספיק חשוב לציבור והציבור משלם, אם זה מספיק כלכלי ליזם אז היזם משלם. אי אפשר גם לנתק את השימור כמו שום דבר אחר מהפוליטיקה. במשך הרבה מאוד ימים עד 48 בית הכנסת החורבה בירושלים בעיר העתיקה היה מונומנט מאוד חשוב, אחד הגדולים ואחד המרשימים. והוא כמובן בזמן הכיבוש הירדני הוא נחרב ונשרף ובעצם לא נשאר ממנו הרבה. כשישראל כבשה את ירושלים ב-67, אחרי כמה שנים של שיקום הרובע, היא במקום בית כנסת היא בנתה קשת מאוד גדולה, מאוד מוזרה כזאת, עמדה קשת free-standing כזאת באוויר וכולם ידעו שזה הסמל שמסמל את הערך של בית הכנסת שהיה שם שנחרב. ובעצם עמדת מול קשת שבורה והבנת את כל גודל הסיפור, הן את הבית כנסת החשוב כי ראית את הפרופורציות של הקשת כמה הוא חשוב, כמה הוא גדול, והן את החורבן שלו בעצם זה שהוא לא קיים ובעצם זה שנשאר לו איזה שהוא שריד שמזכיר לנו גם את ההיסטוריה שהבניין הזה עבר. ואלה ערכים חשובים בדיוק כמו המבנה של בית כנסת לדעתי. והנה החליט מישהו בפוליטיקה הירושלמית המוזרה והבלתי מובנת לשחזר לחלוטין את בית הכנסת הזה כאילו נולד אתמול. ומכיוון שחסר הרי מונומנטים בירושלים, איך אומרים עיר בלי עניין, היו צריכים דווקא את הבית כנסת הזה לשחזר. ושחזרו אותו עבודה יפהפייה, אין מה לומר, באמת אני מוריד את הכובע בפני כל אלה שעשו שם עבודה מאוד קפדנית ומאוד יפה ומדויקת. אבל השאלה מה הערכים, אם מישהו שבא היום לבית כנסת מכיר את הסיפור שהבניין הזה נהרס והייתה מלחמה והוא נבנה מחדש בגלל סיבות אחרות. כלומר יש פה דיון מאוד עמוק סביב מה זה זיכרון ומהו ערך חשוב. האם העיר העתיקה ביפו שהיא בעצם לא נשאר ממנה כלום אלא גנים פורחים ומדשאות וכמקום לבוא סצנה נפלאה לצילומי חתן כלה, האם מישהו שם שמטייל שם יודע שיש עיר קבורה מתחת לדשא הזה? שאלה של זיכרון. ובזה... ובתחום הזה אני עוסק. רן לוי 31:11 לא תמיד ההחלטות שמתקבלות בזמן השימור הן ההחלטות הטובות ביותר. לפעמים אנחנו מגלים רק כעבור שנים רבות שהחומרים שבהם בחרנו כדי לשפץ את הבניין לא טובים מספיק, או שהם מגיבים בצורה לא בריאה לחומרים המקוריים שמהם נבנה הבניין. מסיבה זו הפיכות (reversibility) היא עיקרון חשוב בשימור מודרני: יש לשמר כך שניתן יהיה להסיר את התוספות והשינויים שנעשו אם יתברר בעתיד שהם לא מוצלחים. לרוע המזל, לא תמיד ניתן להחזיר את הגלגל לאחור, כפי שגילה אמנון בר אור על בשרו. בית לוין, שמוכר גם כבית סותבי'ס והשגרירות הרוסית, הוא אחד הבתים המפורסמים ביותר של תל אביב הישנה. הוא נבנה בשנות ה-20 של המאה הקודמת וממוקם בלב שדרות רוטשילד, אחד מאזורי הבילוי המוכרים של תל אביב. בית לוין מושך אליו תשומת לב רבה בעיקר בזכות האדריכלות והעיצוב המיוחד שלו. בתחילת שנות ה-90 ביקשה עיריית תל אביב לבצע עבודות שימור בבניין הוותיק, אבל לא היו לה את התקציבים הנדרשים. לכן העירייה חתמה חוזה עם יזם נדל"ן שרצה להקים בניין רב קומות בצמוד לבית לוין. היזם יממן את השימור בתמורה לזכויות בנייה רחבות באזור. עקרונית העסקה הזו הועילה לשני הצדדים, אבל לאו דווקא לבניין הוותיק עצמו. כחלק מהקמת רב הקומות היה צריך לחפור מתחת לבית לוין כדי לבנות חניון תת-קרקעי. מבחינה מעשית המשמעות הייתה להרוס את כל תוכן בית לוין, זאת אומרת כל הקירות הפנימיים, כדי שניתן יהיה להרים אותו באוויר בזמן עבודות החפירה. מי שביצע את העבודה הזו היה אמנון בר אור. אמנון בר אור 32:55 עבודה שלי... עבודות שלי הראשונות היו עבודות חסרות מודעות או חסרות נקרא לזה בגרות שימורית. בעצם בשביל לבנות את המגדל מאחורה נאלצנו לפרק את כל הבניין, את כל הפנים של הבניין, כדי לתלות את המעטפת החיצונית באוויר ובעצם מהבניין לא נשאר כלום אלא רק המעטפת החיצונית שאחר כך שחזרנו אותה והיא כבר לא אותנטית כמובן. והקליפה של הבניין היא אותנטית אבל בזמנו זה נחשב לשימור הכי הכי טוב הכי משוכלל שיכול להיות היום. היום אולי לא הייתי מעז לעשות דבר כזה. כלומר היום ההבנה של כולנו של שימור הוא משהו שהוא הרבה יותר כולל, הוא משהו שהוא כולל פנים וחוץ והעצים שבחצר והגדר וכל דבר שבעצם הופך את האתר הזה למשהו שיש בו זיכרון שחשוב לציבור לשמור עליו כמובן. כשהגענו לאחד הפרויקטים לפני כמה שנים, של הרכבת במנשיה, מתחם התחנה מה שנקרא, שמה כבר השארתי את הדברים אותנטיים לחלוטין. לא יצאתי מהאתר והמבנים נראו חדשים כאילו אתמול גמרו לבנות אותם, אלא השארתי קירות שהם התבלו ואת כל הפטינה של השנים שהצטברה על הקירות לא מחקתי אותה, אלא אפשרתי למי שנכנס לבניין לראות את הזמן גם, לא רק את המבנה המקורי כאילו שום דבר לא קרה מאז שבנו אותו, כאילו לא עברו 100 ומשהו שנה. רן לוי 34:30 15 שנים חלפו ושוב ניצב אמנון בפני דילמה לא פשוטה. הפעם מדובר היה בשימור מבנים עתיקים אפילו יותר מבית לוין: פרויקט הזזת בתיה של העיירה שרונה. כדי להבין מהי אותה עיירה, היכן היא ממוקמת ומדוע עלה הצורך להזיז בתיה, בואו נחזור כ-150 שנה לאחור אל אחד הפרקים המעניינים והפחות מוכרים לדעתי בהיסטוריה של ארץ ישראל. הטמפלרים החלו דרכם כתנועה נוצרית שולית שהוקמה ב-1854 בעיירה קטנה בגרמניה. מייסד התנועה, כומר בשם כריסטוף הופמן, לא אהב את מה שראה כהסתאבות של הממסד הדתי באירופה ושאף להחזיר את הנצרות לשורשיה המוקדמים - לגאולה באמצעות עבודת אדמה ובניית בית המקדש בירושלים. מכאן גם השם טמפלרים מלשון טמפל (מקדש). אין לבלבל בינם ובין האבירים הטמפלרים ששהו בארץ בתקופת מסעות הצלב של ימי הביניים ולאחריהם. כריסטוף סחף אחריו כמה מאות מאמינים והוא פנה לממשלת גרמניה בבקשה שתסייע להם להתיישב בפלשתינה. המוסדות הנוצרים הרשמיים ראו בתנועה החדשה הזו גורם מאיים ומפלג והטמפלרים הוכרזו כמגורשים מהכנסייה הרשמית ובמקביל הופעלו לחצים רבים על הממשלה כדי שתסרב לבקשת העזרה. כריסטוף ועמיתיו להנהגת הטמפלרים הבינו שלהתיישב בארץ ישראל ללא שום סיוע יהיה מעשה מטופש מאוד. פלשתינה, יש לזכור, הייתה ארץ שכוחת אל ומפגרת בשנות דור אחרי אירופה הנאורה, ובנוסף הייתה גם תחת שלטון האימפריה העות'מאנית. המחשבה על קבוצת כפריים גרמנים חסרי ניסיון, נוצרים, שמנסים להתיישב בחבל ארץ נידח בלב אוכלוסייה מוסלמית עוינת היא מטופשת כמו... כמו... ובכן, כמו המחשבה על קבוצת כפריים גרמנים נוצרים וחסרי ניסיון שמנסים להתיישב בחבל ארץ נידח בלב אוכלוסייה מוסלמית עוינת. אבל ככל שחלפו השנים הלך וגבר הלחץ מתוך הקהילה לעשות משהו. כמה זמן כבר אפשר להקשיב לעוד דרשה ולעוד נאום על הגאולה והעתיד הנפלא ולא לעשות שום דבר? התסכול הגובר מצד המאמינים גבר על התבונה וב-1867 החליטו מספר משפחות לצאת לפלשתינה ללא תמיכה מהממשלה. הקבוצה הקטנה הקימה מושבה חקלאית בעמק יזרעאל, לא רחוק מנצרת. באופן מפתיע וכנגד כל הסיכויים, המעשה הזה התברר כמטופש מאוד. בתוך שנה אחת בלבד מתו 15 מחברי הקבוצה ממחלות שונות והשאר סבלו מבעיות תזונה או מבריאות לקויה. המושבה התפרקה והשורדים התפזרו בין הערים השונות בארץ ישראל. כריסטוף הבין שהתנועה כולה נמצאת עכשיו על קו פרשת המים. היו רק שתי דרכי פעולה אפשריות: האחת הייתה להודות שכל העניין היה טעות ולוותר על חלום גאולת הארץ ולראות את התנועה גוססת באיטיות. השנייה הייתה לנסוע לארץ ישראל עכשיו, עכשיו, לפני שתחושת הכישלון תתבסס בתודעת הקהילה. זו לא הייתה החלטה קלה. ב-23 בספטמבר 1868 עגנו 750 טמפלרים בנמלה הקטן והרעוע של חיפה. מדוע חיפה? מכיוון שמישהו אמר להם בדרך, תוך כדי המסע, שזה כנראה המקום הטוב ביותר להתחיל בו. העצה הזו התבררה בדיעבד כעצה מוצלחת מאוד. הנמל בחיפה היה הקשר של הטמפלרים אל אירופה ואל התמיכה הכלכלית, המוסרית והטכנולוגית שיכלו לשאוב ממנה. הספינות שעגנו בנמל הדיג הקטן הביאו עימן סחורות חיוניות, מתיישבים חדשים, מכתבים ועיתונים מהיבשת. את המושבה שלהם הקימו הטמפלרים על מורדותיו הצפוניים של הר הכרמל, לא רחוק מהשכונות הערביות המקומיות. למרות שהמרחק בין היישובים היה רק כמה מאות מטרים, מבחינה תרבותית ואדריכלית הם היו יכולים להיות רחוקים גם אלפי קילומטרים זה מזה. אם לומר זאת בפשטות, הטמפלרים הביאו את אירופה לחיפה. המושבה שלהם הוקמה באופן מתוכנן ומסודר על פי מודל מקובל של כפר גרמני מסורתי: רחוב מרכזי רחב ידיים, שני רחובות צרים המקבילים לו משני צדדיו וכמה רחובות חוצים. סביב כל בית הוקמה גינת נוי ועצים ניטעו בשדרה המרכזית. כמעט מיותר לציין שלא היה שום יישוב כזה בארץ ישראל באותה התקופה, ועל אחת כמה וכמה יישוב מתוכנן ומעודס בקפידה, כך שאפילו זווית הרחובות נקבעה מראש כדי לאפשר את הבריזה האופטימלית בקיץ. הטמפלרים הביאו עימם שיטות עבודה וכלים חדשים לגמרי מכל המיטב שהיה לאירופה המודרנית להציע. בחיפה היה הרופא היחיד בכל האזור כולו ואפילו מהנדס הבניין היחיד בכל הצפון. הם הקימו קווי כרכרות לדואר ותחבורה ציבורית לעכו, יפו ונצרת. הם הקימו בתי חרושת, מפעלים שייצרו מלט, קמח וסבון שהיה מפורסם בכל העולם בזכות איכותו הגבוהה. בפעם הראשונה הופיעו בארץ ישראל אכסניות ובתי מלון בסגנון מודרני והם גם פיתחו תחומים כמו ביטוח ובנקאות. בנאים, אדריכלים ומהנדסים טמפלרים עבדו עם אנשי המקצוע המקומיים ועם הרשויות העות'מאניות ועזרו להקים תשתיות חשובות, למשל מזח גדול יותר בחיפה, גשר מעל נחל הקישון, כבישים סלולים ועוד. במילים אחרות, הטמפלרים הקפיצו את ארץ ישראל כמעט בבת אחת מאות שנים אל העתיד. הטמפלרים והיהודים היו ביחסים נהדרים ואולי אפילו יותר מנהדרים. רבים מהיהודים שעלו לארץ ישראל הגיעו אליה מאירופה והם הרגישו קרובים יותר מבחינה מנטלית לטמפלרים מאשר לערבים הפלסטינים. כשהקימו היהודים את הטכניון בחיפה בראשית המאה ה-20 הם עדיין התלבטו אם כדאי שהלימודים יתקיימו בגרמנית למשל. הידידות והקרבה בין שתי האוכלוסיות האלה התבטאה בקשרי מסחר ותרבות ענפים מאוד. הטמפלרים עזרו לתכנן ולבנות את זיכרון יעקב, את פתח תקווה ואת ראשון לציון. כשהחלו שכונות יהודיות להיבנות מחוץ לחומות בערים השונות, האדריכלות והתכנון העירוני שלהם נעשו בהשראת האדריכלים הטמפלרים ובסיועם. מבחינת המתיישבים היהודים הטמפלרים היו דוגמה לכך שאירופאים מסוגלים להצליח בארץ ישראל. עם הזמן הקימו הטמפלרים מושבות נוספות בארץ ישראל כמו ולהאלה, היא נווה צדק של ימינו בדרום תל אביב; וילהלמה, היא מושב בני עטרות של ליד לוד; ולדהיים, אלוני אבא שבצפון; וגם מושבה נוספת בעמק רפאים שבירושלים. אחת המושבות המוצלחות ביותר של הטמפלרים הייתה שרונה. היא הוקמה לא רחוק מיפו במקום שהוא היום הקריה בתל אביב. אבל לרוע מזלם של הטמפלרים הם עמדו בדרכם של כוחות וזרמים היסטוריים חזקים מהם לאין שיעור. מלחמת העולם הראשונה שינתה לחלוטין את מאזן הכוחות במזרח התיכון: האימפריה העות'מאנית נעלמה וגרמניה הובסה על ידי הבריטים ובעלות בריתם. הטמפלרים מצאו את עצמם תחת שלטונה של מעצמה עוינת שראתה בהם גייס חמישי פוטנציאלי. עם עליית המפלגה הנאצית לשלטון בגרמניה של שנות ה-30 הורע מצבם של הטמפלרים. לאחר למעלה מ-50 שנות התיישבות בארץ ישראל, הטמפלרים של שנות ה-30 כבר לא היו אותם טמפלרים שטיפסו אל המזח הקטן בחיפה כשחלום בית המקדש מפעם בליבם. אלו היו טמפלרים שנולדו וגדלו בארץ והקנאות הדתית כבר לא ממש בערה בהם כפי שבערה באבותיהם. את מקומה של הדת החליפה לאומנות וזרעי הרעל של הנאציזם מצאו בצעירים הטמפלרים קרקע פורייה לצמוח בה. סניפים של המפלגה הנאצית הוקמו בחיפה ובשרונה וכמה מאות טמפלרים, אחוז ניכר מהתנועה כולה, התפקדו אליהם. טמפלרים רבים הפסיקו להשכיר דירות ליהודים והחלו מקבלים זה את זה ברחוב בהצדעה של מועל יד. על הטעות הזו שילמו הטמפלרים ביוקר. כשפרצה מלחמת העולם השנייה הכניסו הבריטים את הטמפלרים למחנות הסגר וגירשו רבים מהם למצרים ולקפריסין. למשך זמן מה עוד היה נדמה שלפחות חלק מהטמפלרים יוכלו להמשיך ולחיות בארץ, אבל ב-1944 הם גורשו והוגלו לאוסטרליה. הטמפלרים הבודדים שעוד נותרו כאן גורשו ב-1948 עם קום מדינת ישראל. 80 שנות התיישבות הסתיימו והותירו מאחוריהן זיכרונות טריים ולא נעימים בכלל. אבל הטמפלרים השאירו מאחוריהם גם מזכרות מתקופה טובה יותר: הבתים שלהם. שיטות הבנייה המתקדמות וחומרי הגלם האיכותיים שבהם בנו הטמפלרים את בתיהם הביאו לכך שהבתים שרדו עשרות רבות של שנים במצב מצוין והמקומיים שמחו מאוד להשתלט עליהם לצרכיהם. המושבה שרונה בפרט הפכה למוקד חשוב מאוד של המדינה הצעירה. היא הפכה למעוז של מחתרת ההגנה ומאוחר יותר המפקדה הראשית של צה"ל. כיום בתיה של שרונה נטמעו לחלוטין בתוך הסביבה האורבנית התל אביבית וחלקם הגדול שייך למתחם הקריה, לא רחוק ממגדלי עזריאלי. רחוב כריסטוף הופמן, השדרה הראשית של שרונה, הפך להיות רחוב קפלן, נתיב תחבורה מרכזי שמחבר בין נתיבי איילון למרכז העיר. לקראת סוף שנות ה-90 הוחלט בעיריית תל אביב להרחיב את רחוב קפלן כדי לפתור את בעיית הפקקים באזור. לרוע המזל, עשרה בתים טמפלרים שעמדו בצמוד לכביש מנעו את ההרחבה. בעירייה התכוונו להרוס את בתיה של שרונה כדי לפנות מקום להרחבת רחוב קפלן, אבל למזלנו המועצה לשימור אתרים לא ויתרה וניהלה מאבק ציבורי ממושך כדי להציל אותם. אמנון בר אור נבחר להוביל את פרויקט השימור. שוב הופיעו אותן דילמות שמתוארות בתחילת הפרק: לשמר מצוין, אבל איך? במועצה לשימור מבנים התעקשו על אותנטיות מושלמת. הם הציעו לחפור מנהרה כך שהכביש יעבור מתחת לבתים וכך ישמרו המבנים בדיוק כפי שנבנו. הפתרון הזה היה מייקר את הפרויקט בעשרות מיליוני דולרים ובעירייה לא היו מוכנים לשמוע עליו. באופן מפתיע אולי החליט אמנון לחצות את הקווים ולעבור לצידה של העירייה. אמנון בר אור 46:19 בשרונה לשמחתי הייתי... עמדתי בראש קבוצה של אדריכלים שבעצם נתמכה על ידי המועצה לשימור אתרים וניהלנו מאבק נגד עיריית תל אביב ונגד מינהל מקרקעי ישראל כי כל שרונה הייתה בעצם מיועדת להריסה. וזה מאבק רב שנים שאנחנו ניצחנו אותו בשלבים ובדמים רבים. ואחר כך נפרדתי מהמועצה משום שהם המשיכו להיאבק על לא להזיז את הבתים ולא להרחיב את קפלן, וכאן כבר חשבתי אחרת משום שהדעה שלי כמובן כפי שאמרתי לך קודם איננה... אין דעה אחת בשימור. ואני חשבתי שהרחבה של קפלן היא ערך לא פחות חשוב מאשר המיקום המדויק של הבניינים ללא שהבניינים יישארו שלמים ואותנטיים. והמיקום שלהם זה ערך שאנחנו נוותר עליו, אבל אנחנו מרוויחים ערך לא פחות חשוב שזו הכניסה הראשית לתל אביב. ואנחנו עדיין רוצים לשבת בעיר שחיה ומתפקדת ולא עומדת בפקקים בגלל שעומד שם בניין כי אז גם הבניין לא יעמוד והפקקים לא יועילו לאף אחד. ושמה הייתה החלטה שלי להזיז את הבניינים למשל. רן לוי 47:34 ההחלטה הסופית הייתה אם כן להזיז את בתיה של שרונה. לנתק אותם מהקרקע ולהעביר אותם כמה עשרות מטרים הצידה כך שלא יעמדו בתוואי העתידי של הכביש. אמנון בר אור 47:46 אני כן, אני נבחרתי לאקספרימנט הזה שכמובן כולם ידעו שזה פעם ראשונה שזה קורה בארץ ובהיקף כזה. אני כמובן נסעתי ללמוד את זה ו... כשאמרתי כשאני מרגיש מספיק מוכן להתמודד בכלל עם המשימה הזאת ולהבטיח כשהדבר הזה יגיע למקומו החדש הוא לא יהיה רק גל אבנים אלא יהיה בית. רן לוי 48:15 אתה חששת שיכול להיות שבסוף ההעברה הזאת תישאר עם גל אבנים בעצם? אמנון בר אור 48:22 בוודאי. מה זה חששתי? אני הייתי בחרדה מתמדת. רן לוי 48:25 תזכרו בפעם האחרונה שביקרתם במקום קרוב לים ובסלעי הכורכר שהיו שם. לא מדובר בסלעים שנמצאים ממש על קו המים שהגלים שייפו והחליקו אותם, אלא בסלעים שנמצאים כמה עשרות מטרים מהים עצמו. כמעט תמיד אלו סלעים מחוספסים מאוד, סדוקים, שבורים בעלי פינות וזוויות חדות. מי שאחראי לבלאי הזה הוא המלח. ליתר דיוק כמה סוגי מלחים שונים כמו נתרן גופריתי וסידן כלורי. כשטיפות מים כמו גשם או רסס מגלי הים נוחתות על הסלע, הם משמשים מעין סוס טרויאני: המים זורמים ומחלחלים לתוך הסדקים הזעירים שבסלע והטיפות נושאות עימן מלחים מומסים. לאחר מכן השמש מחממת את הסלעים והמים מתאדים, אבל המלחים נותרים מאחור בתוך הסדקים והחריצים. מלח נזכור יוצר גבישים, ובזמן היווצרותם הגבישים מתרחבים ומפעילים לחץ פיזי על הסלע שסביבם. התהליך הזה מתרחש באופן מחזורי שוב ושוב לאורך שנים ארוכות: שטיפה במים, התגבשות, לחץ, שטיפה, התגבשות, לחץ, עד שהסדקים מתרחבים מספיק והסלע נשבר. זה תהליך איטי, אבל הטבע לא ממהר לשום מקום. ולטבע היו יותר מ-100 שנה לעשות את פעולתו על קירות הבתים בשרונה וביתר שאת מכיוון שהם נמצאים בסביבה אורבנית שבה האוויר מזוהם ומכיל מלחים וחומצות. הקירות עשויים מלבנים וביניהן חומר מקשר: בוץ, מלט או טיט. בכל חורף מחלחלים המים בין הלבנים והמלחים מתגבשים ומפעילים לחץ מתמשך על החומר המקשר. לאט לאט ובעקביות המלחים מסלקים אותו מבין הלבנים. זה תהליך נסתר מן העין, אבל אם לא מטפלים בו בזמן הוא עלול להביא להתמוטטות פתאומית של המבנה כולו. בבת אחת הבית כולו קורס לערימת לבנים. אמנון בר אור התכוון לקחת בתים בני 100 שנה ולהפעיל עליהם לחצים מסוג ששום מבנה לא תוכנן לעמוד בהם גם כך. נכון, הצוות בראשותו של אמנון ניסה למזער את הסיכון ולהזריק חומרים מקשרים בין הלבנים כדי להחליף בשאיפה את החומר המקורי שאבד לבלאי המלח, אבל הסיכון שבהזזת בית עתיק הוא אדיר. תארו בנפשכם את הנזק שייגרם למוניטין של אמנון אם בשעת תהליך העתקת הבתים ממקומם אחד מהם פשוט יקרוס ויתמוטט. העיתונאים יחגגו על הפשלה הגדולה והציבור יצקצק בלשונו וכולם יחשבו לעצמם 'הנה עוד מקרה עצוב של חובבנות ישראלית ושיטת הסמוך על סמוך'. אמנון בר אור יהפוך מאדריכל שימור מוערך לאחראי על טרגדיה מתסכלת בסגנון התמוטטות גשר המכביה או אולמות ורסאי. קצת מלחיץ, לא? איך ניסית למזער את הסיכון בעצם בהעברה הזאת? אמנון בר אור 51:26 זאת הייתה עיקר העבודה. ההזזה עצמה היא עניין די פשוט יחסית. המיגון של הבניין כמובן אני אף פעם לא עשיתי שום דבר לבד, הכל עם צוות של מהנדסים מעולים, אנשים שבאמת נתנו את מיטב הידע המקצועי שלהם מכל התחומים. עשרות אנשים עבדו על... על ההכנה של הבתים האלה לקראת ההזזה. עשינו הכל, כלומר גם הניתוח הסטטי מאוד מאוד מפורט של כל בניין ובניין, כל קומה וקומה, כל חדר וחדר. פירקנו דברים שחשבנו שעלולים להביא נזק בזמן ההזזה, הגנו על דברים אחרים. כל חדר וחדר נתפס כיחידה בפני עצמה וקיבל מותחנים וקורות ממתכת, ממש עשו לו קונסטרוקציה חדשה. השתלנו מוניטורים אלקטרוניים שמתריעים על כל תזוזה של עשירית המילימטר באזעקות שמחרישות אוזניים. רן לוי 52:27 החיישנים שהתקנתם בבניין עזרו לכם או שהם התריעו? אמנון בר אור 52:33 מה זה עזרו? הצילו אותנו. חמישה בניינים זזו. בבניין הראשון שהתהליך הוא שלושה ימים: ביום הראשון מרימים, ביום השני מסיעים וביום השלישי מורידים, מורידים על היסודות של המקום החדש, היסודות המשוחזרים. השניים ראשונים עברו בהצלחה וכשהתחלנו להוריד את הבניין אז התברר שבעצם אף למרות הדיוק הרב שבעבודה אי אפשר היה אף פעם להגיע לדיוק מלא בין התשתית שעמדה לקבל את הבניין כשהוא אמור להיות מונח עליה. ואז תמיד יקרה מקרה שבאחת הפינות או באחד המקומות הבניין יישען קודם על היסודות, ירד קודם לשם, ואז נופלים לחצים שהבניין לא יכול לעמוד בהם והוא יתפורר. ולכן זה מה שקרה. הורדנו לאט לאט ופתאום התחילו להיווצר סדקים בחוץ על הבניין. למזלי אני אחת מהשיטות שלי אני כשנכנס לבניין אני תמיד צובע את כל הסדקים בצבע. בדרך כלל צבע אדום. וזה גם כדי שאנשים יבחינו שקורה פה משהו אבל בעיקר בשביל להבחין בסדקים אם הם היו לפני שהתחלנו לעבוד או סדקים נוצרו בזמן העבודה. ואת הסדקים שנוצרו באותו יום צבענו בכחול ואפשר היה לראות את הגל הכחול שכיסה את כל הקירות. הפסקנו את הדבר הזה ממש שנייה לפני שהבניין התפרק בגלל שכל האזעקות האלה התחילו לעבוד. רן לוי 54:00 יש איזה סיפור מעניין שקראתי שאתה בעצם רכבת על הבית האחרון בזמן שהזיזו אותו. אמנון בר אור 54:07 לא, הייתי בתוך הבניין האחרון. הבניין האחרון היה בית העם. בניין מאוד גדול אבל מאוד מאוד מוזר כי אין לו מרתפים ואין לו יסודות והוא בניין מאוד ארוך. ובגלל שכבר הייתי די זחוח אחרי כל הארבעה בניינים שעברו בשלום, אמרתי 'אני נכנס ועושה את כל התזוזה יחד עם הבניין בתוך הבניין'. עכשיו הבניין זז רק הקירות בלי רצפה, כבר אתה צריך ללכת יחד עם הבניין. נכון שזה מאוד איטי אתה פשוט מתקדם עם הבניין. וזאת הייתה תחושה של להיות בתוך... פתאום הבנתי מה זה להיות ברעידת אדמה. כי הבניינים לא נועדו לנסוע. בניינים הכוחות שלהם הסטטיים תמיד פועלים כלפי מטה. ופתאום כשיש כוחות עם מופעלים עליהם מהצד הם לא יודעים להתמודד עם זה. ולכן כל ההגנות שעשינו היו בעצם לתת לבניינים את ההתנגדות לכוחות האופקיים. וזאת הייתה חוויה מאוד מרעישה להיות בתוך הבניין. תיארתי לעצמי שזה מה שהולך לקרות אבל זה היה מפחיד, כן, מפחיד. רן לוי 55:18 ההימור השתלם ובתיהם העתיקים של הטמפלרים ניצבים כיום במקומם החדש ועתידים להיות חלק ממתחם תרבותי ועסקי של פרויקט נדל"ן גדול. אמנון בר אור אומר לי שהוא היה שמח יותר אם הבניינים היו נשארים בבעלותה של העירייה והופכים למבני ציבור, אבל ככל הנראה הם יעברו או שאולי כבר עברו אפילו לידיהם של יזמים פרטיים. נותר לנו רק לקוות שאותם יזמים יידעו לשמור עליהם ולשמר אותם ושהסיכון שנטלו על עצמם אמנון ועמיתיו לא היה לשווא. לסיכום נדמה לי שניתן לומר ששימור מבנים הוא לא מקצוע הנדסי רגיל. לא בכדי יש רבים שמשווים אותו למקצוע הרפואה. בשני המקרים מדובר בתחומים שמשלבים ידע טכני ומעשי רב עם מידה רבה של שיקול דעת. מחבר של ספר לימוד בתחום השימור הגדיר זאת היטב כשכתב: 'קשה מאוד להחליט שלא צריך לעשות שום דבר למבנה, אבל קל מאוד להציע להרוס אותו'. במקום אחר הוא כתב שעל המהנדסים ללמוד להקשיב למה שהבניין מנסה להגיד להם. ציטוטים מן הסוג הזה מדגימים את האתגרים הגדולים שבמקצוע השימור, אתגרים שנדיר להיתקל בהם בתחומי הנדסה אחרים. אני למשל בכל שנותיי כמהנדס אלקטרוניקה לא נאלצתי אף פעם להקשיב למה שלמעגל חשמלי כלשהו היה להגיד לי. יכול להיות שלמעגל כלשהו היו הערות לגבי איכות העבודה שלי, אבל כשאני מחזיק מלחם רותח ביד, אתם יודעים - יפה שתיקה לחכמים. זהו עד כאן. לאחר שעלה הפרק המקורי לאוויר, פרופסור חיים גורן, מומחה לגיאוגרפיה היסטורית באוניברסיטת תל-חי, האיר את עיניי לגבי מספר טעויות שנפלו בפרק לגבי ההיסטוריה של הטמפלרים בארץ ישראל. הנה מתוך הדברים שכתב לי פרופסור גורן. ציטוט: שאלת מדוע חיפה ואמרת שמישהו אמר להם בדרך תוך כדי המסע שזה המקום הטוב ביותר להתחיל בו. נכון, אבל לא לגמרי. מה שהשפיע עליהם יותר מכל דבר היה כישלון קשה של ארבעה ניסיונות 'פרטיזנים' במירכאות של טמפלרים להיאחז בשולי עמק יזרעאל: גניגר, שריד, מגדל העמק, תל שמרון בשמות של ימינו, בין השנים 1860 ל-1867 שבמהלכם מתו ממחלות, בעיקר כמובן קדחת, 15 מתוך 28 האנשים שהגיעו בסך הכל. כמו כן, המושבה בחיפה לא הוקמה על מורדותיו הצפוניים של הכרמל אלא למרגלותיהם, כבר בשטח המישורי. על המורדות הם תכננו לטעת כרמים כמו במולדתם. לגבי הנקודה הרגישה, הטמפלרים חברי המפלגה הנאצית. אתה אמרת שהדתיות הוחלפה בלאומנות. זה לא ממש מדויק, שכן כבר בדור השני של הטמפלרים אנחנו מוצאים הרבה פחות רגישות לדת, וראיה יפה בכתובות על משקופי הבתים שנמצאות אך ורק בבתי הדור הראשון, כלומר אלו שהוקמו בשנות ה-60 וה-70 של המאה ה-19. הדור הבא כבר התעניין יותר בכיצד לחיות טוב וכיצד להתפרנס, וחיפש פחות להיות הגורם שיכין את הקרקע לשובו של המשיח. השוואתך את היחסים בין היהודים לטמפלרים שאמרת נכון שהתחילה בראשית ההתיישבות בחיפוש גורמים בעלי תרבות במירכאות ועוד, ראויה לבחינה מחדש. היחסים כבר לא היו תמיד טובים הרבה קודם להקמת הטכניון למשל, זכור שנוצרה כאן גם תחרות כלכלית בכמה מהנושאים. ואחרון, הקטע על מלחמת העולם השנייה. בסוף 1939 ועד ספטמבר עזבו כשלוש מאות חייבי גיוס מקרב הטמפלרים את הארץ בדרכם לגרמניה. מיד עם פרוץ המלחמה אספו שלטונות המנדט את כל הגברים שנשארו עד לגיל 50 במחנה בעכו, ואחר הוקמו מחנות נוספים. הגירוש לאוסטרליה שכלל 536 טמפלרים ועוד 129 גרמנים אחרים, אוונגליים וקתוליים, היה ב-1941 ולא ב-1944. היו שלושה אירועים של חילופי שבויים בין גרמנים מהארץ לבעלי דרכון של פלסטין ארץ ישראל ואחרים מגרמניה, רובם יהודים, בשנים 1941, 1942 ו-1944. כאמור לא היו כפי שאמרת גירושים למצרים ולקפריסין. סוף ציטוט. תודה רבה לפרופסור חיים גורן על התיקונים והתוספות. וכעת לחלק האחרון. כשהפרק היה לעלות לאוויר במקור, הוא היה חלק משיתוף פעולה מסחרי שעשיתי עם מכללת גליל מערבי שבאותו הזמן השיקה תואר חדש בשימור מבנים. האוניברסיטה שוכנת בעכו, אז כחלק משיתוף הפעולה הזה נסעתי בזמנו לעכו כדי לפגוש את דוקטור נדב קשטן, אז ראש החוג במכללה, ויחד יצאנו לפגוש את אחת הדמויות המפורסמות של סצנת הקולינריה בצפון, המסעדן אורי בורי. אבל הפעם לא באנו לשמוע ממר בורי טיפים לגבי איך לבשל דגים כמו שצריך, אלא להצטרף אליו לסיור פרטי במה שהיה אז פרויקט אישי חשוב ביותר עבורו: שימורו של מבנה עתיק שהיה שייך בעבר למשפחה עשירה בתקופה העות'מאנית, שאורי ביקש להפוך למלון יוקרה בשם מלון אפנדי. אז בפרקון הקצר שתשמעו מיד תגלו מדוע ירדה עכו מגדולתה, איך חיפה אשמה בדבר הזה וגם מה שמו האמיתי של אורי בורי. זהו. אנחנו נשתמע בפרק הבא. להתראות. רן לוי 61:22 כפי שחלקכם בוודאי יודעים, אני חיפאי. הייתי אומר אפילו חיפאי גאה. מה שאני זוכר את עצמי נמשכתי למורדות המוארים של הכרמל, לנוף, לאוניות הענקיות שנכנסות לנמל ובעיקר לרב-תרבותיות של העיר המיוחדת הזו. יהודים, מוסלמים ונוצרים חיים כאן זה לצד זה ובדרך כלל בשכנות טובה. המושבה הגרמנית, אותו כפר אירופי שהונחת עלינו בלי שום אזהרה מוקדמת לפני 150 שנה, היא סמל לרב-תרבותיות זו והיא גם דוגמה מזהירה לטעמי לשימור מוצלח. בסוף שנות ה-90 השקיעה עיריית חיפה עשרות מיליוני שקלים בשחזור ושימור הבתים הטמפלרים והמושבה הגרמנית הפכה לאחד ממוקדי הבילוי והתיירות החשובים ביותר של חיפה. כחלק מתהליך הכנת הפרק פגשתי את דוקטור נדב קשטן, ראש החוג לימודי שימור במכללת גליל מערבי. נדב, ואת זה אני יכול לספר לכם בוודאות מוחלטת, הוא מסוג האנשים שהאהבה להיסטוריה בכלל ולשימור בפרט נמצאת אצלו עמוק בתוך העצמות. יש בו להט ותשוקה שאפשר רק לקנא בהם. אין פלא אם כן שקבענו להיפגש בקפה דוז'אן ששוכן בתוך מבנה טמפלרי עתיק ממש בלב המושבה הגרמנית שבחיפה. אוקיי, אנחנו נמצאים עכשיו במושבה הגרמנית בחיפה, בתוך בית קפה שהוא בעצמו בתוך מבנה עם ותק לא מבוטל. אנחנו לא נמצאים במקרה במושבה הגרמנית, אחד מאתרי השימור הגדולים. יש לך גם קשר אישי למושבה הגרמנית. נדב קשטן 62:58 נכון. קודם כל אני נולדתי פה. הוריי הגיעו לארץ ישראל בשנת 39: אבי מפולין, סבי היה במחלקת העלייה ועזר ליהודים לצאת ממש לפני מלחמת העולם השנייה; אימי באה מגרמניה ואנגליה ושניהם נפגשו בחיפה המנדטורית וחיפשו מקום מגורים, ובחיפה המנדטורית בשנות ה-40 הראשונות היו בתים כאן במושבה הגרמנית, הטמפלרית למעשה. כן, המושבה הגרמנית נקראת גרמנית מכיוון שהיא שייכת לטמפלרים. והבית שלנו אגב לא שרד, הוא אחד הבתים היחידים במושבה הגרמנית שלא שרדו מכיוון שנגנבו ממנו האבנים, אבני הגזוסטרה היפות למי שמכיר את הבנייה הטמפלרית, ובסוף החליטו שאין מספיק זה ועשו משהו. אבל זה אחד הבתים היחידים. לרוב, שוב, בגלל תודעה נכונה של המשמעות, הייחודיות, מה שדיברנו קודם של המושבה הגרמנית כאן בחיפה, ואגב גם בירושלים ובאתרי טמפלרים אחרים, אז מצאו את התקציב, הפעילו... העירייה הפעילה תוכנית שלמה תכנונית מסודרת והגיעו לתוצאה מאוד יפה, שהיא בסך הכל תעודת כבוד לחיפה ומנוף חשוב מאוד ברקמת העיר ובאטרקטיביות שלה. רן לוי 64:20 בשנים האחרונות נדב עסוק בהקמת החוג החדש ללימודי שימור במכללת גליל מערבי, תואר ראשון ויחיד מסוגו בישראל נכון להיום. המטרה, מספר נדב, היא להעניק לתלמידים ידע שהוא שילוב בין מדעי הרוח (היסטוריה, ארכיאולוגיה ואמנות) ובין ידע טכנולוגי ומדעי בתחומי השימור. נדב קשטן 64:40 וזה נוגע בבעיית היסוד של מהו תחום השימור. כי מי שעסק בכלל או עוסק בשימור עד היום בפועל אלה בעיקר אדריכלים אם צריך להגדיר מקצועית, או מומחי שימור ברמה של טכנולוגיה גבוהה שקיבלו את הכשרתם או בחו"ל, חלק מהם בחו"ל, או במסלולי האדריכלות, ובזה הם עוסקים. לעומת זאת ברגע שקם תחום לימודים ב-BA, אז היה צריך לחשוב איזה אופי נותנים לו. והאופי שרצו לתת לו הוא מדעי הרוח, BA, ולכן קראו לאדם כמוני, כדי שתהיה התשתית הכללית שככה אנחנו רואים את המשמר העתידי, שיהיה אדם משכיל בתחומים הרלוונטיים ומזה יבין את השימור כטכניקה. מה שמי שעסק בזה עד היום זה אדריכלים, אגב רק ברמה מסוימת הם עסקו בזה, בחלק מהקישורים שצריך יש בידיהם, אבל למעשה אף איש מהם לא התמחה בשימור. אז הייתה פה נישה שחסרה גם בתחום האדריכלי של העיסוק בשימור. רן לוי 65:43 מה חסר? נדב קשטן 65:44 זהו, אז למשל חסרה לו כל אותה השכלה שאנחנו נותנים בתוכנית ה-BA שהיא המבואות לתקופות ההיסטוריות, לתולדות האמנות, לארכיאולוגיה, שיש הפרדה מוחלטת בין ארכיאולוגיה לאדריכלות. האדריכלות עוסקת לכאורה בפועל בתקופות המודרניות ובאדריכלות חדשה ושל המאה ה-20-21 בעיקר, אולי קצת קודם, וארכיאולוגיה עוסקת בממצא העתיק. בלימודים שלנו למשל הם לומדים גם את האתרים הארכיאולוגיים והאתגרים של השימור של קיר מתקופת הברונזה או של פסיפס או של פרסקו, וגם את הסוגיות של מבנה. אז יש יותר אפשרות לאנשים שעוסקים בשטח לעסוק בתחומים של מבנים היסטוריים של ה-200 שנה האחרונות בגלל קישוריהם והרבה פחות אין במבנים העתיקים ואין בכל הרקע הכללי ששייך להבנת מבנה ועל רצף היסטורי. זה מה שחשוב וזה מה שחסר, ולמעשה חסרה ההכשרה גם הטכנית לטיפול במבנים האלה. אפילו האדריכל בעצם לא מקבל את ההכשרה הזאת. רן לוי 66:55 מכללת גליל מערבי למי שלא מכיר נמצאת בעכו, כמה עשרות קילומטרים צפונית לחיפה. אחד הסמלים המפורסמים של עכו ובמיוחד למי שמגיע אליה מרחוק היא מסעדה קטנה ששוכנת כמה מטרים מקו המים. אה, זה אורי בורי, מגניב. המסעדה נקראת על שם בעליה, אורי בורי. אורי בורי הוא דמות מוכרת בתחום המסעדנות בישראל ואחראי על כמה מהמסעדות היוקרה הטובות באזור. לא ידעתי זאת, אבל מסתבר שכמו נדב קשטן, גם אורי נדבק בחיידק השימור. נדב הציע שנקפוץ לבקר אותו ונכיר מקרוב פרויקט ייחודי מאוד עליו עובד אורי כבר למעלה משמונה שנים, אפשר לומר אפילו פרויקט חייו של אורי בורי. נדב קשטן 68:13 אנחנו נמצאים פה בשכונת המגדלור, כך היא נקראת. בתוך השכונה הזאת יש בעצם תסבור של בתים של כל מיני קהילות, בעיקר בתים של פאר של עכו בתקופה העות'מאנית, שהוא פאר שהוחזק על ידי משפחות עות'מאניות בשכנות הבית, וזה כבר אומר שבעצם עכו באמת ובפרט זה פסיפס של קהילות ומבנים עד היום, וזה החן המיוחד והאתגר המיוחד של עכו. בעצם מה שהוריד את עכו מגדולתה במאה ה-20 זה חיפה. ברגע שנוסד הנמל בחיפה... רן לוי 68:48 אנחנו הרגנו את עכו? נדב קשטן 68:49 בוודאי, זה דבר ידוע, כל אחד מתחיל בגיאוגרפיה יגיד לך את זה. ברגע שהנמל בחיפה קם כתוצאה מהחלטה בריטית שדיברנו עליה נדמה לי של אינטרסים של העיר חיפה, שהם רצו לרכז את חיפה ובזה קבעו את גורלה, שמו את התעשייה, חסמו את המפרץ, זה הכל. עכו, שאמנם כבר אז לא הייתה נמל כל כך פעיל, זה גמר עליה את... חתם לה את הגורל, חתם את הגולל כמו שאומרים. כי שני נמלים קרובים אין. הנמל פה נוצר עם השובר גלים, מתקנים מודרניים, נמל הצי הבריטי, לימים נמל הקישון, הנמל העיקרי הישראלי ובזה עבר מרכז הכובד. אבל היא גם שקעה מגדולתה קודם. אבל ללא ספק זה מוכיח כל המחקר ההיסטורי - זאת הייתה עיר הנמל המרכזית לא רק של צפון ארץ ישראל אלא אחת המרכזיות בחוף ארץ ישראל, אחות קטנה לצור וצידון, ערים ואימפריות ימיות, ובהחלט תחנת מעבר ותחנה מסחרית בתקופות ארוכות, בעיקר הצלבנית והעות'מאנית, ומפה הפליגו לכל רחבי הים התיכון. רן לוי 69:56 אחרי כמה דקות הליכה הגענו. מבחוץ נראה שמדובר במבנה גבוה ומרשים יחסית, אבל רק כשנכנסים פנימה מבינים שמדובר בעצם בארמון. ארמון אמיתי. לפני 150 שנה גרה פה משפחה עות'מאנית עשירה מאוד שחיה חיי פאר והדר ששאר תושבי העיר סביר להניח רק חלמו עליהם. אבל כשאורי בורי נכנס לכאן לפני שמונה וקצת שנים מהפאר וההדר לא נותר כלום. הזנחה, בלאי ושריפות הפכו את המבנה לצל של עצמו. אורי בורי 70:41 הוא היה בהתמוטטות, היה צריך את כל העסק הזה לחזק מאלף ועד תו, היה צריך לדאוג קודם כל למצב ההנדסי שלו, לאחר מכן לכל הטיפולים. הוא היה פה חרייוני יונים בגובה של 25 סנטימטר ושלא תדע. כן. רן לוי 71:03 אבל אורי בורי החליט לקחת את הארמון הישן ולהחזיר אותו לגדולתו. התוכנית הייתה להקים את מלון האפנדי, מלון בוטיק לעשירון ואולי אפילו אפשר לומר לאלפיון העליון. מלון שבו רק 12 חדרים בלבד ואפשר למצוא בו את כל הפינוקים שרק אפשר לחלום עליהם. אורי החליט לא להסתפק רק בשיפוץ האמון הישן אלא גם לשחזר אותו. להחזיר אותו לרמת הפאר של לפני 150 שנה. וזה מה שאורי בורי מנסה לעשות כבר שמונה שנים בעבודה בלתי פוסקת ובהשקעה של מיליוני שקלים. רק מי שמסתובב במסדרונות ובחדרים המשוחזרים יכול להבין לאשורה את מידת ההשקעה וההקפדה על הפרטים הקטנים כמו ציורי פרחים זעירים שמקשטים את כל התקרות והקירות. אורי בורי 71:58 כל תקרה כזאת עבדו ככה: קודם כל עבדו על כל ההכנה של הרקע וזה עבדו... עבדה בחורה ישראלית, זאת אומרת למעשה שתי בחורות, ואחר כך עבדו על העבודה של הנגרות, ואחר כך באו האיטלקים ובסך הכל את כל הזה הם עבדו במשך שבעה חודשים עשרה איש. עכשיו, עכשיו אין לנו רישום על כל הבית. רן לוי 72:24 400 אלף שקל הושקעו אך ורק בתיעוד ההיסטורי של הבניין. מאה אלף שקלים על השחזור של ציור קיר אחד בלבד. אורי בורי 72:34 זו נראית... זה קונסטנטינופול, נכון? נראה לי שזה משנת 1880, לרגל פתיחת הרכבת, תחנת הרכבת של האוריינט אקספרס באיסטנבול. כאן אתם רואים את הרכבת, כן, אבל מי שצייר אותה לא ראה רכבת בחיים שלו. שמו סליבא יוחנא, של הצייר, הוא בא מלבנון והוא לא ראה בחיים שלו רכבת ולכן הרכבת נראית כמו שהיא נראית. אבל כל הציור של איסטנבול וכל הדברים שמסביב יש מסביב לזה רק לציור הזה יש סיפורים מכאן ועד להודעה חדשה. ואתם רואים גם הכיתוב על ה... על התמונה. הכיתוב הוא בערבית, באותיות ערביות. זה טורקית שנכתבת באותיות ערביות, כי באותו זמן לפני אטאטורק כתבו עדיין באותיות ערביות, אז אתם יכולים לראות כל הכיתוב הזה. רן לוי 73:29 השקעה כזו, כספית וגם נפשית, יכולה לבוא רק ממי שהאהבה להיסטוריה ולאותנטיות של השימור זורמת בעורקיו. הרי ברור לגמרי שאם הוא היה רק רוצה זאת, אורי היה יכול להקים מבנה חדש לגמרי בשבריר מהמחיר שעלה השחזור וברבע מהזמן. אל תטעו, יש כאן גם שיקולים עסקיים קרים: אורי, איש שעושה עסקים כבר כמה עשרות שנים, יודע היטב שהאותנטיות של הבניין תהיה גם אחת מהאטרקציות שתמשוך את התיירים העשירים אל המלון. אבל גם כך, ההשקעה בשימור היא מעל ומעבר למה שאפשר לצפות וסביר להניח שרק אחוזים ספורים מהאורחים יבחינו בדקויות הזעירות של השימור או שיהיה להם אכפת בכלל. אולי הלהט הזה לשימור הוא זה שאחראי לקשר המיוחד שנוצר בין אורי בורי ודוקטור נדב קשטן. השניים האלה מתייחסים אל פרויקט מלון האפנדי כמו אל ילד משותף שהם מגדלים יחד. יש להם גם הומור מיוחד שנוצר כנראה בעקבות העבודה על הפרויקט. אורי בורי 74:40 עכשיו אתה מבין מה זה שימור. אם אתה רואה את הבית הזה זה... אם נרשה לעצמנו להגיד בגסות זה שימור מהתחת. אוה, זה... אה, זה לידת עכוז של שימור. כן, לידת עכוז. זה בסדר. צדק צדק תרדוף ואל תלך סחור סחור. כן, ב... בזה כמו... כן, אתה יודע מה זה אורתולוג? הולך בטל ומלחכ חרס. כן. זה כמו שאני עכשיו התחלתי להוציא כמה מנות... מנות במסעדה, אני מוציא אותם עם אצות ים. אז אני אומר שאני עובד אצות. רן לוי 74:58 טוב, טוב. התאפקתי עד סוף הראיון, באמת התאמצתי התאפקתי, אני חייב לשאול. בורי. זה לא השם האמיתי. אורי בורי 75:11 לא. השם זה לפי הריח. אני נקרא אורי בשם ובורי לפי הריח. אבל... זה אורי בורי זה השם המסחרי שלי שהיום רובם מכירים אותי. בורים זה אחד הדגים שפחות אוכלים. יצא להם שם שדגים אותם בקישון ואז אתה גם מקבל מתכות וכל מיני דברים. אז אולי תשקול לשנות? זה מה שנקרא זה השם שהולך לפניי. לא יודע, אולי הוקוס פוקוס? לא, אני חשבתי אולי הוקוס פוקוס... או מושט פושט או משהו מהסוג הזה... אבל לא, אורי בורי זה עדיין הולך. ואורי ירמיאס זה השם שנולדתי איתו. רן לוי 75:33 לאורי ולנדב ישנו גם חזון משותף שחורג מתחום קירותיו של מלון האפנדי. שניהם, כל אחד בממלכה הקטנה שלו, עם המכללה ועם המסעדה, שוכנים בעכו, ושניהם היו רוצים לראות אותה חוזרת לגדולתה. לנדב בפרט יש אפילו מודל מצוין: דוברובניק. העיר הקרואטית העתיקה שהיא במובנים רבים אחותה התאומה של עכו. עכו סובלת מהזנחה רבת שנים, ודוברובניק הופגזה קשות במלחמה האחרונה נגד סרביה. דוברובניק הצליחה לקום מההריסות, להשתקם ולהפוך לאחת מהערים היפות ביותר בעולם. נדב מאמין שגם עכו מסוגלת לעשות זאת ושלמכללה שלו עשוי להיות תפקיד מפתח במהפך הזה. רן לוי 76:20 אילו היית יכול לעסוק בפרויקט שימור אחד, כל מה שאתה רוצה בארץ, מה היית לוקח? נדב קשטן 77:17 וואו שאלה קשה. הייתי הולך לקחת את עכו ואומר בואו נהפוך אותה לעיר חיה ותוססת. נעשה... אבל זה מרחיק לכת, כן. נניח שיש לי תקציב בלתי... בלתי מוגבל, לקחת את כל הרשויות ולהתחיל לשקם את עכו על אוכלוסייתה ולהפוך אותה לעיר רנסנסית תוססת וכולי. ויש לנו מספר נישות שזה התחיל לקרות, כלומר נקודות. אבל כדי שכל העסק יקרה פה צריכה... צריכה להיות תנופה מאוד גדולה. כן. בגלל כל מיני חסמים וקשיים אם היה שם מחליטים זאת, כן, אזור עדיפות א' לשימור, היה אפשר פה להפוך אותה לעיר שיבקרו בה כמויות מאוד מאוד גדולות של אנשים. זה מה שצריך להיות. ויש שם כמויות אדירות של מבנים וגם של אוכלוסייה מקומית שאפשר לטפל בה. אז חזרתי לנושא. רן לוי 78:08 עכו יכולה להיות מין דוברובניק כזאת? נדב קשטן 78:10 בדיוק, זה מה שחשבתי לא רציתי לחזור על דוברובניק. היא יכולה להיות דוברובניק והיא יכולה להיות הרבה ערים שאנחנו מכירים ים-תיכוניות סביב הים התיכון בדרום איטליה או אפילו ביוון. ובוודאי מבחינת הנתונים שלה, המבנים שלה, הפסיפס התרבותי, הדתי, האתני שלה, והעושר של התרבות החומרית וכתוצאה מזה גם הלא-חומרית, הסיפורים שיש בה, היא בהחלט מיוחדת במינה. דרך התוכנית שלך אני מקווה שהמאזינים התעניינו בזה. חשפנו תחום שהוא לעיתים אולי לאלה שהם לא קשורים אליו ישירות רחוק מהעין, אני לא יודע אם רחוק מהאוזן, וחשפנו אותו וזה... וזו המטרה. שבאמת אנחנו חושבים על עצמנו מבחינת הזהות שלנו - השימור הוא מרכיב בזה. לא רק הזהות היהודית, זה דבר אחר, אלא החיבור שלנו עם עברנו, עם ארצנו, עם הסביבה שאנחנו חיים בה. רן לוי 79:14 עד כאן הפרק של עושים היסטוריה. תודה רבה לצוות עושים היסטוריה: לדני טימור המנהל העסקי, לשלי גואטה, שיר חורב, נעם פלג, רותם גואטה, הילה שמש ואביב שם טוב. לי קוראים רן לוי. להתראות.
        ]]></content:encoded>
    </item>
    
    <item>
        <title>437: הפרעת קשב [עושים היסטוריה]</title>
        <link>https://mat-mo.github.io/podtext/episodes/vshym-hystvryh/437-hpr-t-qshb-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/437-hpr-t-qshb-vshym-hystvryh.html</guid>
        <pubDate>26 בינואר 2025</pubDate>
        <description>Transcript for 437: הפרעת קשב [עושים היסטוריה] from עושים היסטוריה</description>
        <content:encoded><![CDATA[
            שחר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע, אבל אם הוא עשה ככה. תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי זה אומר שהפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד יא'. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה, פרק 437: הפרעת קשב. שלום, לפני שנתחיל הודעה קצרה עבור מאזינים מאזור הצפון. קבעתי שני מועדים חדשים להרצאה שלי על מהפכת החלל של אילון מאסק ו-SpaceX. ב-19 ל-2, 2025 במדעטק שבחיפה וב-26 ל-2 בבית נגלר שבקריית חיים. בואו לשמוע על השינוי העמוק והמדהים שמתחולל מעל ראשינו. כרטיסים להרצאות תמצאו בעמוד של הפרק הזה באתר של עושים היסטוריה ובאתר הבית האישי שלי: ranlevi.co.il. האזנה נעימה. רשת עושים היסטוריה. עידן וגרייניק 03:55 ממש כאילו זה היה אתמול. כאילו זה היה אתמול. אבא, אבא, יודנצ'וק, מה קרה? פתאום נראה מבוסס, קצת מאושרת ככה היום גמרת עם בית ספר? חמישה שליליים. חמישה שליליים? אבא, אתה כועס? לא, אני לא כועס. כשאני הייתי בגילך אני הייתי בדיוק כמוך. באמת? אוי, אני זוכר את זה ממש כאילו זה היה אתמול. כאילו זה היה אתמול. פאפי, פאפי! מה קרה ילד? הבאתי כמה שליליים. רן לוי 04:18 אבי גרייניק הוא אחד הקומיקאים המוכרים והאהובים ביותר בישראל. הוא פרץ לתודעה הציבורית בשנות ה-90 יחד עם עידן אלתרמן בזכות המופע המצליח שלהם 'ילדים סורגים לאלוהים', ובהמשך עם תוכנית הטלוויזיה 'פלטפוס' שהפכה לתוכנית קאלט עם מערכונים בלתי נשכחים כמו 'נווה חמציצים'. גרייניק הוא גם מוזיקאי מצליח שאחראי ללהיט 'ימים של שקט'. אבל גרייניק עצמו מודה שאם הייתם פוגשים אותו בתקופות מוקדמות יותר של חייו, ואפילו בשיא הצלחתו המקצועית, יכול להיות שלא ממש הייתם אוהבים אותו. אבי גרייניק 05:01 סבלתי מגיל קטן מבעיות רגשיות. הייתי נחשב ילד עצבני, ילד אימפולסיבי, ילד מאוד מאוד נחמד אגב, שזה מה שמאוד מאוד מפחיד. שילד מאוד מאוד נחמד פתאום מתפרץ עליך. ילד מאוד עדין ונחמד עם פרצי שמחה מוגזמים או לא מוגזמים, או עם פרצי כעס או עם פרצי בכי. אני הרבה פעמים בחיים שלי רואה לאחור שאני התפרצתי בכעס, דברים שהיה שווה לדבר עליהם, שהיה שווה ללבן אותם, אבל אני הגעתי לשורה התחתונה ב-440 קמ"ש ועצרתי את החדר ושרפתי את הגשר. למה? כי אני הרגשתי משהו בהאצת חלקיקים ופום הגיע ואני חייב לדבר על זה עכשיו ולפתור את זה עכשיו והכל חייב לקרות עכשיו. אבל החיים שלי רצופים באי הבנות ובאנשים שמאוד חיבבו אותי ואז נרתעו ממני. רן לוי 06:10 גרייניק לא לבד. הפרעת קשב ריכוז והיפראקטיביות, או ADHD, היא אחת ההפרעות הנפוצות ביותר בעולם. על פי הערכות, כ-7 עד 10 אחוזים מכלל אוכלוסיית העולם סובלת מקשיי קשב או מהיפראקטיביות או משילוב של השניים. על פי אותם מחקרים, רק אחד מכל חמישה מבוגרים שסובלים מהפרעת קשב מודע לכך. או בניסוח אחר, על כל מבוגר שיש לו הפרעת קשב, יש עוד ארבעה שסובלים מאותה הפרעה אבל לא מודעים אליה. ולא במקרה. הפרעת קשב היא אחת הבעיות הרפואיות המאתגרות ביותר מולן מתמודדת הרפואה המודרנית. שלא כמו מחלות רבות אחרות, את הפרעת הקשב אי אפשר לאבחן בבדיקת מעבדה או בסריקת MRI והתסמינים שלה הם לא מהסוג שבולט בקלות לעין, כמו איזו פריחה פתאומית על העור, אלא הם יותר המשך טבעי או הגזמה של התנהגויות שקיימות אצל כל אחד מאיתנו. שובבות שהופכת להיפראקטיביות ופיזור דעת שהופך לניתוק. אני יכול להעיד על עצמי, אחד האנשים הקרובים אליי והיקרים ביותר לליבי לוקה בהפרעת קשב חמורה, כזו שמזכירה מאוד בתסמינים שלה את אלו שתיאר גרייניק מימי ילדותו, ובכל זאת, במשך שנים, מילולית שנים, לא היה לי שמץ של מושג שהפרעת קשב מעורבת בעניין הזה. אבל אולי תופתעו לשמוע שהאתגר האבחנתי הזה הוא רק חלק מהסיבה לכך שכל כך הרבה אנשים מבוגרים מסתובבים בינינו עם הפרעת קשב לא מובחנת. את הפרעת הקשב הכי קל לאבחן בגיל צעיר, שאז התסמינים הגופניים של ההפרעה, חוסר שקט, עצבנות, התפרצויות זעם וכדומה, הם הבולטים ביותר. אבל כדי להגיע למצב בו אנחנו נמצאים היום, שבו פסיכיאטרים, רופאי משפחה ולפחות חלק מהמורים מסוגלים להצביע על ילד בעייתי ולומר 'יש לו הפרעת קשב', היה צריך להתחולל שינוי עמוק בפסיכיאטריה וגם בחברה המערבית כולה. בפרק הזה אם כן, נתחקה אחר תולדותיה של הפרעת הקשב ונבין את האופן שבו היא הפכה מתופעה שולית, זניחה וכמעט לא מוכרת לאחת ההפרעות השכיחות ביותר בעולם המודרני. רן לוי 08:44 כבר במאה ה-5 לפני הספירה, תיאר היפוקרטס, אבי הרפואה המודרנית, חולים בעלי תגובתיות יתר לגירוי חושי וכאלה שמתקשים להתמקד בדבר אחד לאורך זמן. בהתאם לתיאוריה הרפואית המקובלת בזמנו, היפוקרטס ייחס את התופעה הזו לחוסר איזון בין אש ומים בגוף, והמליץ למטופלים שלו על שתייה מרובה ואכילה של דגים. כשקוראים בספרי ההיסטוריה קל יחסית להצביע על דמויות מפורסמות שיש חשד ברור שסבלו מהפרעת קשב וריכוז: מוצרט למשל וגם המשורר ביירון. גם שייקספיר מספר על אחת הדמויות במחזה שלו 'הנרי השמיני' שיש לה מחלה של קשב. אבל כאמור, ברובם המכריע של המקרים, כל התסמינים שאנחנו מייחסים היום להפרעת קשב כמו קושי בוויסות הרגשי, אימפולסיביות וקשיים בארגון וניהול הזמן, זכו להתעלמות מוחלטת או שנתפסו כלא יותר משובבות, חוסר משמעת או עצלנות. אחת הדוגמאות הטובות לכך היא הספר 'פטר הפרוע', או בשמותיו העבריים 'יפתח המלוכלך' ו'יהושע הפרוע'. ספר ילדים גרמני משנת 1844 שנכתב על ידי רופא ומתאר בשפה ציורית ובליווי תמונות עליזות וצבעוניות, שורה של ילדים שמפגינים התנהגויות קיצוניות שכל פסיכיאטר מודרני היה מאבחן מיד כתסמינים של הפרעת קשב וריכוז. כמו למשל ילד שמסרב להתקלח, ילד חסר מנוחה וילד מפוזר בצורה קיצונית. רק בשלהי המאה ה-18 החלו רופאים להתייחס למחלות נפש באופן כללי כעל בעיות שדורשות תשומת לב רפואית. אחד הראשונים שתיאר את מה שמוכר לנו היום בתור הפרעת קשב היה אלכסנדר קריצ'טון, רופא סקוטי מצליח שאף שימש כרופאו האישי של הצאר הרוסי. כך כתב קריצ'טון בספר שפרסם ב-1798. ציטוט: 'במחלה הזו של הקשב, אם ניתן לכנותה כך, נדמה שכל גירוי מפריע לחולה וגורם לו או לה מידה לא טבעית של אי שקט מנטלי. אנשים פוסעים הלוך ושוב בחדר, תזוזה של שולחן, דלת שנטרקת בפתאומיות, קצת יותר מדי חום או קור, יותר מדי או פחות מדי אור - כל אלה פוגעים ביכולת הריכוז של החולים. הם גורמים להם לסחרחורת וכאבי ראש, ובמקרים רבים מביאים אותם לרמה כזו של כעס עד שהיא גובלת באי שפיות. השם שנתנו המטופלים לתופעה הזו הוא the fidgets, תנועתיות עצבנית'. סוף ציטוט. כפי שניתן להבין מתיאורו של קריצ'טון, עיקר תשומת הלב הרפואית באותה התקופה הייתה נתונה למטופלים שהתסמינים שלהם היו כל כך חמורים עד שאי אפשר היה לפספס אותם, ולכן התופעה עצמה נתפסה כנדירה יחסית. בטח ובטח כשאנחנו משווים אותה לסטטיסטיקה המודרנית לגבי הפרעת קשב: אחד מכל עשרה אנשים כמעט. המצב הזה החל להשתנות באיטיות יחסית במרוצת המאה ה-19 עם עלייתן של מערכות החינוך הפורמליות. המהפכה התעשייתית יצרה צמא אדיר לעובדים בעלי השכלה בסיסית, ודירבנה את הפרלמנט האנגלי למשל לחוקק ב-1870 חוק חינוך חובה לילדים מגילאי 5 ועד 12. כך קרה שבפעם הראשונה בהיסטוריה התיישבו מיליוני ילדים מול הלוח והמחברת, ועד מהרה התבטאו אצל רבים מהם תסמינים של הפרעת קשב שעד אז אי אפשר היה להבחין בהם אצל ילדים שעובדים בשדה או במפעל. השינוי הזה הוביל למה שנחשבת כנקודת ההתחלה של המחקר המודרני על הפרעת קשב. סדרת הרצאות שהעביר פרופסור ג'ורג' פרדריק סטיל, רופא בריטי שנחשב לאבי רפואת הילדים באנגליה, בקולג' המלכותי לרפואה בלונדון. בהרצאותיו תיאר סטיל 20 מקרים של ילדים שסבלו מהתנהגות אימפולסיבית והתפרצויות זעם, והצביע על שני מאפיינים משותפים למקרים האלה, שהיום אנחנו רואים בהם מאפיינים מובהקים של הפרעת קשב: העובדה שברוב המקרים התסמינים שלה מופיעים לפני גיל 7 ושהיא פוגעת בבנים יותר מאשר בבנות. בנוסף סטיל אחראי גם לשתי תובנות חשובות ששינו את השיח אודות ההפרעה בממסד הרפואי. הראשונה היא שהפרעת קשב היא לא פגם מוסרי. זאת אומרת, זה שהילד משתולל, מרביץ או צועק לא בהכרח אומר שהוא לא ממושמע, אלא שההתנהגות שלו היא תוצאה של בעיה כלשהי, פיזיולוגית או אישיותית, עדיין לא היה ברור בשלב הזה, שמאלצת את הילדים להתנהג כפי שהם מתנהגים. התובנה השנייה שלו הייתה שלילדים כאלה, למרות שבמקרים רבים הם ניחנים בבירור באינטליגנציה גבוהה, קשה מאוד להסתדר במערכת החינוך הרגילה. ארז ארמרוניק 13:54 קוראים לי ארז ארמרוניק. אני נוירולוג ילדים, אני מומחה ברפואת ילדים ואני גם עשיתי התמחות משנה בנוירולוגיית ילדים והתפתחות הילד. אני עובד באיכילוב, עושה הרבה מאוד אבחונים של בעיות התפתחות, הרבה מאוד אבחונים של הפרעות קשב וריכוז ומלווה ומטפל בילדים האלה. רן לוי 14:18 מה שמייחד את ד"ר ארמרוניק פרט להיותו נוירולוג שמתמחה בבעיות מסוגה של הפרעת קשב, היא העובדה שהוא בעצמו לוקה בה ומכיר מקרוב את הקשיים שחווים ילדים בעלי הפרעת קשב בבית הספר. ארז ארמרוניק 14:34 הקושי שלי הוא לשבת בהרצאה פרונטלית ולהתרכז. גם אם זה תחום שמעניין אותי, בדרך כלל מעל 10 דקות רבע שעה אני ממש ממש לא מנסה. ואני זוכרת את עצמי בתור ילד לפני שהבנתי, אז הייתי בא והייתי מנסה להתיישב מקדימה והייתי מביא מחברת עם עטים בשני צבעים ונורא נורא ניסיתי ונורא נורא השתדלתי עד שהתעופפתי. אבל הייתה לי המון מוטיבציה והייתי גם תלמיד טוב ביסודי בטח ובמשך זה הלך והדרדר לאט לאט. ילדים שיש להם הפרעת קשב וריכוז בתחום האקדמי זה ילדים שבגלל שהם לא מצליחים להתרכז הם פותחים פער מקבוצת השווים, החברים שלהם לכיתה, ומה שהכי חשוב זה שיכולה להיות חופשי פגיעה בדימוי העצמי שלהם, בביטחון העצמי שלהם. זה יכול להוביל לתסכול. יצא לי לראות הרבה מאוד ילדים יותר חכמים ממני שפשוט חשבו שהם טיפשים כי הם לא הצליחו להתרכז, הם לא הצליחו לתרגם הלכה למעשה את מה שקורה מסביבם להצלחות. אז פן אחד זה הפגיעה בצד הלימודי שמובילה לפגיעה בדימוי העצמי של הילד. רן לוי 15:44 הקפיצה הבאה במודעות לקיומה של הפרעת קשב, הפעם אצל הציבור הרחב ולא רק בקהילה המדעית, התחוללה ב-1957 כשברית המועצות שיגרה לחלל את ספוטניק 1, הלוויין המלאכותי הראשון. השיגור הזה תפס את האמריקאים, שהיו בטוחים בעליונות הטכנולוגית שלהם, עם המכנסיים למטה. הגאווה הגדולה בעקבות הניצחון במלחמת העולם השנייה ופיתוחים כמו פצצת האטום הראשונה התחלפה בחרדה עמוקה. האם ייתכן שברית המועצות הקומוניסטית, שעד אז נתפסה כמפגרת ונכשלת יחסית, בעצם מובילה על ארצות הברית? ואם כך, מה קרה לארצות הברית שגרם לה לאבד את הבכורה בעולם המדע והטכנולוגיה? עבור רבים התשובה הייתה מערכת החינוך האמריקאית. עד אותו הזמן הדגש במערכת החינוך היה על לימוד מבוסס פרויקטים. התלמידים היו מגדלים ירקות כדי ללמוד על חקלאות ובונים פרויקטים מדעיים כדרך ללמוד פיזיקה, כימיה וכדומה. ברית המועצות הייתה מפורסמת בחינוך המעולה שלה בתחומי המדע וההנדסה ורבים בארצות הברית חששו ששיטת הלימוד הפרויקטלית שטחית מדי ולא תחרותית מספיק. הממשל האמריקאי אם כן החל להפנות תקציבים גדולים יותר למערכת החינוך ותוכנית הלימודים שונתה כך שהלימוד מבוסס פרויקטים החל לפנות את מקומו ללימוד מסורתי יותר: ישיבה על כיסא מול לוח ומחברת. וכצפוי, בדיוק כפי שאירע בבריטניה, יותר ויותר ילדים החלו להפגין קשיים התנהגותיים שקודם לכן, כשהם היו עסוקים בלאדור בגינה או בלבנות הר געש מפלסטלינה, היו חבויים מהעין. וקרה עוד דבר חשוב. עד שנות ה-50 וה-60 עיקר תשומת הלב של הממסד הרפואי הייתה נתונה להתנהגות ההיפראקטיבית של הילדים. למעשה, הפרעת הקשב כונתה בשלב הזה 'מחלה היפרקינטית', דהיינו בעיה שהביטוי העיקרי שלה הוא באימפולסיביות ותנועתיות יתר. ילדים שלא מפסיקים לקום מהכיסא, לטפס על שולחנות, להשליך דברים וכדומה. הפן השני של הפרעת הקשב, הקושי בלהתרכז בדבר מסוים אחד לאורך זמן, היה אמנם מוכר אבל הוא לא זכה לתשומת לב משמעותית מכיוון שוב, אם אתה מורה שעסוק בלהתחמק מילד שזורק עליך כיסא, אתה כנראה תהיה קצת יותר ממוקד עליו מאשר על הילדה הקטנה והמתוקה שיושבת בפינה ומשרבטת ציורים של פרחים במקום להתרכז במה שקורה על הלוח. ארז ארמרוניק 18:47 ילדים עם היפראקטיביות מאבחנים אותם בדרך כלל הרבה יותר מוקדם כי הם תופסים לנו את העין. לעומת זאת, אנשים שהם mainly inattentive, כאלה שבעיקר קשה להם לשמר את הריכוז, הרבה פעמים אנחנו מגלים אותם יותר מאוחר כי הם שקטים. הם לא מפריעים לאף אחד וצריך מורה טוב או הורה טוב או גננת טובה שתגיד 'הילד לא איתנו, הוא לא איתנו'. לא כי הוא לא חכם, הוא פשוט לא איתנו וזה משהו שמלווה אותנו הרבה מאוד שנים. רן לוי 19:18 המודעות ההולכת וגוברת לקיומה של הפרעת קשב לצד רצונה של מערכת החינוך האמריקאית לזהות תלמידים בעלי פוטנציאל גבוה אבל לא מנוצל, הובילו לכך שהמורים החלו לשים לב גם לאותם ילדים שפעם היו מתחת לרדאר, כמו למשל בנות, שאצלן הפרעת קשב מתבטאת ברוב המקרים באותה חולמנות שקטה שקל לפספס. והתוצאה: זינוק אדיר במספר הילדים שאובחנו כלוקים בהפרעות קשב. כך קרה שמהפרעה נדירה מאוד וכמעט לא מוכרת, הפרעת קשב הפכה לסוג של אפידמיה, כשבכל כיתה ממוצעת אפשר היה למצוא לפחות ילד או שניים אם לא יותר שלוקים בה. אבי גרייניק 20:05 מאמץ יתר זה משהו שכל בן אדם הפרעת קשב יודע מה הוא. אני עובד קשה מדי בשביל לשים פאקינג ציפה על המזרן. איך בן אדם כמוני לא מצליח לשים פוך בתוך ציפה של פוך? למה זה כל כך קשה לי? אני כתבתי את 'ימים של שקט', אני המצאתי מטבעות לשון, איך אני לא יכול לשים פוך בתוך שמיכה, בתוך ציפה? נשארתי בן אדם שנוטה לחרדה, נשארתי בן אדם עם כישורי חיים שמועטים בתחום הניהול האישי, מה שמאוד מאוד פגע בי. מבעיות כלכליות דרך ניהול יחסים. ניהול זה משהו קוגניטיבי, ניהול זה לא 'הוא איש חכם הוא יודע איך לנהל את זה'. הוא איש חכם יודע איך לנהל את זה אם התחום הזה מדליק אותו, אז הוא פיתח כישורי ניהול. אבל אם לא משנה כמה אינטליגנציה יש לו והוא לא מבין שכשהוא מרוויח 20,000 שקל, 10,000 זה מיסים, זה בעיה בכישור חיים. אבל אתה בן 36, מה אתה לא מבין את זה? אתה יודע, לך תעשה עכשיו אמנות עם 150,000 שקל מינוס, יאללה בהצלחה. מה זה כתוב לי על הצ'ק 40,000 שקל? כן אח שלי, אבל יש לך 160,000 שקל לשלם למס הכנסה היום. איך הרווחת כל כך הרבה כסף ואין לך כסף בבנק? אבי גרייניק 22:18 כשאתה מדבר על ללכת לאבחון, יש סיבה שהולכים לאבחון. מה גרם לך לחשוב שאני צריך ללכת לאבחון? כישלונות אצל פסיכולוגים. אנחנו צריכים להבין שבגיל 36 מה זה אנחנו מדברים על שנת 2007, משהו כזה. הידיעה, בטח הידע שלי על כמה הפרעת קשב משפיעה פסיכולוגית על הבן אדם היה אפס, כן? עברתי הרבה טיפולים פסיכולוגיים והמשכתי לסבול מאותם תסמינים בלתי ידועים של רגישות יתר, של אשתי הייתה אומרת שאני לא מקשיב לה, של אימפולסיביות, של בזבזנות אפרופו אימפולסיביות, של חיפוש 'מה לא בסדר אצלי' בלי למצוא תשובה. ואז אמרתי רגע, אולי יש לי גם הפרעת קשב? אז הלכתי לפסיכיאטרית ועשיתי אבחון וכשקראתי את האבחון וראיתי את המדדים, למשל סדר וארגון הייתה לי שם איזו עקומה נורא קיצונית כאילו, והתחלתי לקרוא ולהבין, הצ'ארט של הפרעת קשב התחיל לספר לי את הבעיות הפסיכולוגיות שלי. התחיל לספר לי את התלונות של אשתי במערכת היחסים שלנו. הפרעת קשב סיפרה לי סיפור על הבעיות הפסיכולוגיות שלי ועל היחסים שלי עם אשתי והיחסים שלי עם אנשים בכלל ועל הבנת החיים או חוסר הבנת החיים והתפתח פה סיפור, סיפור שפתר לי ב-360 הרבה מאוד דברים פסיכולוגיים בחיים שלי. אבי גרייניק 24:17 הסתכלתי אחורה על החיים שלי והכל נפל בול ואז אני לא דפוק בשום דבר, זה המוח. הפרעת קשב היא מהות, כמו שהסתכל תראה, אתה יכול בלי המשקפיים שלך? לא. אז זאת אומרת שאם תסיר את המשקפיים שלך, התפקוד שלך יהיה, תקן אותי אם אני טועה רן, לקוי ותוך כמה שעות גם יתחיל להשפיע על הסובבים אותך. זאת אומרת ההשפעה על המשפחה שלך אם אתה תתפקד בלי משקפיים תהיה מהותית מאוד. אז אני אומר בגלל זה הראיית 360 שלי על הפרעת קשב היא כי אני יודע שאני זקוק למשקפיים. אני יודע שיש לי הפרעת קשב ולי באופן אישי לזרום עם החיים לא עבד טוב. זה כמו שיגידו לך תוריד משקפיים תזרום. אז בגיל 36 התחיל המסע שלי ללמוד את עצמי עם הפרעת הקשב, כן? ברטרוספקטיבה לילדות שלי, לנערות שלי, להתבגרות שלי ולתחילת הגבריות שלי כי שוב זה מאוד מאוד משפיע על הכל. ארז ארמרוניק 26:11 נגיד שלמדתי לפסיכומטרי, אז בקורס פסיכומטרי לימדו אותנו כל מיני שיטות. אז לימדו אותנו נגיד שאתה מתמודד עם טקסט, פסיכומטרי זה הכל מהר. אז לימדו אותנו נגיד בטקסטים כל פעם שיש מילה חשובה תקיף אותה בעיגול. כל פעם שאתה מסיים לקרוא פסקה תרשום בצד שלוש מילים ארבע מילים מה השורה התחתונה של אותה פסקה. זאת אומרת דברים שמישהו בלי הפרעת קשב היה עושה פשוט היה עושה את זה הרבה יותר מהר ממני, הרבה יותר קל, אני הייתי צריך לעבוד הרבה יותר קשה בשביל לעשות את הדברים האלה ואני חושב שבמקומות מסוימים זה בנה אותי. גם לימד אותי ענווה וגם לימד אותי להתאמץ למה שאני רוצה ולפעמים אני בגלל שהייתי גם בגלל שזיכרון הוא פחות טוב לפעמים אצל אנשים עם הפרעת קשב וריכוז, אני הייתי חייב להגיע לרמה של הבנה מאוד עמוקה בשביל שהדברים יישבו לי בראש. זאת אומרת אם מישהו היה אומר לי 'כן, מה הבעיה? א' מוביל לב' מוביל לג' מוביל לד'', אני אומר לו 'אני לא אזכור את זה ככה'. אני צריך להיכנס לתהליך עצמו ולהבין למה א' ככה ולמה א' בכלל לב' ולמה ב' לג'. אז זה היה גוזל ממני הרבה מאוד זמן ולפעמים לא הייתי מספיק בזמן אבל מה שהייתי מצליח ללמוד הייתי לומד טוב, הייתי כאילו מבין טוב. אז ככה התמודדתי אבל עם הרבה מאוד שעות, כאילו הייתי לומד כל היום עד 3 בלילה משהו כזה, זה לא דרך כיפית. רן לוי 27:41 למרות שאפשר ללמוד להסתדר עם הפרעת קשב ואפילו להגיע להצלחות מקצועיות מרשימות, הסטטיסטיקה מציירת תמונה עגומה יותר. מי שלוקים בהפרעת קשב נמצאים בסיכון גבוה בכ-70 אחוזים למצוא את עצמם בכלא. יש להם סיכוי גבוה פי שלושה להתמכר לסיגריות, אלכוהול או סמים וסיכון גבוה ב-20 עד 50 אחוזים להשמנת יתר. ולא רק זה. הפרעת הקשב מלווה במקרים רבים מאוד בהפרעות ומחלות נפש אחרות. ארז ארמרוניק 28:04 קומורבידיות ברפואה זה כמה בעיות שהן באות ביחד. אז בהפרעות קשב וריכוז אנחנו יודעים כמו שאמרתי, זה הפרעת קשב וריכוז כמעט אף פעם לא באה לבד וזה מגיע עם הרבה מאוד תופעות אחרות. לדוגמה זה יכול לבוא עם מה שנקרא ODD, שזה Oppositional Defiant Disorder. זה בעצם אחד הדברים הכי קלאסיים שהם באים, שזה קוראים לזה בעברית הפרעת התנהגות מתנגדת ומתריסה. זה ילדים שהם הרבה פעמים נראים ילדים כעוסים, דובי לא לא כאלה, יכולים לנטור טינה, מתעצבנים מאוד מאוד מהר, לא תמיד מבינים על מה ולמה. עכשיו תחשבו על מה קורה פה, הילדים האלה הם לא מבווסתים, זה לא אומר שהילד הוא רע. אז ODD זה דבר אחד. אנחנו רואים את זה הרבה מאוד עם לקויות למידה. לקויות למידה זה לדוגמה דיסלקציה שזה קושי בקריאה, דיסגרפיה קושי בכתיבה, דיסקלקוליה קושי בתרגילים מתמטיים. רן לוי 29:18 מטבע הדברים, ככל שהתבררו ההשלכות השליליות של הפרעת הקשב, כך גבר רצונם של הרופאים למצוא לה מזור. אבל איך? מהי הדרך הנכונה לטפל בהפרעה הזו? הגישה השלטת בעולם הפסיכיאטריה במחצית הראשונה של המאה ה-20 הייתה הפסיכואנליזה שייסד זיגמונד פרויד ושהגיעה לארצות הברית דרך פסיכיאטרים יהודים שהיגרו אליה מאירופה. בתוך זמן קצר יחסית תפסה הגישה הפסיכואנליטית את הבכורה בממסד הרפואי הפסיכיאטרי ובכתבי העת המקצועיים השונים. הנחת היסוד של הפסיכואנליזה היא שבעיות נפשיות רבות נובעות כתוצאה מטראומות ילדות מודחקות, כמו למשל יחסים לא תקינים עם ההורים. באופן טבעי זו גם הייתה הנחת העבודה של הפסיכואנליטיקאים בבואם לבחון את הפרעת הקשב. למשל מאמר מייצג באחד המגזינים הרפואיים תיאר את סיפורה של ג'ין, ילדה בת 12 שסבלה מהתנהגות אימפולסיבית, וכותב המאמר קבע שהבעיה של ג'ין נעוצה בקנאת פין שנבעה מיחסיה עם אביה. במקרים אחרים הפסיכואנליטיקאים הפנו אצבע מאשימה לבעיות בגמילה מיניקה, קנאה באח חדש וכדומה. הפתרון שהציעו הפסיכואנליטיקאים היה כמקובל בתחום הזה: סדרה ארוכה של שיחות שבהן יכול המטפל לקבל הצצה אל תוך נבכי נפשו של המטופל. וזו הייתה בעיה. פסיכותרפיה לוקחת המון המון זמן וכשיש לך מאות אלפי ואולי מיליוני ילדים שזקוקים לטיפול, פסיכותרפיה היא לא פתרון מעשי. ארז ארמרוניק 30:52 זה לא מתאים לילדים עם הפרעת קשב וריכוז כאן ועכשיו. אנחנו לא יכולים לקחת ילד עם הפרעת קשב וריכוז שנפגע עכשיו מבחינה לימודית ופותח פער ויש לו פגיעה בדימוי העצמי או שהוא מאבד את החברים שלו ולהושיב אותו עכשיו לשלוש שנים לשכב על הספה. אני לא חושב שכטיפול ראשוני פסיכואנליזה זה מתאים. יכול להיות שגבר מבוגר שחי חיים שלמים עם הפרעת קשב וריכוז ונפגע מזה ברבדים יותר עמוקים יכול להיות שהוא יילך לפסיכואנליזה אבל אנחנו גם בעידן אחר היום. אנחנו מחפשים טיפולים יותר ממוקדים, יותר שעוזרים יותר מהר. אנחנו רוצים את האפקטיביות ואני מבין למה. יש הורים שמגיעים כי עוד שנייה מעיפים את הילד שלהם מבית ספר. זה לא צחוק לשני הורים שעובדים ויש להם ארבעה ילדים או שני ילדים או ילד אחד שאומרים להם 'הילד שלכם לא מתאים. תקחו אותו מפה ותסתדרו עכשיו. עכשיו תגיעו לבית ספר אחר וישאלו אתכם למה באתם כי העיפו אתכם'. זאת אומרת אנחנו צריכים לנסות ולעזור כמה שיותר מהר. אז אני פחות חושב שהפסיכואנליזה היא הדרך. רן לוי 32:02 גישה נוספת שזכתה לפופולריות בשנות ה-60 הייתה זו שמכונה 'פסיכיאטריה חברתית'. הפסיכיאטריה החברתית עוסקת בגורמים החברתיים למחלות נפשיות: אי שוויון, עוני, צפיפות, פשע, סמים וגורמים נוספים שאולי מצלקים את נפשו של ילד שגדל בסביבה לא בריאה שכזו. ואכן מחקרים רבים מראים שילדים שנחשפו בגיל צעיר לעוני, פשיעה ואלימות נמצאים בסיכון גבוה יותר לבעיות נפשיות בהמשך חייהם. במישור המעשי עם זאת, גם לפסיכיאטריה החברתית לא היו פתרונות טובים להפרעת הקשב. הפסיכיאטריה החברתית מתמקדת בפעילות מונעת, זאת אומרת במניעה של עוני, פשע וכדומה כדי למנוע מראש את הנזקים הנפשיים. אבל לארצות הברית שהייתה שקועה עד הצוואר במלחמת וייטנאם לא היה את הכסף או את הרצון להשקיע בפעולות מניעתיות שכאלה, מה גם שהן לא עזרו לילדים שסבלו מהפרעת קשב כאן ועכשיו. אז מה עושים? רן לוי 33:13 ב-1937, צ'ארלס ברדלי היה מנהל בית חולים ברוד איילנד שבארצות הברית שבו היו מאושפזים ילדים בעלי הפרעות נוירולוגיות קשות, כולל גם ילדים שסבלו מהפרעת קשב חמורה. כחלק מהטיפול השגרתי בילדים האלה, ברדלי ואנשיו נהגו לבצע בהם בדיקה שמכונה 'פנאומואנצפלוגרפיה', שהיא בגדול סוג של צילום רנטגן של המוח. כדי לאפשר לקרני הרנטגן לחדור טוב יותר את הגולגולת, הרופא היה מנקז את נוזל המוח של המטופלים, הנוזל שנמצא בחלל שבין הגולגולת וקליפת המוח, והניקוז הזה היה גורם בדרך כלל לכאבי ראש חזקים מאוד אצל הנבדקים. ברדלי, שריחם על הילדים המסכנים שהיו צריכים לעבור את הבדיקה, חיפש דרך להקל על הכאבים שלהם, ובין הפתרונות שהוא בחר הייתה תרופה חדשה יחסית בשם בנזדרין. למרבה הצער התרופה לא הועילה במאומה נגד כאבי הראש של הילדים, אבל להפתעתו ברדלי החל לקבל דיווחים מהאחיות והמורים בבית החולים על שיפור דרמטי בהתנהגות שלהם. ילדים שלא היו מסוגלים לשבת יותר מחמש דקות במקום אחד פתאום פתאום היו מסוגלים לקרוא ספר או לנהל שיחה ארוכה. במקום לצעוק הם דיברו, במקום להשתולל הם שיחקו בשקט. גם הציונים שלהם בלימודים השתפרו פלאים. והעובדה המפתיעה בכל הסיפור הזה היא שהבנזדרין לא אמור לעבוד כך. בנזדרין הוא חומר ממריץ, זאת אומרת כזה שאמור לגרום למי שלוקח אותו להרגיש אנרגטי ופעלתני יותר. ואם הוא חומר ממריץ, למה שתהיה לו דווקא השפעה ממתנת על ההתנהגות של הילדים? רן לוי 35:12 התשובה כפי שאנחנו מבינים אותה היום טמונה בגורם הבסיסי להפרעת קשב: חוסר בדופמין. דופמין הוא מוליך עצבי או נוירוטרנסמיטר בלעז, חומר שאחראי על התקשורת בין תאי העצב במוח. בפרט הדופמין לוקח חלק חשוב במנגנון הוויסות והשליטה של המוח, מה שמכונה 'תפקודים ניהוליים', כדוגמת תכנון וקבלת החלטות, והוא גם חלק ממערכת התגמול של המוח, המערכת שיוצרת תחושה של עונג כשאנחנו עושים משהו טוב או מהנה. מכאן קל להבין מדוע כשיש פחות מדי דופמין במוח אנחנו מקבלים את סימני ההיכר הקלאסיים של הפרעת קשב: אימפולסיביות, קשיים בוויסות הרגשי, קושי בתכנון של משימות וכדומה. הבנזדרין, כמו תרופות מעוררות אחרות, מעלה את כמות הדופמין במוח, ומכיוון שהדופמין הוא כאמור חלק ממנגנון הוויסות העצמי, התוצאה היא באופן פרדוקסלי אפקט של ריסון ומיתון. צ'ארלס ברדלי הבין מיד את הפוטנציאל של התרופה החדשה לסייע לילדי הפרעת הקשב. 'לראות מנה אחת של בנזדרין', כתב ברדלי, 'גורמת לשיפור גדול יותר בתפקוד של הילדים מאשר כל מאמציהם המשותפים של אנשי הצוות המעולים שלנו שעובדים בתנאים הטובים ביותר האפשריים, זה יכול היה להיות ממש מבואס אלמלא העובדה שהשיפור שהתרופה מביאה הוא כל כך מספק מבחינה מעשית'. ברדלי ערך סדרה של מחקרים כדי לאמת ולתקף את הדיווחים האנקדוטליים שקיבל, והמחקרים שלו אכן הוכיחו שהבנזדרין מביא לשיפור דרמטי בתסמינים של הפרעת קשב. אבל אף על פי כן חלפו עוד כ-20 שנה עד שהממסד הרפואי החל להתייחס למחקרים האלה ברצינות. סיבה אחת לעיכוב הזה הייתה הדומיננטיות של הפסיכואנליטיקאים שלא האמינו בטיפול תרופתי כפתרון למחלות נפשיות. סיבה שנייה ואולי משמעותית יותר הייתה שטיפול פסיכיאטרי תרופתי בילדים היה אז בדיוק כפי שהוא היום עניין בעייתי ושנוי במחלוקת, וחברות תרופות לא ששו להשקיע תקציבי פיתוח בתחום הזה. כל זה השתנה עם הופעתה של התרופה ששינתה את הטיפול בהפרעת קשב לתמיד. רן לוי 37:56 ליאנדרו פניזון היה כימאי איטלקי שעבד בשירותה של חברת התרופות השוויצרית ג'יג'י. ב-1944 הצליח פניזון לסנתז חומר חדש בשם מתילפנידאט, שפניזון קיווה שיוכל לשמש כתרופה ממריצה כמו הבנזדרין אבל עם פחות תופעות לוואי ובעיקר עם סיכון נמוך יותר להתמכרות. כפי שהיה מקובל באותה התקופה, פניזון ניסה את החומר החדש על עצמו אבל לא הרגיש שום דבר מיוחד. אז הוא החליט לתת אותו לאשתו מרגריט שסבלה מלחץ דם נמוך. מרגריט ניסתה את החומר החדש והתלהבה. לא רק שהוא גרם לה להרגיש חזקה ואנרגטית יותר, הוא אפילו שיפר את הביצועים שלה בטניס. ג'יג'י אם כן החליטה לשווק את התרופה הממריצה החדשה ולקרוא לה על שמה של מרגריט או מרגריטה: ריטלין. בשנים הראשונות התקשתה ג'יג'י לאתר את השוק המתאים עבור הריטלין. בתחילה היא שיווקה את התרופה בבתי חולים פסיכיאטריים כדי לשפר את מצבם של חולים קשים במיוחד, אבל ללא הצלחה משמעותית. לאחר מכן הם ניסו לכוון אותה לקשישים שסבלו מדיכאון וגם זה לא ממש עבד. אבל החל משנות ה-60 ואילך התחולל שינוי עמוק בעולם הפסיכיאטריה. למרות הדומיננטיות של הפסיכואנליזה היו לא מעט פסיכיאטרים שלא ממש אהבו את הגישה הזו. רבים בקהילה המדעית הצביעו על העובדה שהפסיכואנליזה היא מעצם טיבה גישה לא מדעית. אין שום דרך להוכיח או להפריך את כל ההסברים שנתנו הפסיכואנליטיקאים לגבי האופן שבו פועלים המנגנונים השונים במוח, כמו למשל קיומו של אגו או איד למשל. כתוצאה מכך הפסיכיאטריה כולה נתפסה בעיני שאר הממסד המדעי כתחום נחות ולא רציני מספיק. השינוי החל בעקבות התפרצותה ב-1917 של מגפה עולמית בשם 'אנצפליטיס לתארגיקה', סוג של דלקת מוח אכזרית במיוחד שהמיתה רבים מקורבנותיה או שהותירה אותם במצב קטטוני מבלי יכולת לזוז או לדבר. על פי הערכות 5 מיליון אנשים נדבקו במחלה הזו במרוצת העשור השני של המאה ה-20 וכשליש מהם לא שרדו אותה. בין החולים היו גם ילדים רבים כמובן ועד מהרה הבחינו הרופאים שחלק לא מבוטל מהילדים שכן הצליחו לשרוד את המחלה החלו להפגין התנהגות פרועה ואימפולסיבית במיוחד. אמנם אלו לא היו אותם תסמינים של הפרעת קשב, אבל הם הצביעו על קשר ברור בין נזק פיזי שנגרם למוח לבין הפרעות התנהגותיות. עובדה שעמדה בסתירה לטענותיהם של הפסיכואנליטיקאים שכאמור הסבירו את ההפרעות האלה במונחים של הדחקה של טראומות ילדות וכולי. הגילוי הזה הוביל בריבות השנים לצמיחתו של ענף חדש בפסיכיאטריה: פסיכיאטריה ביולוגית. זאת אומרת כזו שמחפשת הסברים נוירולוגים לבעיות פסיכיאטריות ובהתאם גם פתרונות שמבוססים על ההסברים הנוירולוגים האלה. רן לוי 41:21 במשך מספר עשורים התחרו הפסיכואנליזה, הפסיכיאטריה החברתית והפסיכיאטריה הביולוגית על הבכורה, כשכל גישה נאבקת להיות זו שנותנת את הטון באבחון ובטיפול. רק בשנות ה-50 החלה ההשפעה הברורה והמוכחת של הבנזדרין ותרופות נוגדות דיכאון שהופיעו באותו הזמן להטות את הכף לטובתם של הפסיכיאטרים הביולוגים. כך קרה שב-1962 כשהריטלין אושר לראשונה לשימוש כתרופה לילדים שסובלים מהפרעת קשב, התרופה הזו נפלה לידיהם של הפסיכיאטרים כמו מתנה מהשמיים. בפעם הראשונה הייתה בידיהם של הפסיכיאטרים תרופה טובה, יעילה ובטוחה יחסית לטיפול בהפרעת קשב. אמנם לריטלין יש תופעות לוואי, למשל כאבי ראש, חרדה ואובדן תיאבון, והיא גם לא יעילה בכל המקרים, אבל כשהיא עובדת היא עובדת. כל מי שנטל ריטלין או כל אחת מהתרופות האחרות שזמינות היום לטיפול בהפרעת קשב יכול לספר לכם על ההשפעה הדרמטית שלהן. כך כתב למשל פול וונדר, אחד מחשובי החוקרים בתחום הפרעת הקשב ב-1971. ציטוט: 'למי שראה במו עיניו את התוצאות של טיפול בתרופות ממריצות בילדים עם ההפרעה, שאצל רבים מהם הטיפול הקיים לא עזר או שאפילו הרע את מצבם, השימוש המוגבר בטיפול תרופתי בהווה הוא מטריד כמו שהוא בלתי ייאמן. זה לא יהיה מופרך לומר שבמקרים רבים טיפול פסיכותרפי בילדים עם ההפרעה מהווה רשלנות רפואית: מניעה מזיקה של טיפול יעיל'. סוף ציטוט. אין פלא אם כן שהשימוש בריטלין בארצות הברית החל להתפוצץ. על פי אחד המחקרים בשנות ה-70 וה-80 של המאה ה-20 הוכפל אחוז המשתמשים בריטלין כל ארבע עד שבע שנים. רן לוי 43:26 כמו תמיד תגובת הנגד לא איחרה לבוא. ב-1970 התפרסמה כתבה בוושינגטון פוסט שבה נטען כי כעשרה אחוזים מכל התלמידים בעיר אומהה שבנברסקה נוטלים ריטלין ושצוות בית הספר מחלק את התרופה ללא פיקוח רפואי הולם. הכתבה עוררה סערה רצינית והובילה לשימוע מיוחד בקונגרס. בדיעבד מסתבר שהכתבה הייתה רצופה באי דיוקים, כמו למשל העובדה שאותם עשרה אחוזים לא היו עשרה אחוזים מכל התלמידים בעיר, אלא עשרה אחוזים מהתלמידים בחינוך המיוחד של אומהה, האוכלוסייה שבאמת זקוקה לתרופה הזו. אבל השד כבר יצא מהבקבוק. לא מעט אנשים ראו ועדיין רואים בריטלין כמייצגת כל מה שרע ברפואה המודרנית ובחברה המערבית בכלל. החל ממדיקליזציה של התנהגויות שפעם נחשבו כנורמטיביות, דרך ניסיון לשלוט על החברה באמצעות תרופות וכלה בצריכת יתר של מזון מעובד וכימיקלים מלאכותיים. ברשותכם אני לא אכנס לעובי הקורה של הוויכוח הזה. לא בגלל שהוא לא ויכוח חשוב אלא בגלל שאני חושב שהוא דורש דיון נפרד ומעמיק יותר. חלק מהטיעונים של המתנגדים לתרופות הם לא יותר מאשר תיאוריות קונספירציה ואחרים הופרכו מאז במחקרים מדעיים, כמו למשל ההשערה שאולי צבעי מאכל או תוספי מזון אחרים גורמים לתגובה אלרגית שמובילה להפרעת קשב. מצד שני אין עוררין על כך שחברות התרופות, ברגע שהבינו את הפוטנציאל הכלכלי העצום של תרופות נגד הפרעת קשב, החלו לשווק אותן לרופאים ולמטופלים באגרסיביות: בירחונים רפואיים, במדריכים להורים ולמורים ובפרסומות אין ספור. בשורה התחתונה בכל אופן, אין ספק שבוויכוח הזה הריטלין ניצח בנוקאאוט. נכון להיום כחמישה אחוזים מהילדים וכשישה אחוזים מהמבוגרים בארצות הברית נוטלים ריטלין או תרופות דומות. ארז ארמרוניק 45:55 דבר שני שאני מסביר להורים זה שכל היתרונות והחסרונות של הטיפול בפסיכוסטימולנטים הם באותו משך השפעה של התרופות. זאת אומרת גם אם אני נותן לילד שלי תרופה ואני לא אוהב את מה שאני רואה, אני לא אוהב את התופעות לוואי, הכל בסדר. עוד כמה שעות השעון מתהפך, אני קורא לזה אפקט סינדרלה: כמו שסינדרלה חזרה להיות לכלוכית או נעלמו חוץ מהנעליים הזכוכית הכל חזר לעצמו, אז הילד חוזר להיות אותו דבר. אז אם מישהו עשה על הגוף שלו קעקוע, לקח משכנתא או עשה ניתוח לקרע של מיניסקוס בברך שזה הרוב בלתי הפיך, פה לא צריך יותר מדי. כאילו אנשים נכנסים לפעמים לחיבוטים ומחשבות ורגשות אשם. זה מיותר. מקסימום אתם לא תופסים תפסיקו. לוקחים מתי שצריך, אפשר להפסיק מתי שרוצים. הילד גם אם הוא נראה יותר אפאטי וכולי הוא חוזר לעצמו. מקסימום ניסינו ועשינו את זה בצורה מקצועית עם ליווי כמו שצריך וזה לא עבד, הכל בסדר. לא קורה כלום. אבי גרייניק 47:32 אם אני הולך לעשות חזרות, שזה הרבה עמידה על הרגליים ולהישאר בפוקוס לקשב לבמאי, כן? אני שוקל לקחת כדור כי עבודת המשחק הרבה פעמים מתודתית. נכון שאני רוצה להרגיש. אני אסתכל על הלוח חזרות ואני אבוא ואגיד 'אם אנחנו באים לסצנה מאפס שבה אני צריך להבין ולמתוח קווים לאיפה הרגש ידבר', יכול להיות שאני לא אקח כדור. אבל אם אני בשבוע טכני, כל יום בשבוע אני אקח כדור. כי כמות האכזבות שיכולה להיות לי מעצמי או לאנשים ממני שאני לא קשוב ומבוגר אחראי בעל 30 שנות ותק במקצוע שלא מתפקד וצריכים להגיד לו 'אבי אני לא בטוחה שהבנת מה אמרתי לך', זה לא מגניב. ואני שומע שזה בעצם אתה מדבר מתוך ניסיונות מרים. בוודאי, בוודאי. וכשאתה יותר צעיר כאן מתחילה הבעיות התדמיתיות האישיות עם דימוי עצמי וכל מיני כאלה, 'מה קרה לי אני לא בסדר'. ואז אתה מנסה להיכנס לכל מיני מערכות פיצוי שעושות רק נזק וכל מיני דברים כאלה. כן, אני לא מלחין שירים עם כדור. ואם יתמזל מזלם של כל האמנים בארץ והאמניות בארץ לעשות רק דברים שהם אוהבים, רק דברים שהם אוהבים, כולל זה שלא משלמים להם להיות בגינה שלוש שעות עם הילדים שלהם - שלא ייקחו כדור. אבל אם הילד שלך מעצבן אותך ואתה שוקל להוריד לו סטירה למרות שאתה בן אדם לא אלים, עם כל הכבוד לאמנות שלך, תחשוב לאיפה זה יביא את האמנות שלך. אבי גרייניק 49:50 מספיק שבן אדם אחד או שניים בסוף ההרצאה יבואו ויגידו לי 'יואו בן אדם זה כאילו דיברת עליי כל ההרצאה'. או תבוא אמא ותגיד 'תשמע אני לא יודעת מה לעשות, אתה דיברת על הבן שלי והוא לא רוצה לעבור אבחון'. אלה האנשים שאני יודע שבשבילם שווה לצאת מהבית. כי לא משנה מה הם יעשו אחר כך, הם יודעים משהו יותר על עצמם מאשר הם ידעו לפני שהם פגשו אותי. ואין מפגש שבו לפחות בן אדם או שניים, לפחות בן אדם או שניים, לא נשאר לדבר איתי אחרי. אתה יכול לשאול את אשתי שבחצי שנה הראשונה להרצאות היא כל הזמן הייתה מתקשרת ובאה ושואלת 'איפה אתה, היית אמור לסיים כבר?'. אבל אני לא מסיים כי אני עם אנשים אחרי ההרצאה. או מורים, הרוב זה מורים שכל הזמן במהלך ההרצאות בחדר המורים אני רואה אותם תופסים את הלחי בצד כזה ואומרים 'אוי אמרתי לה משהו אפרופו מה שאני מספר למורים', אומרים 'אוי אז אמרתי לה משהו לא נכון'. זאת אומרת אני מכניס למודעות מעגל של אנשים ששוב אני לא אומר לך שאני משנה להם את החיים טכנית, אבל יש מצב שהם יעשו עם זה משהו. ארז ארמרוניק 51:20 ואם הייתי יודע כמה פעמים הורים באים אליי ואומרים 'אני הבאתי את הילד שלי עכשיו כי אני רק לפני שנתיים שלוש הבנתי על עצמי למה אני סבלתי כל השנים האלה'. באים אליי הורים אומרים לי 'תקשיב אני נורא מאוכזב או מאוכזבת שלא חשבו את זה כשאני הייתי בת 15, כי כל החוויה שלי בתיכון הייתה אחרת, כי לא הייתי מבזבזת, הייתי לומדת משהו שיותר מתאים לי, הייתי יכולה להצליח יותר במקצוע יותר גבוה'. עשיתי אבחון קשב והתחלתי למישהי שאמרה לי שבגיל באוניברסיטה שהיא למדה משפטים היא פתאום הבינה את הפרעת הקשב, התחילה טיפול תרופתי, זה שינה לה את החיים מהבחינה הזאת. היא השלימה בסופו של דבר דוקטורט במשפטים וגם עד גיל 40-50 ממשיכה לקחת את הטיפול התרופתי כי זה נורא נורא עוזר לה. רן לוי 52:48 עד כאן לפרק הזה. תודה על ההאזנה. תודה רבה גם לאורחים שלנו בפרק: ד"ר ארז ארמרוניק ואבי גרייניק. אם אתם רוצים להזמין את גרייניק להגיע אליכם לארגון עם ההרצאה שלו 'קשוב להפרעה', תוכלו לפנות אליו למייל בכתובת tamig1@gmail.com. שוב, tamig1@gmail.com. או חפשו בגוגל 'קשוב להפרעה'. מיד נמשיך אל עדכונים מה נעשה ברשת שלנו ועוד, אבל ראשית כרגיל חסות קצרה. רן לוי 53:30 מה חדש ברשת עושים היסטוריה? בעושים פוליטיקה: ועדת חקירה ממלכתית עכשיו. שלמה רז מארח את אלוף במילואים יעקב מנדל אור. מנדי ערך תחקירים רבים בעברו, הן במסגרת שירותו הצבאי והן כמשנה למנכ"ל משרד מבקר המדינה, ובשיחה עם שלמה הוא מנתח את הסיבות שבעטיין יש להקים ועדת חקירה ממלכתית ללא דיחוי. בעושים תוכנה: להפסיק לכתוב קוד מאפס. עמית בן דור מארח את גלעד שוהם לשיחה על כלי בינה מלאכותית שמחד מגדילים את הפרודוקטיביות של כתיבת תוכנה באופן משמעותי, אבל מאידך מתקשים להתמודד עם פרויקטים גדולים ומרובי משתתפים. גלעד שוהם מציעה גישה חדשה להתמודדות עם האתגר הזה. ב'התשובה': פרק השנה 2024. דורון פישלר בפרק סיכום שנה מיוחד על הפרקים שהאהבתם ב-2024 ומה אפשר ללמוד מזה, אם בכלל. ולבסוף עושים תנ"ך: יותם שטיינמן מארח את פרופסור נילי ואזנה מהאוניברסיטה העברית לשיחה על חוקי המלחמה בעולם הקדום דרך מקרה בוחן ספציפי מספר דברים. האם החוק שמופיע במקרא משקף את המציאות בשטח? מה דינם של אזרחי ערים שנכבשו? ומה משמעותו של מצור בעולם העתיק? וגם מה הקשר בין מלחמה והביטוי 'כי האדם הוא עץ השדה'? כל הפודקאסטים שלנו זמינים באתר הבית שלנו: osimhistoria.com. באפליקציית עושים היסטוריה באנדרואיד ובכל אפליקציות הפודקאסטים השונות באשר הן. וכמתמיד אם אתם אוהבים את התוכנית, מעוניינים לתמוך בה, אנא עזרו לנו להביא מפרסמים ונותני חסות לרשת שלנו. פרסומות בפודקאסטים, למרות שהן הרבה יותר קצרות מהפסקות פרסומת בטלוויזיה, ברוך השם, הן בכל זאת הרבה יותר אפקטיביות מכל סוג אחר של פרסומת. אז אם הארגון שלכם צריך להגיע לקהל איכותי במיוחד, אתם - אנחנו הכתובת הנכונה. אתם גם יכולים להזמין אותי להרצאה בארגון שלכם או באירוע פרטי. יש לי מגוון רחב של הרצאות כולל שתי הרצאות מעניינות במיוחד על מהפכת הבינה המלאכותית וכיצד היא תשפיע על חיינו במישור האישי, הלאומי והגלובלי בשנים הקרובות. הרצאות מרתקות ומרחיבות אופקים שלא דורשות ידע טכני מקדים. מוזמנים לפנות אליי בכתובת ran@ranlevi.com. עושים היסטוריה הם שלי נוי מנהלת ההפקה, עמית חזזי במכירות ואביב שם טוב סמנכ"ל התפעול והמכירות. אנחנו נפרדים החודש מהמפיקה הוותיקה שלנו שלי גואטה, שהולכת לעשות משהו לא פחות ואולי אפילו יותר חשוב: להיות מורה. בהצלחה שלי מכולנו. דני תימור הוא המנהל העסקי שלנו ואני רן לוי, כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>438: ההיסטוריה של תוכנות שיתוף הקבצים, חלק א' (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/438-hhystvryh-shl-tvknvt-shytvp-hqbtsym-khlq-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/438-hhystvryh-shl-tvknvt-shytvp-hqbtsym-khlq-sh-kh-vshym-hystvryh.html</guid>
        <pubDate>10 בפברואר 2025</pubDate>
        <description>Transcript for 438: ההיסטוריה של תוכנות שיתוף הקבצים, חלק א' (ש.ח.) [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...'? תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. רן לוי 01:40 כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 שלום וברוכים הבאים לעושים היסטוריה. פרק 438: ההיסטוריה של תוכנות שיתוף הקבצים, חלק א' - עלייתה ונפילתה של נאפסטר. שידור חוזר. רשת עושים היסטוריה. עושים היסטוריה עם רן לוי. שיתוף קבצים המוגנים בזכויות יוצרים היא תופעה הנוכחת ברשת האינטרנט כמעט מראשיתה. בשיתוף קבצים הכוונה להעברה של קבצים כמו שירים, סרטים, תמונות ומסמכים ממחשב למחשב. עוד בשנות ה-80 של המאה ה-20, כשבתקשורת בין מחשבים הייתה אך בחיתוליה ורק מעטים הבינו בטכנולוגיה המתקדמת הזו, כבר אז היה שיתוף קבצים תופעה נפוצה. למשל, ב-1993 פשטו סוכני FBI על ביתם של אדי ואדווינה הארדנבורו בקליפורניה. רן לוי 03:53 אדי ואשתו הפעילו מחדר השינה שלהם שירות שיתוף קבצים באמצעות מודמים, למי שמבנינו שזוכר את הטכנולוגיה העתיקה הזו. מודם הוא מכשיר שמאפשר לשני מחשבים לתקשר ביניהם באמצעות קווי טלפון. ולאדי ולאשתו היו בביתם לא פחות מ-124 קווי טלפון, עדות לאימפריית שיתוף הקבצים שהקימו. אלפי משתמשים החליפו ביניהם בכל יום ג'יגות רבות של משחקים, תוכנות פרוצות ותמונות פורנוגרפיות. סוכני הבולשת החרימו מאות רבות של מחשבים מביתם של בני הזוג. כמות המשחקים, התמונות והסרטונים שאדם ממוצע יכול היה לשמור על המחשב הביתי שלו גדלה בהתמדה, שכן בכל שנה שחלפה המחשבים השתכללו, מחירם של אמצעי האחסון הדיגיטליים צנח ונפחם נסק, בדומה לרוחב הפס של התקשורת לאינטרנט. מאות אלפי משתמשים נעזרו בטכנולוגיות כדוגמת FTP, IRC, קבוצות Newsgroup ו-BBS-ים כדי לשתף ביניהם קבצים. אם לא הבנתם מילה מהמשפט האחרון שאמרתי - אל דאגה. כולן טכנולוגיות עתיקות שהן היום נחלתם של גיקים מדופלמים בלבד, ובחלק מהמקרים אפילו נעלמו לחלוטין מהעולם הדיגיטלי. רן לוי 05:15 העובדה שהטכנולוגיות האלו פותחו בשנות ה-70 של המאה ה-20, כשברשת האינטרנט הצעירה היו רק מספר זעום של משתמשים, באה לידי ביטוי בחולשתם הגדולה ביותר: הקושי שבגילוי קבצים חדשים לשיתוף. כדי להסביר את החולשה הזו, בואו נלך צעד אחד אחורנית ונדבר על הדרך המסורתית או השגרתית שבה עוברים קבצים ברשת. כדי לסייע לי להעשיר את ההסבר הטכני, החלטתי לנקוט בגישה בלתי שגרתית. נכנסתי לפייסבוק וביקשתי מהמאזינים לפגוש אותי באופן ספונטני למדי בתחנת הרכבת שליד אוניברסיטת תל אביב. לא ממש כתבתי להם מה אני מתכנן לעשות, אבל הבטחתי שיהיה כיף. מאזינים 06:05 שלום, שלום. אהלן. נעים מאוד. יפה מצאת אותנו בסוף. רן לוי 06:11 על בסיס ההבטחה הקלושה הזו הצלחתי לפתות שמונה מאזינים להתלוות אליי בשעות בין הערביים אל ליבו של פארק הירקון. לנו נשב בשולחנות שמה. ושם, כשהם כבר לא יכולים לברוח, הסברתי להם מה אני רוצה לעשות. את מה שעשינו שם תשמעו מיד וגם בפרק הבא, אבל בואו נאמר רק שלכמה רגעים היינו אטרקציה גדולה יותר בפארק הירקון מהצפארי. שלום לכם, עינא. אמרתי לך טוויטר. בהכללה גסה, אפשר לומר שבאינטרנט יש שני סוגי מחשבים: שרתים (היי!) ולקוחות (היי היי!). הלקוחות הם המחשבים הביתיים, המחשבים שלנו המשתמשים הפשוטים, ומחשבי השרת, כפי שהם מרמזים משמם, מעניקים להם שירות. למשל, הם מאחסנים את אתרי האינטרנט שאנחנו גולשים אליהם. רן לוי 07:14 השרתים יכולים גם לאחסן קבצים כגון קבצי מוזיקה. במקרה הזה, אם המשתמש זקוק לקובץ מסוים, הוא לוחץ על הקישור המתאים (ייייי!) והמחשב שלו פונה אל השרת ומבקש ממנו את הקובץ. אם השרת מחזיק בקובץ (יהההה!), הוא שולח אותו אל מחשב הלקוח. זו כאמור השיטה הרגילה, והיא גם זו שהייתה בבסיס אימפריית שיתוף הקבצים של אדי ואדווינה הארדנבורו בקליפורניה. המחשבים שהחזיקו בני הזוג בביתם היו שרתים והמשתמשים שחייגו אליהם היו הלקוחות. רן לוי 07:59 אבל מה קורה אם הקובץ המבוקש לא קיים אצל השרת, אבל קיים אצל לקוח אחר? לשם הדוגמה, נניח שיש ברשותי קובץ ממש, אתם יודעים, חם. מה זה חם? לוהט. הארד-קור. הקלטה נדירה של התוכנית 'באופן מילולי', פינתו של הדוקטור אבשלום קור. ברור לגמרי שכל שאר הגולשים מתים לקבל לידיהם את הקובץ, אבל אני בסך הכל אחד מתוך מיליוני גולשים אנונימיים באינטרנט. כיצד יוכלו לדעת שהקובץ ברשותי? זו בעיית הגילוי, והיא זו שהגבילה את יכולתם של משתמשי האינטרנט לשתף קבצים זה עם זה. מי שאחראית למהפכה שהסירה את המכשול הזה והשיקה את עידן שיתוף הקבצים המודרני, הייתה אחת התוכנות המפורסמות ביותר בהיסטוריה: נאפסטר. רן לוי 09:02 נאפסטר הייתה פרי מוחם של שני צעירים אמריקאים: שון פנינג ושון פארקר. פנינג ופארקר, שני חובבי מחשב נלהבים, הכירו בפורומים טכנולוגיים מקוונים כשהיו בני 15. ב-1999 החל שון פנינג ללמוד בקולג' בבוסטון. הוא היה ידוע בקרב חבריו כמי שאוהב לישון עד מאוחר וזכה בכינוי 'נאפסטר' (נמנמן בתרגום חופשי). ערב אחד שתה פנינג בירה עם כמה מחבריו ללימודים והקשיב להם מקטרים על הקושי במציאת קבצי MP3 של שירים. למשל, פרט לאפשרויות שתיארתי קודם, ב-1999 היו גם כמה אתרי אינטרנט שאיפשרו למשתמשים להוריד שירים, למשל AudioGalaxy ו-Hotline. אבל רבים מהקישורים לקבצים באתרים האלו היו 'מתים' במירכאות, דהיינו קישורים אל קבצים שכבר נמחקו מהשרת מסיבה כלשהי. על פי רוב, המחפש נאלץ לנסות עשרות קישורים מתים שכאלה לפני שהצליח למצוא סוף סוף קישור שהוביל לשיר המבוקש. רן לוי 10:11 השיחה עם החברים הובילה את פנינג להארה. הוא הבין שפרט ליכולת הטכנית להעביר קובץ ממחשב למחשב, תוכנת שיתוף קבצים מוצלחת חייבת להיות בעלת שני מאפיינים נוספים: לאפשר למשתמשים לשוחח ביניהם בצ'אט או בכל צורת תקשורת אחרת, ולאפשר להם לגלות בקלות יחסית קבצים שקיימים על מחשביהם של משתמשים אחרים. פנינג גם ידע שכל אבני הבניין הללו כבר קיימות בצורות שונות ויושמו בתוכנות נפרדות זו מזו, ועל כן כל שעליו לעשות הוא לשלב את כל שלושת התכונות במסגרת תוכנה אחת ויחידה. הוא תיאר את הרעיון לחברו שון פארקר, שגם הוא גילה התלהבות. אבל לפני שהחלו לממש את הרעיון בפועל, הייתה בעיה נוספת שעמדה בפניהם: בעיית החוקיות, או ליתר דיוק אי-החוקיות, של שיתוף קבצים המוגנים בזכויות יוצרים. רן לוי 11:18 שיתוף קבצים, כפי שציינתי קודם, לא היה דבר חדש וגם תביעות משפטיות על רקע הפרת זכויות יוצרים היו דבר שבשגרה כבר מאות שנים לפני המצאת המחשב. זכות יוצרים היא ההגנה שנותן החוק לבעליה של יצירה כלשהי מפני שימוש בלתי מורשה בה. החוקים והכללים שחלים על זכויות יוצרים שונים בין מדינה למדינה, אבל ככלל, אם מצליח התובע להוכיח כי הנתבע עשה ביצירה שלו שימוש בלתי חוקי, הוא זכאי לדרוש ממנו פיצוי כספי. פנינג ופארקר היו מודעים מאוד לסיכון שהם לוקחים על עצמם לכשיישמו את הרעיון שעלה במוחו של פנינג. אם יוכלו חברות התקליטים, בעלות הזכויות על השירים, להוכיח שלשניים יש אחריות משפטית על הפרת זכויות יוצרים בגלל התוכנה שיצרו, הן תוכלנה לתבוע אותם ולדרוש מהם פיצוי על ההפרה הזו. רן לוי 12:13 לשני החברים היה אם כן צורך בוער למצוא בראש ובראשונה פתרון לבעיה המשפטית לפני שיוכלו ליישם את הפתרון הטכני. הפתרון שמצאו בסופו של דבר נשען על אחד מפסקי הדין המפורסמים והחשובים בתחום דיני זכויות היוצרים בארצות הברית: חברת סוני נגד אולפני יוניברסל משנת 1984. סוני, חברת הטכנולוגיה המפורסמת, הוציאה לשוק קלטת וידאו המבוססת על טכנולוגיה בשם 'בטאמקס'. חלק ממשתמשי הקלטות נעזרו בהן כדי להקליט תוכניות וסרטים ששודרו בטלוויזיה ולהעביר אותם לחבריהם. חברת אולפני יוניברסל, שהחזיקה בבעלותה את זכויות היוצרים לסרטים רבים, הגישה נגד סוני תביעה בטענה כי שיתוף סרטים מוקלטים היא הפרה של זכויות יוצרים וכי סוני, יצרנית קלטות הבטאמקס ומפתחת הטכנולוגיה החדשה, היא האחראית להפרה הזו, שהרי בלעדי הקלטות אי אפשר היה להעתיק את הסרטים. רן לוי 13:14 תביעתה של אולפני יוניברסל נדחתה. בפסיקתו התקדימית קבע בית המשפט העליון בארצות הברית שהעובדה שהטכנולוגיה החדשה מאפשרת למשתמשים להפר זכויות יוצרים היא לא סיבה מספיקה לחסום את השימוש בה. אם לטכנולוגיית הבטאמקס יש גם שימושים אחרים שאינם מפרים את זכויות היוצרים, למשל המשתמש יכול להקליט תוכנית ולצפות בה בעצמו מאוחר יותר, אז היא זכותו של הממציא לחדש עולה על זכותו של בעל זכויות היוצרים להגנה מפני הפרת הזכויות. סוני ניצחה במערכה, אבל הפסידה במלחמה. בסופו של דבר צרכני הווידאו העדיפו את קלטות ה-VHS ובטאמקס לא הצליחה בשוק. רן לוי 13:58 אבל לפסיקתו התקדימית של בית המשפט העליון הייתה גם הייתה השפעה אדירה על עולם הטכנולוגיה, שכן היא הבטיחה שיצרניות הטכנולוגיה יכולות להמשיך ולחדש מבלי לחשוש שהפעילות בלתי חוקית שעושים משתמשים בעזרת הטכנולוגיה שלהם, למשל העתקת סרטים והפצתם, תסכן אותן. אלמלא הגנת בטאמקס, לא היינו נהנים מנגני MP3 דיגיטליים, מכשירי DVD ומוצרי צריכה דומים. פנינג ופארקר החליטו לנצל את המטרייה שהעניקה להם הגנת בטאמקס. חלוקת העבודה ביניהם הייתה ששון פנינג יהיה המתכנת ושון פארקר יהיה אחראי על הטיפול בכל מה שקשור בזכויות יוצרים. שון פארקר 14:40 קראתי את כל מה שאפשר לקרוא על פסיקות בית המשפט בענייני זכויות יוצרים והרגשתי שהגנת בטאמקס מעניקה לנו הגנות מסוימות. אמרתי לשון פנינג שאנחנו חייבים לתכנן את הרשת כך שקבצי ה-MP3 עצמם לעולם לא ייגעו במערכת שלנו. אם הקבצים עוברים ישירות בין המשתמשים לבין עצמם, אנחנו יכולים להגן על עצמנו באופן לגיטימי. רן לוי 15:07 במילים אחרות, כל עוד המשתמשים יהיו אלו שיבצעו פעולות בלתי חוקיות של שיתוף קבצים מוגנים בזכויות יוצרים ושני השונים יהיו רק אלו שיספקו את התשתית הטכנולוגית אבל לא יהיו מעורבים בעצמם באקט השיתוף, הם יהיו מוגנים באותו האופן שבו סוני מוגנת מתביעה, מכיוון שמשתמשיה הם אלו שמחליפים ביניהם קלטות ולא החברה עצמה. מצוידים בתובנה זו, פנו פנינג ופארקר אל ג'ון פנינג, דודו של שון פנינג. ג'ון היה יזם ומשקיע בחברות סטארט-אפ ועשה את הונו בפיתוח תוכנה בתחום משחקי השחמט הממוחשבים. במאי 1999 הוקמה באופן רשמי חברת נאפסטר וג'ון סיפק לה את ההון הראשוני. רן לוי 16:01 שון פנינג חש שעליו למהר ולממש את רעיונותיו לפני שמישהו אחר יעשה זאת לפניו, ועל כן הוא הסתגר במשרדו של הדוד ג'ון למרתון ארוך של 60 שעות תכנות. כאשר לבסוף יצא מהמשרד, נשא באמתחתו את הגרסה הראשונה של תוכנת נאפסטר. התגובות הראשונות למיזם היו פושרות. מתכנת מנוסה שעמו התייעץ שון פנינג המליץ לו לשכוח מהעניין ולהתרכז בלימודים. הוא טען שאין סיכוי שמשתמשי מחשב יהיו מוכנים לאפשר למשתמשים אקראיים אחרים לראות מה נמצא על מחשביהם, וגם אם יסכימו, רוב האנשים אנוכיים מדי מכדי לחלוק קבצים שלהם עם אחרים. גם הוריו של פנינג היו מאוכזבים מאוד מרצונו לעזוב את הלימודים ולהתרכז בנאפסטר. רן לוי 17:11 אבל לשון פנינג לא הייתה שום התלבטות. הרעיון אחז בו בלפיטה כה חזקה, עד שיום אחד פשוט קם ועזב את החדר שלו במעונות ולא חזר אליו. הוא השאיר מאחוריו את הבגדים, את הספרים, אפילו את המצעים. כיצד פעלה נאפסטר במישור הטכני וכיצד פתרה את בעיית הגילוי? דהיינו, כיצד איפשרה למשתמש אינטרנט אחד לגלות אילו קבצים מחזיק ברשותו משתמש אחר ולהעביר את הקובץ מאחד לשני? ובכן, נאפסטר כאמור היא תוכנה. כשהמשתמש מתקין את התוכנה על המחשב הביתי שלו, היא סורקת את התיקיות שלו ומגלה אילו קבצי MP3 נמצאים ברשותו. רן לוי 17:51 לאחר מכן יוצרת התוכנה קשר עם מחשב שרת ששייך לחברת נאפסטר ושולחת אליו את רשימת הקבצים הללו. שימו לב לנקודה הבאה: התוכנה שולחת לשרת של נאפסטר אך ורק רשימה שמכילה את שמות הקבצים, ולא את הקבצים עצמם. לעובדה הזו תהיה חשיבות גדולה בהמשך. כעת, נניח שאני המשתמש מחפש את פינתו של הדוקטור אבשלום קור. היחידה שמחזיקה ברשותה את הקובץ היא דינה, העורכת הלשונית שלנו, שגם היא משתמשת בנאפסטר. המחשב שלי, הלקוח (היי!), פונה אל השרת של נאפסטר (היי!) ושואל אותו היכן נמצא הקובץ 'אבשלום קור נקודה MP3'. (דבה-דבה-דו!) השרת של נאפסטר מחזיק אצלו את כל רשימות הקבצים של כל משתמשי התוכנה, וחיש מהר מגלה שהקובץ המדובר נמצא אצל דינה. (יהההה!) כעת שולח אליי השרת את כתובת האינטרנט של המחשב של דינה, כתובת ה-IP שלה. באמצעות תוכנת נאפסטר, מחשב הלקוח שלי (היי!) פונה אל מחשבה של דינה (ייייי!) ששולחת אל המחשב שלי את הקובץ. רן לוי 19:07 המאפיין הבולט והחשוב ביותר בשיטה הזו היא העובדה שהעברת הקובץ לא נעשית בין מחשב הלקוח ומחשב השרת, אלא בין שני מחשבי לקוח. זו שיטת שיתוף קבצים המכונה Peer-to-Peer (עמית לעמית בתרגום חופשי), לציון העובדה ששני המחשבים, שני העמיתים, חברים באותה רשת גדולה של משתמשי תוכנת נאפסטר. המאפיין החשוב השני הוא העובדה שמחשב השרת, זה שבבעלותה של נאפסטר, לא מחזיק ברשותו קבצי MP3 באילו משלבי התהליך. אפשר לדמות את תפקיד השרת לזה של מתווך דירות. הוא מחזיק ברשותו את רשימת הדירות המוצעות למכירה, אבל אין לו בעלות עליהן. המתווך הוא בסך הכל זה שמחבר בין המוכרים והקונים ומקל על ביצוע העסקה. רן לוי 19:59 העובדה שהשרת לא החזיק ברשותו קבצי MP3 היא זו שהעניקה לחברה את הגנת בטאמקס, לפחות בתיאוריה. לגישה הזו היו שתי יתרונות נוספים: הראשונה היא העובדה שהחברה לא הייתה צריכה לאחסן במחשביה מיליוני קבצים של שירים, על כל המשמעויות הלוגיסטיות הנגזרות מאחסון מידע בנפח אדיר כל כך. השני: חיסכון ברוחב פס. אם המחשב המרכזי היה צריך לשלוח קבצי MP3 לאלפי משתמשים בו זמנית, הדבר היה דורש תשתית תקשורת משמעותית, כמו צינור עבה שצריך לספק מים לאלפי בתים בו זמנית. אך מכיוון שהקבצים עברו בין המשתמשים לבין עצמם ללא מעורבותו של השרת המרכזי, עול התקשורת עבר אליהם. לומר שנאפסטר הייתה הצלחה? זו לשון המעטה. רן לוי 20:57 אני מרשה לעצמי לשער שמי ממאזינינו שהיה בין 20 פלוס בתחילת שנות ה-2000, כנראה הכיר את נאפסטר הכירות אינטימית. התוכנה הפשוטה והלא מתוחכמת שנוצרה על ידי נער בן 18 במרתון של פיצות וקולה, התקבלה בהתלהבות אדירה. מספר המשתמשים בה הכפיל את עצמו מדי כמה שבועות, ובשיאה, בפברואר 2001, היו לנאפסטר כ-80 מיליון משתמשים פעילים מדי חודש. לשם השוואה, לאתר האינטרנט 'Yahoo', שנחשב אז לאתר החשוב והגדול ביותר באינטרנט, היו רק 54 מיליון משתמשים. נאפסטר הצליחה במיוחד בקרב תלמידי הקולג'ים בארצות הברית, עד כדי כך שתעבורת שיתוף הקבצים איימה להכריע את רשתות המחשבים של האוניברסיטאות והיו מוסדות שנאלצו לחסום את השימוש בה כדי שלא לפגוע בעבודה האקדמית. רן לוי 21:56 מה היו הגורמים שהפכו את נאפסטר להצלחה מטאורית כל כך ביחס לתוכנות ולאתרי שיתוף קבצים שקדמו לה? גורם ראשון הוא ההתמקדות בקבצי MP3. נאפסטר איפשרה אך ורק החלפה של קבצי מוזיקה בפורמט MP3, ולא למשל קבצי סרטים, תוכנות או משחקים. קבצי MP3 הם קטנים יחסית והעברתם אינה דורשת חיבור רוחב פס לאינטרנט, למרות שהם שומרים על איכות אודיופונית גבוהה של המוזיקה האצורה בהם. גורם נוסף הוא כמה ברירות מחדל חכמות שהכניסו פארקר ופנינג בתוכנה שלהם. למשל, משתמש שרוצה להוריד קובץ חייב לאפשר למשתמשים אחרים להוריד ממנו קבצים, דהיינו אי אפשר להיות 'עלוקה' במרחב שרק לוקחת ואינה מחזירה בחזרה. רן לוי 22:50 הגורם השלישי וכנראה המשמעותי ביותר הוא הקלות שבה ניתן היה למצוא ולגלות שירים ברשת. אם בעבר המשתמש נאלץ לחטט במקלדתו בין כמה וכמה קבוצות דיון ואתרי אינטרנט עד שמצא את השיר שחיפש, עכשיו היה אפשר בלחיצת כפתור לסרוק מחשבים של עשרות מיליוני משתמשים ולאתר בהם שירים שבאופן מסורתי היה קשה מאוד למצוא, כמו תקליטים ישנים, גרסאות בוטלג של הופעות נדירות וכדומה. גילוי מוזיקה חדשה הפך להיות קל כמו חימום אוכל במיקרוגל: פתח את התוכנה, לחץ על הכפתור והאזן. זה הכל. כבר לא צריך ללכת לחנות ולקנות תקליטור. רן לוי 23:34 ההצלחה האדירה הזו לא נעלמה מעיני חברות התקליטים, ולא קשה להבין מדוע ראו בנאפסטר איום ברור ומהותי לקיומן. תופעת שיתוף הקבצים דרך האינטרנט הטרידה אותן עוד קודם לכן, אבל כעת היה מדובר על שיתוף קבצים בקנה מידה תעשייתי, וכמעט כל השירים שיחליפו ביניהם המשתמשים של נאפסטר היו יצירות מוגנות בזכויות יוצרים בבעלותן של חברות התקליטים. בדצמבר 1999, רק שישה חודשים לאחר הקמת נאפסטר, תבעו אותה כמעט כל חברות התקליטים הגדולות: קבוצת יוניברסל, סוני, EMI ועוד. קשה לומר שהתביעה הזו לא הייתה צפויה מראש, שהרי פנינג ופארקר בנו את התוכנה שלהם בידיעה שחברות התקליטים ינסו להכות בהן בבית המשפט. הייתה זו דווקא התביעה השנייה שהוגשה נגדם, שהייתה מפתיעה יותר. רן לוי 24:45 בתחילת שנת 2000 הקליטה להקת מטאל, אחת מלהקות הרוק הכבד הוותיקות והמפורסמות בעולם, שיר חדש עבור סרט בסדרה 'משימה בלתי אפשרית'. שמו של השיר היה 'I Disappear'. באחד הימים שמע לארס אולריך, המתופף של מטאל, את השיר מתנגן באחת מתחנות הרדיו המקומיות בארצות הברית. אולריך נדהם. השיר עדיין לא יצא לאור, לא הופץ באופן רשמי. איך השיגה אותו תחנת הרדיו? הוא בירר את העניין לעומק וגילה שיד נעלמה הפיצה את 'I Disappear' בנאפסטר. ולא רק אותו - כל תקליטיה של מטאל היו זמינים להורדה חופשית ברשת שיתוף הקבצים. רן לוי 25:37 אולריך המזועזע שיתף את שאר חברי הלהקה בתגליתו וזעמם של המוזיקאים בער בהם. לא רק שנמנעה מהם הזכות לבחור מתי ואיך תשוחרר יצירה כלשהי לאוויר העולם, אלא שברור היה שהם לא ירוויחו ולו סנט על האלבומים שמועתקים באופן כה חופשי. ואם יש משהו אחד שאפשר לומר על להקת רוק כבד, זה שהם לא נוטות לשמור תחושות זעם וכעס בבטן לאורך זמן. באפריל 2000 החליטה להקת מטאל, בצעד מפתיע ולא אופייני כלל בעולם המוזיקה, לתבוע מנאפסטר 10 מיליון דולרים על אחריותה להפרת זכויות היוצרים על ידי משתמשי התוכנה. רן לוי 26:28 נאפסטר כאמור הייתה כבר בתהליכים משפטיים מול חברות התקליטים, אבל זה היה צפוי וידוע מראש. העובדה שדווקא מטאל, שייצגה זרם חתרני ואנטי-ממסדי בעולם המוזיקה, בחרה לצדד בחברות התקליטים נגד מעריציה שלה שהחליפו ביניהם אלבומים - זה כבר היה מקרה קלאסי של אדם נשך כלב, או נכון יותר לומר במקרה הזה - גיטרה שוברת נגן. לארס אולריך העיד בפני ועדה מיוחדת של הסנאט האמריקאי שעסקה בעניין, ומטאל הגישה לנאפסטר מסמך בן 60 אלף עמודים מודפס ובו כתובות ה-IP של 300 אלף משתמשים בתוכנה שהפיצו שירים של הלהקה. נאפסטר הסכימה לחסום את חשבונותיהם של אותם 300 אלף משתמשים, והצלחה זו דירבנה אמן מפורסם נוסף, הראפר דוקטור דרה (לא להתבלבל עם דוקטור אבשלום קור), להגיש תביעה דומה נגד נאפסטר. גם מדונה לא אהבה לגלות, בלשון המעטה, סינגל חדש שלה מופץ ברשת. הפרשה המרתקת זכתה לאינספור כותרות בכל העולם והתקשורת עקבה אחרי האירועים בנשימה עצורה. רן לוי 27:51 מטאל, מדונה ודוקטור דרה זעמו על נאפסטר, אבל אמנים רבים אחרים דווקא הביעו תמיכה בחברה הצעירה. דייב גרוהל, המתופף של להקת נירוונה, אמר בראיון טלוויזיוני: 'אני חושב שמוזיקה צריכה להיות זמינה לכל מי שרוצה להאזין לה. לא צריך להיות תג מחיר על מוזיקה. אולי צריך לשים תג מחיר על האריזה. אתה משלם 30 דולר ומקבל את הספרון של התקליטור, את התמונות, את הסטיקרים. אבל אני לא רוצה לפתוח את הרדיו ולהכניס כסף כדי לשמוע את מטאל. אני יכול להבין מדוע יש אנשים שאומרים נאפסטר גוזלת ממני כסף. אבל אתה יודע מה? כשזה מישהו שמכר 50 מיליון אלבומים ויש לו 50 מיליון דולר מזומן והוא מקטר על אגורות - לך תזדיין בנאדם'. רן לוי 28:43 ברוב המקרים החלוקה הייתה ברורה: אמנים ותיקים ומוצלחים התנגדו לשיתוף קבצים, בעוד אמנים צעירים ולא מוכרים, או במילים אחרות אלה שאין להם מה להפסיד, תמכו בשיטה. דייב גרוהל, שמגיע מרקע דומה לזה של מטאל, דהיינו אמן מוצלח ועשיר, הוא במקרה הזה היוצא מן הכלל שמעיד על הכלל. האמנים הצעירים ראו בנאפסטר כלי פנטסטי לקידום המוזיקה שלהם. לדוגמה, אלבום חדש של להקת רדיוהד דלף לרשת שלושה חודשים לפני יציאתו הרשמית לאור. רדיוהד הייתה אז להקה מוכרת אבל לא ממש מוצלחת. אפילו שיר אחד שלה לא זכה להתברג ב-20 המקומות הראשונים במצעדי הפזמונים, וגם אלבומיה לא היו רבי מכר. גם לאלבום החדש 'Kid A' לא היה צפוי עתיד מזהיר. זה היה אלבום אקספרימנטלי מאוד ואיש לא האמין שימכור עותקים רבים. אך כשמצא האלבום החדש את דרכו לנאפסטר, הוא הפך ללהיט בקרב משתפי הקבצים. כשבסופו של דבר יצא האלבום לחנויות, שלושה חודשים מאוחר יותר, הוא תפס מיד כבר בשבוע הראשון את המקום הראשון במצעדי המכירות, וזאת מבלי שהושמע כלל בתחנות הרדיו. גם אמנים אחרים, למשל הלהקות לימפ ביזקיט ואופספרינג, השתמשו בנאפסטר כדי לקדם סיבובי הופעות שלהם. רן לוי 30:12 למרות הדברים הקשים שהטיחו חלק מהאמנים בנאפסטר, ולמרות התביעות כנגדה בבית המשפט, זו תהיה טעות לחשוב שחברות התקליטים לא הבינו את הפוטנציאל החיובי שטמון בטכנולוגיה החדשה. ריצ'רד מנטה, עיתונאי מוזיקה ותיק, כתב באחד מטוריו את הדברים הבאים: 'חברות המוזיקה הגדולות אינן טיפשות. רבים מהמנהלים רואים בבירור את היתרונות של נאפסטר לגבי קידום אמנים. לכל הפחות העלייה במכירות התקליטורים הדגימה בפניהם שנאפסטר אינה פוגעת בהם. אבל מה שהם אינם אוהבים היא העובדה שישנה ישות בעלת עוצמה כה אדירה שאין להם שליטה עליה. ישות שכזו הם חוששים תוכל בסופו של דבר לערער את המונופול שיש לחברות האלו ואת הרווחים שנובעים ממנו'. רן לוי 31:07 עדות מעניינת לכך שלפחות חלק מחברות התקליטים דווקא כן הבינו לאן נושבת הרוח היא הניסיון של קונגלומרט המדיה הגרמני 'ברטלסמן' (Bertelsmann AG) לרכוש את נאפסטר עוד בטרם הסתיים המשפט. ענקית המדיה הגרמנית, אחת התובעות במשפט כנגד נאפסטר, הפתיעה את כולם כשהודיעה באוקטובר 2000 שהיא נמצאת במגעים לרכישת החברה. בנאפסטר אגב לא הופתעו. מנכ"ל נאפסטר (לחברה הקטנה כבר היו כ-40 עובדים בשלב הזה) היה בכיר לשעבר בברטלסמן והוא זה שתפר במירכאות את העסקה. על פי תחקיר עיתונאי אחר, נאפסטר ניהלה מגעים עם חברות תקליטים אחרות, אבל השיחות הללו נכשלו בגלל חילוקי דעות על סכום הרכישה. רן לוי 31:59 בד בבד נמשכו ההליכים המשפטיים בתביעות כנגד נאפסטר, וביולי 2000 נחתה על החברה מכה קשה. השופט שדן בתביעת חברות התקליטים בערכאה נמוכה הורה לנאפסטר להסיר את כל השירים המוגנים בזכויות יוצרים מהרשת שלה בתוך 72 שעות, אחרת יורה על סגירת החברה. נאפסטר טענה שאין לה אפשרות טכנית לעמוד בצו שהוציא השופט, והגישה ערעור דחוף לבית המשפט העליון. כחצי שנה לאחר מכן, בפברואר 2001, נדחה הערעור ונאפסטר מצאה את עצמה מול שוקת שבורה: או שתמצא דרך לסנן שירים מוגנים בזכויות יוצרים ולמנוע מהמשתמשים לשתף אותם ברשת שלה, או שתיסגר. רן לוי 32:55 מדוע נדחה ערעורה של נאפסטר? הרי על פי הגנת בטאמקס, זכותו של ממציא לפתח טכנולוגיה חדשה גוברת על זכותו של בעל זכות היוצרים להגנה. אבל בית המשפט מצא הבדל מהותי בין הסיטואציה שבה הייתה נתונה סוני, ממציאת קלטת הבטאמקס, ונאפסטר. הטכנולוגיה של סוני אומנם איפשרה להפר זכויות יוצרים, אבל לסוני לא הייתה כל שליטה על כך. מהרגע שעזבה קלטת בטאמקס את פתח החנות, לסוני לא הייתה כל דרך לדעת מי מלקוחותיה מפר זכויות יוצרים ומי לא. נאפסטר לעומת זאת יודעת היטב. השרת שלה אומנם אינו מאחסן את קבצי השירים, אבל הוא מחזיק ברשותו את רשימות כל הקבצים שבידי המשתמשים. נאפסטר יכולה, לפחות באופן תיאורטי, לסנן מתוך הרשימות הללו שירים שמוגנים בזכויות יוצרים ולמנוע מהמשתמשים לשתף אותם זה עם זה. מכיוון שכך, קבע בית המשפט, נאפסטר אינה זכאית לאותה הגנה שלה זכתה סוני 20 שנה קודם לכן. רן לוי 34:03 לנאפסטר לא נותרה כל ברירה. ביולי 2001 הורידה החברה את השאלטר והפסיקה את כל הפעילות ברשת שיתוף הקבצים שלה כדי לעמוד בהחלטת בית המשפט. קברניטיה של נאפסטר חיפשו פתרון שיאפשר לחברה להמשיך ולשרוד. היה להם ברור שחסימת שיתוף קבצים המוגנים בזכויות יוצרים תגרום למשתמשים לנטוש את הרשת של החברה בהמוניהם ותשמוט את הקרקע מתחת למודל העסקי של החברה. הפתרון האפשרי היחיד היה לנסות ולהשיק שירות בתשלום שיאפשר למשתמשים גישה למוזיקה באופן חוקי. לשם כך פיתחו מהנדסי נאפסטר גרסה חדשה של התוכנה - נאפסטר 3.0. אבל פעם נוספת דווקא בעיות לא טכנולוגיות חסמו את דרכה. נאפסטר לא הצליחה לסגור עסקאות מול חברות התקליטים על רכישת הזכויות לשירים. רן לוי 34:56 הכדור האחרון במחסנית של נאפסטר היה המיזוג עם ברטלסמן, עסקה שתזרים כסף לקופת החברה מחד ותאפשר לה למכור שירים באופן חוקי מאידך. במאי 2002 הודיעה נאפסטר כי הגיעה להסכמה עם ענקית המדיה הגרמנית על רכישתה בסכום של 85 מיליוני דולרים. אבל מספר חברות תקליטים הגישו עתירה לבית המשפט גם לגבי העסקה הזו. שלושה חודשים לאחר מכן ביטל בית המשפט בארצות הברית את העסקה בטענה כי העובדה שמנכ"ל נאפסטר היה בכיר לשעבר בברטלסמן מהווה ניגוד אינטרסים חמור. ביטול העסקה עם ברטלסמן היה סוף הסיפור. נאפסטר מעולם לא הייתה חברה רווחית ושום מקור הכנסה חדש לא נראה באופק. ימים ספורים לאחר החלטת השופט פוטרו כל 42 עובדי החברה, ובאתר הבית שלה הוחלף הלוגו המפורסם של החתול חובש האוזניות בציור של קבר טרי ונכתב 'Napster was here'. נכסי החברה, כולל הלוגו שלה, נמכרו לחברה אחרת, וכיום היא עדיין קיימת באינטרנט בגלגול מסחרי כזה או אחר, אבל רחוק מאוד מדמותה המקורית. נאפסטר האמיתית - מתה. רן לוי 36:27 שלושת מייסדי נאפסטר המשיכו כל אחד לדרכו. ג'ון פנינג, הדוד, חזר להשקיע את מרצו במשחקי שחמט ממוחשבים. שון פנינג המשיך להיות יזם והקים מספר חברות סטארט-אפ נוספות. הונו האישי מוערך בכמה מיליון דולרים. שון פארקר מספר שהשנים הראשונות לאחר עידן נאפסטר היו קשות לו במיוחד. הוא היה בחובות אישיים כבדים וישן על ספות של חברים. הוא חשש שאם אי פעם ירוויח כסף, חברות התקליטים ינסו לתבוע אותו שוב. כיוון שכך, הקפיד להסתיר את פרטי חייו האישיים מהתקשורת. בסופו של דבר עם זאת, שיחק לו המזל. פארקר היה אחד מהמשקיעים הראשונים בחברה קטנה ובלתי מוכרת בשם 'פייסבוק'. כיום מוערך הונו האישי של שון פארקר בלמעלה ממיליארד דולר. לסיפורה של נאפסטר היה סוף עגום, אבל זה אינו סופו של הסיפור כולו. ההפך הוא הנכון. התבוסה שנחלה נאפסטר הייתה הזרז לדור חדש ומתוחכם יותר של רשתות שיתוף קבצים שקמו על חורבותיה: תוכנות כגון Gnutella, Kazaa, ו-eDonkey. גם טכנולוגיית שיתוף הקבצים עברה מהפכה דרמטית, מהפכה שנועדה ברובה להגן מפני תביעות משפטיות דומות לאלו שהכריעו את נאפסטר, ואיפשרה למשתפי הקבצים להעביר ביניהם לא רק קבצי מוזיקה אלא גם סרטים ותוכנות פרוצות. חברות התקליטים לא ישבו בחיבוק ידיים ופרט למערכה המשפטית פתחו גם בקרב טכנולוגי שבמרכזו הניסיון להרעיל במירכאות את רשתות שיתוף הקבצים בקבצים מזויפים. ואז, ואז הגיע ביטורנט וטרפה את כל הקלפים. על כל אלה ועוד נשמע בפרק הבא. להתראות. רן לוי 38:49 זהו, עד כאן. אני מניח שאחרי ששמעתם את הפרק אתם בטח אומרים לעצמכם: 'איזה אמיץ הרן הזה להשמיע שיר של מטאל אחרי שכל הפרק הזה הוא דיבר על זה שמטאל תובעים את הצורה למפירי זכויות יוצרים'. אז זהו, שאני לא כזה אמיץ או לא כזה טיפש, תלוי איך מסתכלים על זה. מה ששמעתם היה בעצם קאבר של השיר המקורי. לפני סיום אני אומר שהחלק השני של הפרק עלה לאוויר ואתם מוזמנים להאזין לו כבר עכשיו. ומיד אני אשמיע לכם עוד קטע קצר מתוך ההקלטות שעשינו בזמנו בפארק הירקון עם המאזינים שהגיעו לעזור לי עם האפקטים הקוליים. ועוד עדכון אחד אחרון עבור מאזינים מהדרום: ב-5 במרץ אני מגיע לבאר שבע עם ההרצאה החדשה שלי 'מהפכת החלל של אילון מאסק ו-SpaceX'. הרצאה שבה אני מספר סיפורה המרתק של החברה שכבר עכשיו מחוללת את השינוי העמוק ביותר בתעשיית החלל ב-70 השנים האחרונות, ומשיקה בלי להגזים עידן חדש בתולדות האנושות. ההרצאה תתקיים בג'יימס, רחוב האנרגיה 77 בבאר שבע, בשעה 7:30 בערב. שוב, ה-5 במרץ, שעה 7:30 בערב, ג'יימס באר שבע. כרטיסים להרצאה תמצאו באתר שלי ranlevi.co.il. ועכשיו בחזרה לפארק הירקון. להתראות. מאזינים 40:14 תחשבו על איזה משהו מגניב... זה דבילי אבל זה עובד. חזרנו לכיתה ב'. איזה מחלה שמתחילה באות ט'. טרשת נפוצה... טיפוס! שלום, שמי טל כהן ואתם מאזינים לעושים היסטוריה. טיפוס. טיפוס או טיפוס? טיפוס, בסדר, טיפוס. שלום, אני יונתן ארגוב ואתם מאזינים לעושים היסטוריה. ים, מחלת ים. שלום, שמי שי ברום ואתם מאזינים לעושים היסטוריה. שפעת. שלום, שמי אלון רגנשטיינר ואתם מאזינים לעושים היסטוריה. אנמיה. שלום, שמי יגאל כוכבי ואתם מאזינים לעושים היסטוריה. ישנוניות יתר. שלום, שמי דורין גז ואתם מאזינים לעושים היסטוריה. דממת. שלום, שמי מיכאל פסטרנק ואתם מאזינים לעושים היסטוריה. מנינגיטיס. שלום, שמי אכז ישראלי ואתם מאזינים לעושים היסטוריה. אנגינה. שלום, שמי איתי ולנר ואתם מאזינים לעושים היסטוריה. אלצהיימר. נראה לי אני לא זוכר.
        ]]></content:encoded>
    </item>
    
    <item>
        <title>439: ההיסטוריה של שיתוף הקבצים, חלק ב' (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/439-hhystvryh-shl-shytvp-hqbtsym-khlq-b-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/439-hhystvryh-shl-shytvp-hqbtsym-khlq-b-sh-kh-vshym-hystvryh.html</guid>
        <pubDate>10 בפברואר 2025</pubDate>
        <description>Transcript for 439: ההיסטוריה של שיתוף הקבצים, חלק ב' (ש.ח.) [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 439: ההיסטוריה של תוכנות שיתוף הקבצים, חלק ב'. קאזה, גרוקסטר וביטורנט. שידור חוזר. קריין רשת 00:12 רשת עושים היסטוריה. רן לוי 00:22 בפרק הקודם סיפרתי לכם על לידתה של טכנולוגיית שיתוף קבצים בין עמיתים, או Peer-to-Peer כפי שהיא מכונה בשפה המקצועית. שון פנינג ושון פארקר היו שני היזמים הצעירים שייסדו את חברת נאפסטר, והראשונים שיאפשרו לעשרות מיליוני משתמשים ברשת האינטרנט לשתף קבצי מוזיקה בצורה נוחה ומיידית. נאפסטר הייתה הצלחה אדירה, אבל להצלחה היה מחיר. בתוך פחות משנתיים נכנעה החברה הצעירה לשורה של התקפות משפטיות בעניין הפרת זכויות יוצרים מצד חברות התקליטים ואמנים כגון להקת מטאליקה. כתוצאה מכך נאלצה נאפסטר לסגור את שעריה. רן לוי 01:34 היעלמות נאפסטר יצרה ואקום בעולם שיתוף הקבצים, ובפרפרזה על אחת מאמרותיו המפורסמות של אריסטו, האינטרנט אינו סובל ואקום. עשרות מפתחים צעירים שההצלחה המטאורית של נאפסטר דירבנה אותם, עמלו על פיתוחים טכנולוגיים במטרה למלא את החלל שהשאירה אחריה. רן לוי 01:57 שניים מאותם מפתחים היו ג'סטין פרנקל וטום פפר. שני מתכנתים שכמו שון פארקר ושון פנינג מנאפסטר, בקושי הספיקו להחליף קידומת ל-20 לפני שהצליחו לעשות היסטוריה ברשת. במקרה שלהם, מדובר היה בנגן מדיה מצליח מאוד בשם Winamp שצבר מיליוני משתמשים ונחשב לאחת התוכנות המצליחות ברשת האינטרנט הצעירה. הצלחתו של Winamp העניקה לפרנקל ופפר מעמד של סלבריטאים בעולם המפתחים, ואיפשרה להם לייסד חברה בשם Nullsoft שנרכשה חיש מהר על ידי AOL, תאגיד מדיה אמריקני ענק. רן לוי 02:46 שני המפתחים חזו בהצלחתה של נאפסטר ובביקוש העצום של המשתמשים לטכנולוגיה שתאפשר להם לשתף קבצים זה עם זה, ובשלהי 1999 החליטו לפתח גם הם תוכנת שיתוף קבצים חדשה. את התוכנה החדשה תכננו להפיץ ברשת כקוד פתוח, דהיינו ללא תשלום, והשם שנתנו לה היה Gnutella עם האות G בהתחלה, שם שהוא משחק מילים על שמו של ממרח השוקולד המפורסם ו-GNU, שמה של תנועת הקוד החופשי. רן לוי 03:19 אבל פרנקל ופפר עשו טעות משמעותית אחת. הם היו מתכנתים מוכשרים ללא ספק, אבל אולי מפאת גילם הצעיר וחוסר ניסיונם בהתנהלות בתוך ארגונים ביורוקרטיים גדולים, או אולי מתוך יצר מרדנות טבעי, הם החליטו שלא לשתף את המנהלים החדשים שלהם בחברת האם AOL בדבר הפרויקט החדש. למעשה, הפעם הראשונה שהבוסים ב-AOL שמעו על Gnutella הייתה ב-14 במרץ שנת 2000, כשהגרסה הראשונה של תוכנת שיתוף הקבצים עלתה לאוויר באתר האינטרנט של Nullsoft. רן לוי 03:55 כדי להבין מה עבר במוחם של המנהלים ב-AOL, צריך לזכור שממש באותו הזמן התנהלו שורה של משפטים מתוקשרים מאוד כנגד נאפסטר, עליהם סיפרנו בפרק הקודם. כמעט כל חברות התקליטים הגדולות תבעו את נאפסטר על הפרת זכויות יוצרים בידי המשתמשים שלה, שהעתיקו ביניהם מיליוני שירים בכל יום. גם להקת מטאליקה והראפר דוקטור דרה הצטרפו לחגיגה והגישו תביעות משלהם כנגד החברה. הדיווחים אודות המשפטים מילאו את דפי העיתונים יום אחר יום. רן לוי 04:29 קל להבין מדוע הדבר האחרון שרצתה AOL הוא להכניס את הראש התאגידי הבריא שלה למיטה המאוד מאוד חולה של שיתוף הקבצים, שיש עדיין לא יכול היה לומר בוודאות מהם החוקים שחלים עליו. בנוסף, ל-AOL היו המון עסקים עם חברות התקליטים ואין שום היגיון בהחלטה לערער את קשריה עימן לטובת הפצה של תוכנת קוד פתוח שבלאו הכי לא תכניס להם כסף. שעות ספורות לאחר שעלתה Gnutella לאוויר, כבר צלצל הטלפון במשרדם של ג'סטין פרנקל וטום פפר. ההנחיה הייתה חד משמעית: תורידו את Gnutella מהאתר ועכשיו. רן לוי 05:14 אבל AOL איחרה את הרכבת. למרות ש-Gnutella הוסרה מאתרה של Nullsoft בתוך פחות מיממה, כמה אלפי גולשים כבר הספיקו להוריד אותה. בתוך חודשים ספורים היו מי שפרצו אותה והנדסו אותה לאחור כדי להבין כיצד היא פועלת. שיבוטי התוכנה המקורית נפוצו ברחבי האינטרנט ורשת שיתוף הקבצים של Gnutella הלכה וצברה משתמשים חדשים. רן לוי 05:39 השמועות על התוכנה הגיעו לאוזניהם של העיתונאים, אבל פרנקל ופפר קיבלו מתאגיד האם שלהם הוראה חד משמעית שלא להתראיין לכלי התקשורת ושלא לדבר על פרשת Gnutella עם אף אחד. האיסור היה כל כך חריף וגורף עד שבעמק הסיליקון נפוצו שמועות ש-AOL מחזיקה את פרנקל בסוג של מעצר בית כפוי כדי למנוע ממנו להתראיין. זה לא היה נכון, עובדים ב-Nullsoft העידו שראו את ג'סטין פרנקל ממשיך להגיע לעבודה כרגיל כבכל יום, אבל השמועות וצו ההשתקה הגורף של AOL מדגימות בפנינו היטב עד כמה שיתוף הקבצים בראשית שנות ה-2000 היה נושא רגיש ומורכב, אינטראקציה נפיצה מאוד בין טכנולוגיה מתקדמת, קרקע משפטית תובענית ובלתי ברורה וכסף. המון, המון כסף. רן לוי 06:41 הפיתוי הכספי הוא זה שמשך שני יזמים נוספים. ניקולס זנסטרום השוודי ויאנוס פריס הדני, שחזו אף הם בהצלחתה של נאפסטר והאמינו בפוטנציאל המסחרי של רשתות שיתוף הקבצים. מכיוון שלא היו מפתחים בעצמם, הם שכרו את שירותיה של חברת תוכנה אסטונית בשם BlueMoon, שפיתחה עבורם פרוטוקול שיתוף קבצים חדש בשם FastTrack ותוכנה בשם קאזה. זנסטרום ופריס תכננו למכור את הטכנולוגיה לגופי תקשורת אירופיים כדרך נוחה ומהירה להעביר קבצים בין אירופה לארצות הברית. כדי לבחון את ביצועי הרשת החדשה וללמוד אילו שימושים פוטנציאליים יש לה, שיחררו זנסטרום ופריס את קאזה לקהל הרחב ובחינם. רן לוי 07:29 קאזה יצאה לאור במרץ 2001. ארבעה חודשים לאחר מכן, ביולי 2001, נסגרה נאפסטר, ועשרות מיליוני הגולשים המתוסכלים מצאו בקאזה את האלטרנטיבה שחיפשו. אם ביולי 2001, זמן קצר לפני סגירת נאפסטר, היו לקאזה 225 אלף משתמשים פעילים בכל רגע נתון, שלושה חודשים לאחר מכן כבר היו לה מיליון ו-300 אלף משתמשים פעילים, או פי חמישה. רן לוי 07:58 כאן המקום לומר כמה מילים על ההבחנה בין פרוטוקול ותוכנה, שעשויה להיות מעט מבלבלת. לא הרחבתי עליה בפרק הקודם מכיוון שבנאפסטר שבה התמקדנו לא היה הבדל מעשי בין השניים. במקרה של FastTrack וקאזה לעומת זאת, להבחנה הזו יש משמעות חשובה לענייננו. אפשר להסביר את ההבדל בין פרוטוקול ותוכנה באמצעות הדוגמה של קוד מורס. בקוד מורס לכל אות ישנו רצף מוגדר של קווים ונקודות. האות A היא נקודה קו, האות B היא קו נקודה נקודה נקודה וכולי. רן לוי 08:35 הגדרת הרצפים היא הפרוטוקול, שהוא ההסכם הרשמי שכל מי שמשתמש בקוד מורס מקבל אותו. אסור לי להמציא רצפים חדשים של קווים ונקודות, שהרי אז המשתמשים האחרים בקוד מורס לא יצליחו להבין אותי. אבל את האותיות עצמן לעומת זאת, את הקווים והנקודות, אפשר לשדר באינספור צורות שונות. אני יכול לבנות פנס שמשדר קוד מורס על ידי הבהובי אור, או טלגרף שמעביר אותן כפולסים של זרם חשמלי, או אפילו ענני עשן גדולים וקטנים מעל מדורה. במילים אחרות, ניתן ליישם את הפרוטוקול באינספור דרכים שונות. רן לוי 09:16 FastTrack הייתה הפרוטוקול שמגדיר את השפה שבה ישוחחו שני מחשבים שמעוניינים להעביר ביניהם קבצים, וקאזה הייתה התוכנה שמיישמת את השפה המוגדרת הזו בפועל, באותו האופן שבו טלגרף מיישם את קוד מורס. ובאותו האופן שבו אפשר להחליף עקרונית את הטלגרף בפנס מהבהב או מדורה מעשנת, אפשר היה להחליף את קאזה בתוכנות אחרות שמיישמות את פרוטוקול FastTrack, כל אחת בדרכה היא. וזה בדיוק מה שקרה בפועל. פרט לקאזה הופיעו עשרות תוכנות שיתוף קבצים נוספות כגון מורפיוס, iMesh, eDonkey, LimeWire, BearShare, K-Lite ועוד ועוד, אשר כולן היו מבוססות על אותו הפרוטוקול, FastTrack. רן לוי 10:04 אושר התוכנות שאיפשר לכל משתמש למצוא את התוכנה המתאימה והנוחה לו היווה יתרון בולט של FastTrack על פני נאפסטר, והיה לה יתרון משמעותי נוסף על פני הדור הקודם של טכנולוגיית שיתוף הקבצים. FastTrack הייתה מסוגלת להעביר לא רק קבצי MP3 למוזיקה, אלא את כל סוגי הקבצים, כולל סרטים ותוכנה. רן לוי 10:28 לכולם היה ברור שעם ההצלחה יבוא התיאבון, והייתה זו רק שאלה של זמן עד שחברות התקליטים יגררו גם את FastTrack לבית המשפט וינסו להפיל את הטכנולוגיה הזו כפי שמוטטו את הקודמת, נאפסטר. ואכן, זה מה שהתרחש. ב-2005 הגישו 28 חברות תקליטים תביעה כנגד מפיצה של תוכנה בשם Grokster, שהייתה אחת מאותן עשרות תוכנות שנשענו ויישמו את פרוטוקול FastTrack. רן לוי 11:02 גרוקסטר הייתה כאמור רק אחת מני תוכנות רבות, אבל התביעה נגדה הייתה חשובה ומעניינת מכיוון שהיא העמידה למבחן משפטי את שאלת חוקיותו של פרוטוקול FastTrack כולו. אם יצליחו חברות התקליטים להוכיח שגרוקסטר אחראית להפרות זכויות היוצרים שמבצעים משתמשיה, גורלה יהיה זהה לזה של נאפסטר ארבע שנים קודם לכן. ואם גרוקסטר תיפול, הדבר ייצור תקדים משפטי שיאפשר לחברות התקליטים לרדוף בהצלחה אחר שאר מפיצי התוכנות ברשת FastTrack. רן לוי 11:38 השאלה המתבקשת היא כיצד קיוו זנסטרום ופריס לחמוק מאותו גורל אכזר שפקד את נאפסטר? התשובה לשאלה הזו היא דוגמה מאלפת לאופן שבו שיקולים משפטיים משפיעים על התפתחות טכנולוגית לא פחות מאשר שיקולים הנדסיים. רן לוי 12:08 בואו נזכור בפרוטוקול של נאפסטר. כפי שסיפרתי לכם בפרק הקודם, כדי לסייע לי בהסברים הטכנולוגיים גייסתי לעזרתי מספר מאזינים מושבעים של התוכנית שהסכימו להיפגש איתי בפארק הירקון שבתל אביב. אני חושב שבהתחלה הם לא ממש הבינו לאיזה ברוך הם נכנסים, אבל אין לי ספק שהמבטים המזועזעים של שאר המטיילים בפארק גרמו להם להבין חיש מהר את גודל הפדיחה. מאזינים 12:33 מה זה הצעקות האלה? מה זה, זה הולך לשיר או משהו? זה איזה משהו כזה לרדיו, כן. זה פודקאסט. פודקאסט זה נקרא? השם ישמור. רגע, אז בוא נעשה עוד פעם. רן לוי 12:46 בפרוטוקול של נאפסטר ישנם שני בעלי תפקידים. המשתמשים, שהם המחשבים האישיים של האנשים בבית. מאזינים 12:53 היי! רן לוי 12:55 והמחשב המרכזי שהיה בבעלותה של נאפסטר. מאזינים 12:58 היי! רן לוי 13:00 המחשב המרכזי מחזיק ברשותו רשימה של כל השירים שנמצאים אצל המשתמשים השונים. משתמש א' שמעוניין בשיר מסוים, שולח אל המחשב המרכזי שאילתה עם שם השיר. מאזינים 13:12 דא-בה-דה-בה-דו. רן לוי 13:13 ואם המחשב המרכזי מאתר את השיר המבוקש ברשימת השירים שלו... מאזינים 13:17 יהה! רן לוי 13:18 הוא שולח למשתמש א' את פרטיו של משתמש ב' שמחזיק את השיר ברשותו. כעת פונה משתמש א' ישירות אל משתמש ב' והשניים מעבירים ביניהם את הקובץ. רן לוי 13:36 אבל העובדה שהמחשב המרכזי החזיק ברשותו את רשימות השירים ותיווך בין המשתמשים השונים הייתה בעוכריה של נאפסטר, שכן בית המשפט פסק שיש ברשותה את היכולת התיאורטית והמעשית למנוע הפרת זכויות יוצרים של משתמשיה. זנסטרום ופריס, כמו כל מי שעקב אחר התביעות כנגד נאפסטר, זיהו את החולשה המשפטית הזו וביקשו להימנע ממנה. זו הסיבה שבפרוטוקול FastTrack אין מחשב שרת מרכזי בכלל. רן לוי 14:07 אם מפעיליה של גרוקסטר, קאזה וכל שאר תוכנות שיתוף הקבצים המבוססות על FastTrack לא מחזיקים ברשותם את רשימת כל הקבצים ברשת, אי אפשר להאשים אותם, לפחות על הנייר, באחריות להפרת זכויות היוצרים של המשתמשים. אבל כאן כמובן צצה בעיה חדשה. אם אף גורם ברשת שיתוף הקבצים לא מחזיק ברשותו את רשימת הקבצים המלאה, איך יכולים החברים ברשת לדעת אילו קבצים קיימים אצל חברי הרשת האחרים? רן לוי 14:39 בנאפסטר זה היה תפקידו של המחשב הראשי. כמו מתווך דירות שמחבר בין קונים ומוכרים, השרת המרכזי של נאפסטר חיבר בין מי שחיפש קובץ מסוים לבין מי שהקובץ היה בידיו. אבל בהיעדר שרת שכזה, איך יכולים כעת הקונים והמוכרים, דהיינו מחפשי הקבצים ובעליהם, למצוא אחד את השני? רן לוי 14:58 הפתרון של FastTrack היה להחליף את המחשב המרכזי ברשת של אלפי מחשבי ביניים המכונים Supernodes או צומתי-על. איך זה עובד? ובכן, בפרוטוקול של נאפסטר היו שני בעלי תפקידים: המשתמש הרגיל והמחשב הראשי. גם ב-FastTrack יש שני תפקידים: משתמשים רגילים... מאזינים 15:20 היי! רן לוי 15:21 ומשתמשים שעברו שדרוג והפכו להיות Supernodes. מאזינים 15:25 היי! היי! רן לוי 15:27 ה-Supernodes זכו למעמד המיוחס שלהם מכיוון שהם בעלי חיבור מהיר יחסית לאינטרנט. דמיינו לעצמכם קהל באצטדיון כדורגל, שבו חלק מהצופים, שהם במקרה גבוהים וחוסונים יותר מכל השאר, קיבלו וסטים צהובים וכובעים, ועכשיו הם גם צופים וגם סדרנים. ה-Supernodes הם הסדרנים. גם הם משתפים ביניהם קבצים כמו כל המשתמשים הרגילים, ובנוסף הם גם מקבלים על עצמם את משימת התיווך בין שאר המשתמשים. רן לוי 16:01 למשל, נניח שמשתמש א' שהוא משתמש רגיל מחפש קובץ מסוים. הוא פונה ל-Supernode הקרוב אליו ביותר ברשת ושולח אליו שאילתה ובה שם השיר. מאזינים 16:11 דא-בה-דה-בה-דו. רן לוי 16:12 ה-Supernode מחזיק ברשותו רשימת קבצים, אבל רק את הקבצים שנמצאים ברשותם של המשתמשים שנמצאים בסביבה הקרובה אליו. במילים אחרות, הוא יודע מה מתרחש ביציע שלו, אבל אין לו מושג מה קורה בצד השני של האצטדיון. הוא בודק ברשימה שברשותו ומחפש שם את שם השיר, אבל אם הוא לא מוצא את השיר ברשימה, הוא מפנה את השאילתה אל Supernode אחר. אולי הוא יודע איפה נמצא הקובץ. מאזינים 16:40 דא-בה-דה-בה-דו. רן לוי 16:41 ה-Supernode השני בודק את הרשימה שלו ואם הקובץ לא נמצא גם שם, הוא מעביר את השאילתה ל-Supernode הבא בתור וכן הלאה וכן הלאה, כמו במשחק טלפון שבור. מאזינים 16:52 דא-בה-דה-בה-דו. דא-בה-דה-בה-דו. דא-בה-דה-בה-דו. רן לוי 16:56 בסופו של דבר יהיה Supernode שברשימה שלו יופיע הקובץ. מאזינים 17:00 דא-בה-דה-בה-דו. יהה! רן לוי 17:03 ה-Supernode שמצא את הקובץ המבוקש לא מכיר כמובן את משתמש א' שנמצא בכלל בצידו השני של האצטדיון. את התשובה שלו הוא מחזיר ל-Supernode שהעביר אליו את השאילתה. תשובה בסגנון 'הקובץ המבוקש נמצא אצל משתמש ב' שכתובתו היא כך וכך'. ה-Supernode הזה מעביר את התשובה לזה ששאל אותו, שמעביר אותה לזה ששאל אותו... מאזינים 17:27 יהה! יהה! יהה! רן לוי 17:32 עד שלבסוף התשובה מוצאת את דרכה בחזרה ל-Supernode הראשון, שמחזיר אותה למשתמש א'. כעת כשהוא יודע את הכתובת הרצויה, משתמש א' פונה ישירות למשתמש ב' ומעבירים ביניהם את הקובץ. רן לוי 17:53 זהו פתרון אלגנטי שמסיר את האחריות על הפרת זכויות היוצרים ממפתחיה של קאזה, גרוקסטר ושאר התוכנות, מכיוון שאין להם שום שליטה על ה-Supernodes. ה-Supernodes ממלאים את תפקידם כסדרנים ברשת שיתוף הקבצים באופן עצמאי לחלוטין ומדברים רק אחד עם השני ועם שאר המשתמשים. אין מחשב מרכזי אחד שיודע מה קורה ברשת בכל רגע נתון. המשתמשים יכולים להעביר ביניהם עותק לא חוקי של 'I Disappear' של מטאליקה, או עותק חוקי למהדרין של התנ"ך, ואף אחד לא ידע, באותו האופן שבו אדם בצד אחד של האצטדיון לא יודע מה בדיוק מתרחש בצידו השני. רן לוי 18:35 זו גם הייתה טענתם של פרקליטיה של גרוקסטר כנגד תביעתן של חברות התקליטים. מכיוון שב-FastTrack אין מחשב מרכזי אלא רק רשת אמורפית ועצמאית של Supernodes, אף אחד וגם לא עובדיה של חברת גרוקסטר אינו יכול לדעת אילו קבצים מועברים ברשת שיתוף הקבצים בכל רגע נתון. חשבו על כביש מהיר שסללה מע"צ. האם יודעים מנהלי מע"צ אילו רכבים נוסעים בכביש בכל רגע נתון? ברור שלא. האם יש למע"צ אחריות על התנהגות הנהגים בכביש, למשל אם מישהו מהם נהג תחת השפעת אלכוהול? שוב, ברור שלא. עורכי דינה של גרוקסטר טענו שאותה אנלוגיה תקפה גם לגבי רשת שיתוף הקבצים. כיוון שהחברה אינה יודעת אילו קבצים עוברים ברשת ואין לה שליטה עליהם, היא לא יכולה להיות אחראית להפרת זכויות יוצרים מצד משתמשיה. במילים אחרות, זו הגנת Betamax שהכרנו בפרק הקודם. רן לוי 19:37 השופט שדן בתביעה בערכאה הראשונה הסכים לגישה הזו ופסק לטובתה של גרוקסטר. חברות התקליטים עירערו והפסידו גם בערעור הזה. אבל אז עלה התיק לבית המשפט העליון לדיון אחרון ומכריע, ושם למרבה ההפתעה הפסידה גרוקסטר. רן לוי 20:01 בית המשפט העליון קבע שלחברה דווקא יש אחריות על הפרת זכויות היוצרים מצד משתמשיה, מכיוון שהרוויחה בעקיפין וביודעין מההפרות האלה ואף עודדה אותן בפרסומיה השונים. שיתוף קבצים בלתי חוקיים הועיל לגרוקסטר. הוא דירבן משתמשים נוספים להצטרף לרשת שלה, וכך יכולה גרוקסטר להרוויח יותר כסף ממכירת פרסומות בתוכנה שלה למשל. רן לוי 20:27 רבים בתקשורת ביקרו את ההחלטה הזו וכינו אותה בעייתית, בעיקר מכיוון שלגרוקסטר לא הייתה שום אפשרות מעשית למנוע שיתוף קבצים מוגנים בזכויות יוצרים גם אם הייתה מבקשת להילחם בתופעה הזו. אבל פסיקה היא פסיקה, וגם גרוקסטר הלכה בדרכה של נאפסטר ונסגרה בשנת 2005. רן לוי 20:58 אבל בניגוד למקרה של נאפסטר, לסגירתה של גרוקסטר כמעט ולא הייתה שום השפעה על עולם שיתוף הקבצים. ב-2001 כשנסגרה נאפסטר, המשתמשים המתוסכלים נאלצו לחפש פתרונות אחרים וטכנולוגיות אחרות, אבל ב-2005 גרוקסטר הייתה רק אחת מבין עשרות תוכנות לשיתוף קבצים שפעלו באותו הזמן ובהצלחה גדולה, כך שמשתמשיה של גרוקסטר פשוט עברו לרשת אחרת בקלות ובמהירות. זה כמו ההבדל שבין לצוד פיל ולהשמיד נחיל נמלים. פיל הוא חיה גדולה אבל אפשר להרוג אותה באמצעות כדור רובה אחד. הרבה יותר קשה להשמיד נחיל של נמלים קטנות שמפוזרות על פני שטח גדול. באותו האופן גם את נאפסטר אפשר היה להרוג בתביעה משפטית אחת, אבל להרוג את FastTrack על שלל התוכנות שלו יהיה הרבה יותר קשה. רן לוי 21:52 אצל רבים בתעשיית המוזיקה שררה התחושה שתביעות מהסוג הזה הופכות יותר ויותר להיות לא רלוונטיות. למרות ניסיונותיהן של חברות התקליטים לחסום את תוכנות שיתוף הקבצים בבית המשפט, מספר משתפי הקבצים הלך וגדל בכל שנה. בצר להן החליטו חלק מחברות התקליטים להוריד את הכפפות ולאמץ אסטרטגיית לחימה מלוכלכת הרבה יותר, אסטרטגיה שניצלה חולשת אבטחה קריטית ב-FastTrack. רן לוי 22:24 דמיינו לעצמכם שאתם קונים מוצר כלשהו בחנות, חוזרים הביתה, פותחים את האריזה, והמוצר אינו בפנים. במקום הטוסטר או הטלוויזיה שרכשתם יש בתוך האריזה משקולת סתם. סביר להניח שהייתם מתעצבנים וכנראה לא הייתם קונים שוב באותה החנות. חברות התקליטים ביקשו לעשות את אותו הדבר גם למשתמשי FastTrack. בשנת 2002 שכרו חברות התקליטים את שירותיה של חברה בשם Overpeer, שפיתחה טכנולוגיה שאיפשרה לה לזייף קבצים ברשתות שיתוף הקבצים. רן לוי 22:58 למשל, משתמש הוריד סרט בשם 'משימה בלתי אפשרית', וכשפתח אותו גילה שמדובר למעשה בעותק של 'שלגיה ושבעת הגמדים', או אולי גרסה של 'שלגיה ושבעת הגמדים' שבה, איך נאמר זאת בעדינות, שלגיה לא כזו תמימה והגמדים לא ממש קטנים. קבצי שירים התגלו כאוסף של רעשים סטטיים או קטעי מוזיקה שחוזרים על עצמם בלופ כל 30 שניות. רן לוי 23:28 היקף הזיופים של Overpeer וחברות דומות אחרות שפעלו בשליחות חברות התקליטים היה אדיר. על פי דיווחים עיתונאיים, Overpeer הציפה את רשתות שיתוף הקבצים במאות מיליוני קבצים מזויפים שכאלה, עד שבשלב מסוים כמעט מחצית מכל הקבצים ב-FastTrack היו מזויפים. אם נזכור שגם ללא קשר למאמציהן של חברות התקליטים, חלק לא מבוטל מהקבצים ברשתות הכיל וירוסים ומרעין בישין דומים, קל לדמיין שחוויית שיתוף הקבצים ב-FastTrack לא הייתה נעימה או נוחה במיוחד למשתמשים. רן לוי 24:07 האם צלח ניסיון החיסול הזה מצד חברות התקליטים? אתם תשפטו. ב-2002 כשהוקמה Overpeer היו כשלושה מיליון משתמשים פעילים ב-FastTrack. ב-2005, שלוש שנים לאחר מכן, כבר היו כעשרה מיליון משתמשים. אין פלא אם כן שב-2005 החליטו חברות התקליטים לנטוש גם את דרך פעולה זו, ו-Overpeer סגרה את שעריה. רן לוי 24:33 ובכל הזמן הזה, מאז סגירתה של נאפסטר ב-2001, עולם המדיה והטכנולוגיה הלך ושינה את פניו. בכל שנה הצטרפו מיליוני גולשים חדשים לאינטרנט, מהירות הגלישה הממוצעת הלכה והשתפרה, ונפחי האחסון של דיסקים קשיחים גדלו בסדרי גודל. שיפורים טכנולוגיים אלו הפכו את תהליך העברת הקבצים דרך האינטרנט למהירה ויעילה יותר, ואת מאבקן של חברות הטכנולוגיה ברשתות שיתוף הקבצים לאבוד יותר. העולם הטכנולוגי החדש הזה היה הרקע לעלייתה לזירה של טכנולוגיה שהזניקה את שיתוף הקבצים לגבהים חדשים: ביטורנט. רן לוי 25:24 ממציאה של ביטורנט היה מתכנת צעיר בשם בראם כהן, שבשנת 2001 עבד בחברה בשם MojoNation. MojoNation עסקה בפיתוח טכנולוגיית שיתוף קבצים חדשה עבור לקוחות שדורשים אבטחה גבוהה. כהן שאב השראה מעבודתו והגה פרוטוקול שיתוף קבצים חדש, שאמנם היה פחות מאובטח מזה של MojoNation, אבל איפשר להוריד קבצים ולהעלות אותם במהירות גבוהה יותר. זהו מקור השם ביטורנט, או תותח הביטים. רן לוי 25:58 לכהן כבר היה ניסיון כאוב עם הפכפכותו של עולם ההייטק. בתחילת שנות ה-2000 הוא עבד במספר חברות סטארטאפ אמריקניות קטנות שכולן קרסו ונסגרו בזו אחר זו מבלי שהמוצר שלהן אפילו ראה אור יום. למתכנת הצעיר נמאס לראות את העבודה שלו יורדת לטמיון פעם אחר פעם. הוא החליט לקחת סיכון. הוא התפטר מ-MojoNation כדי לפתח את הרעיון שלו באופן עצמאי. ביולי 2001 שיחרר את הגרסה הראשונה של ביטורנט. רן לוי 26:31 שני רעיונות חדשניים מאפיינים את ביטורנט ביחס לנאפסטר ו-FastTrack, רעיונות שבזכותם היא נחשבת לטכנולוגיה של דור שלישי לרשתות שיתוף הקבצים. המאפיין הראשון הוא הפרדה מובנית בין מנגנון גילוי הקבצים לאופן העברתם. רן לוי 26:50 ברשתות שיתוף הקבצים הקודמות שתיארתי לא הייתה הפרדה עקרונית בין האופן שבו מחפשים המשתמשים את הקבצים שהם מעוניינים בהם לבין האופן שבו הקבצים מועברים ממחשב למחשב. הכל נעשה על אותה הרשת. דמיינו לעצמכם רשת של כבישים מהירים שנוסעים בה גם כלי רכב איטיים כמו כרכרות, קטנועים וכדומה. כלי הרכב האיטיים מפריעים למכוניות המהירות ומונעים מהן לנצל את הכביש המהיר באופן מיטבי. באותו האופן שאילתות חיפוש וכל מיני שדרים אחרים שלא קשורים ישירות להעברה של סרט או שיר ממחשב למחשב מאטים את התעבורה ברשת שיתוף הקבצים ומבזבזים, במירכאות, חלק מרוחב הפס שעומד לרשות המשתמשים. רן לוי 27:38 בביטורנט גילוי קבצים והעברתם הם שני מנגנונים שונים לחלוטין שלא קשורים זה בזה. חיפוש אחר קבצים נעשה באתרי אינטרנט רגילים ולא כחלק מרשת שיתוף הקבצים, שמספקים למשתמשים קבצים בעלי סיומת torrent. שמכילים את המידע הדרוש כדי לאתר קבצים מבוקשים. רשת שיתוף הקבצים עצמה משתמשת ברוחב הפס אך ורק להעברת הקבצים עצמם. כמו כביש מהיר שנוסעות בו אך ורק מכוניות מהירות, בזמן שכל המשאיות האיטיות נוסעות ברשת כבישים אחרת ונפרדת לגמרי. רן לוי 28:15 המאפיין החשוב השני הוא אופן העברת הקבצים. בכל הרשתות האחרות שהכרנו העברת הקבצים נעשתה בין לקוח אחד ללקוח אחר. דהיינו, משתמש א'... מאזינים 28:27 יהה! רן לוי 28:29 העביר למשתמש ב'... מאזינים 28:30 היי! רן לוי 28:31 את הקובץ שברשותו. אבל מה קורה אם החיבור של משתמש א' לאינטרנט איטי יחסית? במקרה שכזה הקובץ יעבור ביניהם באיטיות שמוכתבת על ידי מהירות החיבור האיטית מבין השניים. זה כמו שאני אבקש מהשכן שלי למלא לי דלי של מים, אבל אם לשכן יש צינור מים דקיק, שנינו נעמוד ליד הברז דקות ארוכות ונמתין עד שהדלי יתמלא באיטיות. רן לוי 29:01 בביטורנט לעומת זאת הקובץ מתקבל מכמה וכמה מקורות שונים באותו הזמן. אם אותו הקובץ קיים אצל 100 משתמשים שונים, פרוטוקול ביטורנט דואג לשבור במירכאות את הקובץ לפיסות קטנות רבות, כך שהמחשב שיש ברשותו פיסה מהקובץ המבוקש שולח אותה אל המחשב שביקש את הקובץ בדיוק באותו הרגע שמחשב אחר שולח פיסה נוספת. ההשפעה על מהירות ההורדה היא דרמטית. במקום צינור אחד שמשפריץ מים בזרם קבוע לתוך דלי, יש לנו כעת כמה וכמה צינורות מים שנכנסים לפעולה יחד. רן לוי 29:43 ועם כל הזרמים פתוחים, הדלי מתמלא הרבה יותר מהר, או במילים אחרות הקובץ יורד מהר יותר. הורדה מקבילה זו היא הסיבה לכך ששיתוף קבצים בביטורנט מהיר הרבה יותר מבכל השיטות הקודמות שתיארנו, ובמיוחד במקרים שבהם מדובר בקובץ מבוקש מאוד שהעותקים שלו קיימים אצל משתמשים רבים, כמו סרט פופולרי או הפרק האחרון של 'משחקי הכס'. רן לוי 30:11 בראם כהן ניצל כל טריק שהיה ברשותו כדי לשכנע את המשתמשים באינטרנט לנסות את הטכנולוגיה החדשה שלו, כולל הפצה מאסיבית של אוסף פורנו גדול שצבר. זה היה תהליך איטי שארך מספר שנים, אבל בסופו של דבר הצליחה ביטורנט להדיח את FastTrack ממעמדה כרשת שיתוף הקבצים המובילה, בעיקר בזכות השיפור המשמעותי במהירות הורדת הקבצים. ב-2013 לדוגמה כבר היו לביטורנט כרבע מיליארד משתמשים, וקיימים אלפי אם לא עשרות אלפי אתרים שמפיצים קבצי טורנט. רן לוי 30:51 אבל כאן יש לשים לב לנקודה חשובה. ביטורנט לא חסינה לחלוטין מפני התקפות בבית המשפט. כמו נאפסטר ו-FastTrack גם לפרוטוקול הזה יש נקודת תורפה והיא השימוש באתרי אינטרנט כמנועי חיפוש לקבצים ברשת שיתוף הקבצים ושימוש בשרתים שמכונים Trackers שתפקידם לסייע באיתור כל חלקי הקובץ השונים שמפוזרים בין החברים השונים ברשת. לאורך השנים הגישו חברות תקליטים וסרטים תביעות משפטיות כנגד בעלי אתרים וטראקרים, ואף הצליחו להשבית רבים מהם. רן לוי 31:28 ובכל זאת גורלה של ביטורנט שונה לחלוטין מזה של FastTrack ונאפסטר. לא רק שהיא ממשיכה לשגשג ולמשוך מאות מיליוני משתמשים בכל רחבי העולם, גם אופיין של ההתקפות המשפטיות כנגד הרשת שונה. למשל, בשנת 2004 הקים בראם כהן את חברת ביטורנט בע"מ, חברה שמפתחת תוכנות ומציעה שירותים בתשלום שקשורים ברשת שיתוף הקבצים שהוא המציא. שלא כמו במקרה של נאפסטר, ביטורנט בע"מ לא נתבעה מעולם על ידי חברות המוזיקה והסרטים. רן לוי 32:16 התחושה המתקבלת היא שהאופן שבו מתייחסת תעשיית המדיה אל ביטורנט שונה מהאופן שבו התייחסה לקודמותיה. מדוע? מה השתנה? חלק מהסיבה היא ללא ספק טכנולוגית. כפי שיודע כל משטר שמנסה להטיל צנזורה על תכנים באינטרנט, פוליטיים, פורנוגרפיים או אחרים, קשה מאוד להשבית או לחסום אתרי אינטרנט. האתר The Pirate Bay הוא אולי הדוגמה המפורסמת ביותר לאתגר הזה. זהו אתר שמאחסן מיליוני קבצי טורנט של סרטים, סדרות ושירים שמוגנים בזכויות יוצרים, ורשויות החוק בשוודיה מנסות להשבית אותו מזה שנים. מפעיליו של The Pirate Bay מנהלים עם השוטרים משחקי חתול ועכבר. ב-2012 למשל הם הכריזו שבכוונתם להעלות את שרתי האינטרנט של האתר אל האוויר על גבי רחפנים, כך שהדרך היחידה להפיל את האתר תהיה להפיל אותו, מילולית. רן לוי 33:35 חלק אחר מהסיבה ואולי לא פחות משמעותי הוא שהאקלים החברתי והטכנולוגי שבו פועלת ביטורנט היום שונה מאוד מזה ששרר בשנת 2001. חברות רבות גילו את השימושים המועילים שיש לטכנולוגיית שיתוף הקבצים מעבר להפצה של תכנים בלתי חוקיים, כמו למשל הפצה של עדכוני תוכנה לקהל לקוחותיהן או הפצה זולה של תכנים חוקיים כמו תוכניות טלוויזיה חינמיות. טוויטר ופייסבוק משתמשות בביטורנט כחלק מתשתית התקשורת הפנימית של שרתים בתוך החברות. רן לוי 34:26 טכנולוגיית שיתוף הקבצים עדיין מזוהה בימינו עם שיתוף של קבצים בלתי חוקיים, אבל פחות מימיה של נאפסטר. במקביל גם חברות המוזיקה והסרטים השתחררו לאט לאט מהתפיסה המיושנת של הפצת תכנים אך ורק על תקליטורים או DVD. הצלחת יוזמות מסחריות כדוגמת החנות המקוונת iTunes הראתה את הדרך למודלים עסקיים חלופיים. גם היוצרים עצמם למדו להכיר ביתרונות מסוימים של הפצת תכנים ברשתות שיתוף הקבצים, גם אם מדובר בתכנים בלתי חוקיים. רן לוי 35:22 למשל וינס גיליגן, יוצרה של הסדרה המצליחה 'שובר שורות', הודה בריאיון עיתונאי שלרשתות שיתוף הקבצים חלק לא מבוטל בהצלחת הסדרה שלו. הן איפשרו לצופים רבים ליהנות מהסדרה למרות שלא הייתה להם גישה אליה במסגרת שידורי הטלוויזיה הרגילים. בכיר בחברת וורנר בראדרס סיפר בריאיון אחר שהחברה משתמשת בנתוני ההורדות הפיראטיות כדי לזהות אילו סדרות הקהל אוהב ולקבל החלטות בהתאם. רן לוי 35:54 אבל למרות הדברים הנאמרים, חשוב להדגיש שהוויכוח אודות הנזק שגורמות רשתות שיתוף הקבצים לתעשיית המדיה רחוק מלהיות מוכרע. בפרק הזה בחרתי להתמקד בטכנולוגיה של שיתוף הקבצים, אבל אי אפשר להתעלם מהוויכוח סביב הפיראטיות באינטרנט. יש רבים בתעשייה שטוענים שהורדה פיראטית של קבצים גורמת לנזקים אדירים ליוצרים ולחברות שמייצגות אותם, מיליארדי דולרים של הכנסות ממכירות שירדו לטמיון. יש מי שטוען ששיתוף הקבצים הפיראטי מוליך את תעשיית המוזיקה לאבדון ושהוא עתיד להוביל אותנו למצב שבו יוצרים לא יוכלו יותר להתפרנס בכבוד מהאמנות שלהם. רן לוי 36:52 אחרים טוענים שההפך הוא הנכון, ששיתוף קבצים דווקא מגדיל את החשיפה של קהל חדש למוזיקה ולספרים ושמי שמוריד אלבום פיראטי היום יהיה זה שירכוש כרטיסים להופעה של הלהקה בעוד חודש. הוויכוח בדבר התועלת והנזק שגורמת הפיראטיות הוא ויכוח מורכב וראוי לפרק משלו. רן לוי 37:16 מה שבטוח הוא שחברות המדיה לא ויתרו על השימוש בתביעות ככלי נשק במלחמה כנגד שיתוף קבצים פיראטי. הן אולי לא תוקפות ישירות את חברת ביטורנט בע"מ, אבל הן בהחלט ממשיכות לתקוף את המשתמשים שמשתפים ביניהם קבצים המוגנים בזכויות יוצרים. אחת החולשות הבולטות בפרוטוקול ביטורנט היא שקל לגלות את כתובות ה-IP של המשתמשים ברשת, ואם אתה יודע את כתובת ה-IP של מישהו אפשר גם לגלות היכן הוא גר. על פי ויקיפדיה מאז שנת 2010 הוגשו כ-200 אלף תביעות כנגד משתמשי ביטורנט שהורידו קבצים בלתי חוקיים. זו כמובן רק טיפה קטנה בים של מאות המיליונים שמשתמשים בביטורנט בכל העולם, אבל היא מספיקה כדי לשמר מעין מאזן אימה מסוים שהופך את שיתוף הקבצים הבלתי חוקי לפעילות שבכל זאת טומנת בחובה סיכון כלשהו. רן לוי 38:16 לסיכום ראינו כיצד שכלול טכנולוגי זעום יחסית שפותח על ידי ילד בן 18 בסוף שבוע אחד השיק עולם שלם של שיתוף קבצים וחולל רעידת אדמה בעולם המדיה. חברות התקליטים שהיו הראשונות להרגיש את השפעותיה של הטכנולוגיה החדשה והבינו שהיא חוטפת מידיהן את השליטה על עולם המוזיקה ניסו בהתחלה להילחם בה בדרך היחידה שהכירו, בבית המשפט. למרות כמה הצלחות ראשוניות בהן סגירת נאפסטר וגרוקסטר, התחוור להן שתופעת שיתוף הקבצים אינה נעלמת ואפילו הולכת וגוברת. ובצר להן פנו לטקטיקות אחרות אפלות יותר של זיוף ומרמה. גם אלה לא צלחו ואפילו להפך. ביטורנט, הדור השלישי והמצליח ביותר של רשתות שיתוף הקבצים אומץ בחום גם על ידי חברות טכנולוגיה מובילות כפתרון לגיטימי לאתגרים מסוימים. רן לוי 39:15 אז מה צופן העתיד לעולם שיתוף הקבצים? האם תימשך המגמה והדורות הבאים של טכנולוגיות שיתוף הקבצים יהיו מתוחכמים ומוצלחים יותר ויאיימו עוד יותר על האמנים וחברות המדיה? אין לדעת כמובן, אבל מעניין לראות את ההשפעה שיש דווקא לשירותים בתשלום על עולם שיתוף הקבצים. בשנים האחרונות צצו אתרים ושירותים שמספקים למשתמשים שבוחרים לשלם על המדיה שהם צורכים חוויה נעימה ואיכותית יותר במחיר שנתפס כהוגן, למשל סטים בעולם משחקי המחשב וספוטיפיי בעולם המוזיקה. כל חבריי שלי מסכימים ביניהם שהם מעדיפים את הנוחות והזמינות של שירותי ה-VOD השונים בתשלום על פני הטרחה והסירבול שכרוך בהורדה פיראטית של סרט או סדרה, אם הם זמינים ב-VOD כמובן. רן לוי 40:11 אם תימשך מגמה זו, אולי נגלה שוב שהכוחות ששולטים בעולם רשתות שיתוף הקבצים אינם בהכרח טכנולוגיים או הנדסיים כי אם כוחות שונים לחלוטין, משפטיים וכלכליים. ימים יגידו.
        ]]></content:encoded>
    </item>
    
    <item>
        <title>440: היהודים שבנו את הוליווד [עושים היסטוריה]</title>
        <link>https://mat-mo.github.io/podtext/episodes/vshym-hystvryh/440-hyhvdym-shbnv-t-hvlyvvd-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/440-hyhvdym-shbnv-t-hvlyvvd-vshym-hystvryh.html</guid>
        <pubDate>24 בפברואר 2025</pubDate>
        <description>Transcript for 440: היהודים שבנו את הוליווד [עושים היסטוריה] from עושים היסטוריה</description>
        <content:encoded><![CDATA[
            Ran Levy 00:00 שלום וברוכים הבאים לעושים היסטוריה. פרק 440: היהודים שבנו את הוליווד. Announcer 00:08 רשת עושים היסטוריה. רשת עושים היסטוריה. רשת עושים היסטוריה. Ran Levy 00:16 זה לא כל כך נדיר למצוא מקומות שמייצגים רעיונות או תפיסות עולם. רחוב דיזנגוף בתל אביב למשל היה בשנות ה-70 וה-80 שם נרדף לעירוניות שוקקת חיים של בילוי ומסחר. כשאמרת על מישהו שאמא שלו עובדת בחופית אל ברוך, כולם הבינו למה הכוונה. כשמגיב אקראי בטוויטר קורא לי 'קפלניסט', הוא לא מתכוון שאני גר ברחוב קפלן בתל אביב. התופעה הזו קיימת בכל העולם כמובן, וגם בארצות הברית. וההשפעה התרבותית האדירה של ארצות הברית מביאה לכך שכשאתה אומר על חברה שהיא פועלת בסגנון של הסיליקון ואלי או של וול סטריט, כמעט כולם בכל מקום בעולם יבינו לאיזה סט ספציפי של נורמות וערכים אתה מכוון. Ran Levy and Oren Pelosof 01:41 אוקיי אורן? יש. Are you ready? I was born ready. טלפונים על סיילנט? עכשיו אני על סיילנט. יפה מאוד, כמו תמיד בבית ספר. Oren Pelosof 01:52 באותו האופן, גם הוליווד היא שם קוד לסוג מסוים של סרטים, דרך מסוימת לעשות קולנוע. בארץ זה מאוד קל להגיד 'סרטים הוליוודיים' זה הסרטים, כי הרבה פעמים שאתה רואה בטלוויזיה קולנוע איטלקי או גרמני כתוב לך 'קולנוע זר'. אבל אני אומר פאוז רגע, חברים, גם קולנוע הוליוודי הוא קולנוע זר לצורך העניין. התרבות הזאת היא לא התרבות שלנו, זאת תרבות אמריקאית. אבל הקטע בתרבות ההוליוודית זה שזה הפך להיות נייר הלקמוס שבעזרתו מודדים תרבות אחרת. זאת אומרת, אני אומר תרבות הוליוודית ואז אני אומר, אז תרבות של הקולנוע הגרמני, אז בוא נשווה את זה אל התרבות ההוליוודית. בוא ניקח קולנוע איראני ונשווה את זה ל... כי זה הסטנדרט בעצם הוליווד. Ran Levy 02:41 המילים 'סרט הוליוודי' מייצגות סט של ערכים ותפיסות שמזוהים לטוב ולרע עם התרבות האמריקאית. למשל לעשות דברים בגדול, או חלוקה של העולם לטובים ורעים. הערכים והתפיסות האלו נולדו במידה רבה בשנות ה-30 וה-40 של המאה הקודמת, עידן שזכה לכינוי 'תור הזהב' של הוליווד הקלאסית. אבל אולי תופתעו לשמוע שמי שעיצבו את הערכים האלה, ומי שבמידה רבה אחראים לאופן שבו אנחנו תופסים את אמריקה ושאר האמריקאים תופסים את עצמם, היו קבוצה של אנשים שהיו אאוטסיידרים לתרבות הזו. אנשים שרצו בכל מאודם להיות חלק מהחלום האמריקאי ונידחו על ידה. זהו סיפורם של היהודים שבנו את הוליווד. Oren Pelosof 03:43 באותה תקופה, באותם שנים באירופה, ברוסיה, בהונגריה, בגרמניה, בפולין, בצ'כיה, בכל המקומות האלה יש גטאות, שטעטלים, מחנות יהודים. יהודים שמתגוררים בכל מיני מקומות והחיים שלהם, איך לומר, לא משהו. יש פוגרומים, יש אנטישמיות מפה ועד הקוזאקים שמגיעים, ובקיצור זה לא כיף. אני אורן פילוסוף, אני מורה לקולנוע, מרצה לקולנוע. אפשר להגיד שהתחום הזה של קולנוע הוא זורם בעורקיי מאז שהייתי ילד פחות או יותר, שככה גדלתי בתוך האולפנים של הטלוויזיה החינוכית. שחבר של אבא שלי היה שם והוא הביא אותי והייתי בכל ההקלטות של כל התוכניות ומאז נדבקתי בדבר הזה. החיידק. עשיתי תואר ראשון בקולנוע בהתמחות טלוויזיה במכללת ספיר ועכשיו לא מזמן הגשתי את העבודת מאסטר שלי באוניברסיטת חיפה על תרבות הקולנוע. המאסטר שלי עוסק גם בעניינים היסטוריים אמריקאיים וזה כאילו הדבר שאני מתמחה בו בעצם. אז אוקיי, אז אני יהודי שם. אז אני אומר יש לי כמה אופציות. אם אני לא רוצה להמשיך לגור במקום הזה שאני נמצא בו, אז או שאני עובר לפלסטינה ולוקח ריזיקה בלבחור ממקום מחורבן אחד למקום אחר שגם בו אין יותר מדי עתיד אבל ציונות היא מה שמנחה אותי, או שאני אומר בוא נחפש עתיד במקום אחר שיש בו אולי פחות אנטישמיות והוא יותר ליברלי ויותר פתוח. וזה תמיד כמו שגזוז אומרים 'הארץ המוזהבת'. Ran Levy 05:28 אחד מאותם יהודים שהפנו את מבטם אל הארץ המוזהבת היה אדולף צוקור, בן למשפחה יהודית שנולד בהונגריה בשנת 1867. אביו של צוקור הלך לעולמו עוד בינקותו ואמו נפטרה כשהיה בן 7. אדולף ואחיו נשלחו לגור אצל דודם, אחיה של אמו. הדוד, שהיה רב, קיווה ששני האחים יגדלו גם הם להיות גדולים בתורה, אבל זה לא היה הכיוון של אדולף. הוא חלם להיות איש עסקים. בגיל 16 הוא שכנע את הדוד לאפשר לו להגר לארץ האפשרויות הבלתי מוגבלות וכך הגיע אדולף צוקור לניו יורק ב-1891 כשבכיסו 40 דולרים בלבד. כמו מהגרים רבים אחרים, צוקור התחיל מלמטה. הוא מצא עבודה כשוטף רצפות בחנות לבגדי פרווה תמורת שני דולר ליום. אבל עד מהרה הוא למד איך לחתוך ולעצב פרוות, וכעבור מספר שנים עזב את ניו יורק לשיקגו, שם הקים עסק למכירת מוצרי פרווה. העסק שגשג ופרח וצוקור הרחיב את השקעותיו לתחומים אחרים. הוא נכנס לשותפות עם שני חברים ויחד הם הקימו רשת של פני ארקייד, מתחמי שעשועים שהכילו מכונות שמופעלות על ידי מטבעות, כמו מתחמי מכונות המשחק שאפשר למצוא גם היום בכל קניון בארץ. גם העסק הזה הצליח, וכבר באמצע שנות ה-20 שלו, צוקור היה מספיק עשיר כדי להרשות לעצמו שתי דירות בשכונות נחשבות במנהטן, ואחוזה גדולה בצפון ניו יורק עם מגרש גולף פרטי. אבל למרות שהגשים את חלומו של כל מהגר, גם הכסף הגדול לא הצליח לטשטש את העובדה שצוקור, כמו מהגרים יהודים רבים אחרים, היה עדיין זר. Oren Pelosof 07:19 הם רוצים להיות רופאים, הם רוצים להיות מהנדסים, הם רוצים להיות עורכי דין, פוליטיקה, רוצים להיכנס לאן שה-DNA שלהם כאילו לוקח אותם. בוא נגשים חלומות, בוא נלך מהשטעטל למשהו יותר גבוה. אבל הם לא יכולים, כי הם יהודים. ואם הם חשבו שהם ברחו מרוסיה ואוקראינה ומקומות כאלה כדי להגיע ולהצליח באמריקה, אז גם שם לא כל הדלתות פתוחות בפניהם. שלא לומר רוב הדלתות לא פתוחות בפניהם, כי הם יהודים. יש קטע מעולה ב'צ'יינה טאון' של פולנסקי שהוא מגיע לבית אבות שמה עם פיי דאנוויי והוא אומר לבחור למנהל של המקום 'אתם מקבלים יהודים למקום?'. Jack Nicholson (Movie Clip) 07:56 There is one question. Of course. Do you accept people of the Jewish persuasion? I'm sorry but we don't. Don't be sorry, neither does dad. Oren Pelosof 08:08 הוא אומר לו 'לא, לצערי אנחנו לא מקבלים'. אז ג'ק ניקולסון אומר לו 'מעולה, מעולה, כי זה מה שגם אבא שלי לא רוצה יהודים פה'. כי זאת הייתה ה... זה מייצג של איזה משהו בתרבות. היהודים לא הגיעו לשם וכולם חיכו להם. הם אאוטסיידרים, והם אאוטסיידרים ברמה כזאת שהתעשיות, הכלכלה, מוקדי הכוח העיקריים לא היו פתוחים בפניהם. Ran Levy 08:31 בצר להם חיפשו צוקור ויהודים רבים אחרים שהיו באותו המצב כמותו אפיק חדש או תחום עיסוק שבו כן יוכלו להתקדם. בין המכונות במתחמי הפני ארקייד של צוקור היו גם קינטוסקופים, מכונות שהקרינו סרטים קצרים, שתיים שלוש דקות כל אחד, שאפשר היה לצפות בהם דרך חריץ הצצה קטן. משם אגב מגיע השם 'פיפ שואו', דהיינו תוכנית שמציצים עליה. עלות הצפייה בסרטונים הקצרים הייתה חמישה סנט או ניקל אחד, ומכאן קיבלו הסרטונים הקצרים האלו את השם ניקולודיאון. כשאדולף צוקור נתקל בניקולודיאונים האלו, הוא התאהב בהם מיד. הרעיון של תמונות זזות או ראינוע בעברית יפה, היה חדש מאוד. הטכנולוגיה עצמה הומצאה רק שנים ספורות קודם לכן. אבל צוקור הסוחר הממולח זיהה מיד את הפוטנציאל האדיר שטמון במדיה החדשה הזו. ניו יורק היתה אז מוצפת במיליוני מהגרים שלא יכלו להרשות לעצמם כרטיס לתיאטרון, והסרטים הקצרים והזולים היו בידור מושלם עבורם. מכיוון שהסרטים עצמם היו עדיין אלמים בשלב הזה, גם מי שלא ידע לדבר אנגלית טוב יכול היה ליהנות מהם. ואם הוא לא נהנה מהם? אז לא. Oren Pelosof 09:50 אחד האנשים באמת אדולף צוקור המשמעותי שאומר 'שנייה, אני חושב שאני עולה פה על איזה גימיק. זה לא עולה לי כסף לתחזק את זה, אני לא לוקח אחריות אחר כך על הסוודר שמכרתי והתפורר או לא, אני לא מתקן לו את הסוליה של הנעליים. המוצר מושלם. הוא נכנס פנימה, הוא שילם לי על המוצר, אחרי שהוא נכנס נהנה לא נהנה זה לא מעניין אותי, הוא יוצא החוצה ובזה נגמר הסיפור. אחריו מגיע מישהו אחר'. Ran Levy 10:12 המיזם הראשון של צוקור בתחום הקולנוע היה סדרה של תיאטראות קטנים שהקרינו סרטים שדימו נסיעה ברכבת. הצופים ישבו במעין קרונות מדומים וצפו בנופים שהוקרנו על מסכים, מלווים בשריקות וצלצולים של רכבות. המיזם הבלתי שגרתי הזה זכה להצלחה מסוימת בהתחלה, אבל בתוך זמן קצר החלו הצופים להשתעמם. בכל זאת, לא סתם הילדים שלנו תקועים בטלפונים בכל פעם שאנחנו נוסעים באוטו. להסתכל מהחלון זה לא עד כדי כך מעניין. העסק כשל, אבל צוקור לא ויתר. הוא הבין בחושיו החדים שהקהל לא רוצה סרטים קצרים ונטולי עלילה, אלא סרטים ארוכים עם סיפורים מעניינים והכי חשוב - כוכבים. סטארים גדולים ונוצצים שיסחפו את הקהל בכוח הכריזמה שלהם, כמו בראד פיט, זנדאיה, טימותי שאלאמה וצחי נוי. וכוכבים מעין אלו לא היו חסרים. הבמות של ברודווי היו מלאות בשחקנים ושחקניות מוכשרים וכריזמטיים. הבעיה הייתה שהניקולודיאונים האלו נתפסו בעיני החברה האמריקאית של ראשית המאה העשרים כצורת בידור נחותה, בטח ובטח ביחס לתיאטרון או לאופרה, ולכן אף אחד מאותם כוכבים גדולים לא הסכים לגעת בקולנוע עם מקל. Oren Pelosof 11:36 תחשוב על... הוא כמו חצי אורוות כאלה, מחסנים ישנים, מלאים במכונות עומדות. ומעל המכונות האלה המון המון המון מכונות כמו שיש היום סלוט מאשינז כאלה. ספסלי עץ ישנים עם ריח סליחה של סוסים ליד, וזה לא מקום מזמין. והם יושבים שם, לועסים שיכורים תוך כדי, סיימו יום עבודה מכניסים איזה ניקל לבחור בכניסה, יושבים ורואים את ההצגה הזאת, את הסרט הזז הזה, את הדמויות הזזות. לצד ימין יושבת איזה פסנתרנית ומלווה את זה באיזה מנגינה. והעולב הזה, זאת התעשייה. עכשיו לפה אף אחד לא יגיד להם 'אל תיכנסו', כי מי רוצה להיכנס לדבר הזה? אף אחד לא רואה בזה עתיד. Ran Levy 12:21 צוקור ידע שהמפתח לשכנע את הכוכבים לעבור לקולנוע הוא לשלם להם הרבה יותר כסף משם מקבלים בתיאטרון. אבל מאיפה יבוא הכסף לשלם לשחקנים? Oren Pelosof 12:32 ואדולף צוקור מסתכל על החבורה הזאת, הוא עומד בצד ומסתכל על חבורת האנשים שמאכלסת את אולם ההקרנות שלו והוא אומר 'אין לי עתיד איתם, הם לא יביאו אותי רחוק. כמה כסף אני יכול להוציא מבחור עני מסכן שגומר את העבודה שלו, שם את הניקל רואה את הסרט, חוזר הביתה לאשתו העייפה ול-500 ילדים ורע לו וקשה לו ומבואס לו בחיים. ממנו אין לי עתיד. מאיפה יבוא העתיד? מאיפה תבוא ההצלחה? מהאנשים העשירים. אני צריך להתחיל לכוון את עצמי לאנשים העשירים. שהקהל שיבוא לראות סרטים הוא קהל ברמה גבוהה'. עכשיו הם לא יבואו לראות את השיט הזה שאני מראה באולמות, הם צריכים לראות משהו גבוה יותר. ולכן אני צריך לעשות סרטים ברמה גבוהה יותר. Ran Levy 13:11 מכיוון שבארצות הברית עדיין לא היו יוצרי קולנוע שהיו מסוגלים להפיק סרטים איכותיים, צוקור פנה לאירופה. ב-1912 הוא רכש את הזכויות לסרט צרפתי בשם 'המלכה אליזבת' בכיכובה של שרה ברנארד, השחקנית המפורסמת ביותר בעולם באותם הימים, והציג אותו באולם תיאטרון יוקרתי בניו יורק. השחקנית המפורסמת והאולם המפואר עשו את העבודה וצופים בני המעמד הגבוה נהרו בהמוניהם לראות את הסרט. בכסף שהוא הרוויח הקים צוקור חברה בשם The Famous Players Company, רוצה לומר: בואו אלינו, אצלנו נמצאים כל המפורסמים. וב-1913 הוא הפיק את מה שהיה הסרט באורך מלא הראשון שצולם אי פעם בארצות הברית - 'האסיר מזנדה'. את התפקיד הראשי בסרט מילא שחקן תיאטרון מפורסם ומוכר מאוד בשם ג'יימס האקט, שצוקור פיתה עם משכורת גבוהה במיוחד. זו הייתה נקודת ההתחלה של החברה שיקים צוקור מספר שנים לאחר מכן - פאראמונט פיקצ'רס, שאותה כנראה אתם מכירים בזכות הלוגו שמופיע בפתיח של כל סרטיה: הר מושלג ומעליו קשת של כוכבים. עד עכשיו התמקדתי בסיפורו של אדולף צוקור, אבל האמת היא שצוקור היה רק אחד מתוך חבורה של כמה וכמה יהודים, מהגרים ובני מהגרים, שלכולם היו סיפורים דומים עד מאוד. לואי בי מאייר למשל נולד ברוסיה ועבר יחד עם הוריו לקנדה. כשגדל הוא הקים עסק למכירת גרוטאות. הוא עתיד להיות חלק מהשלישייה מטרו-גולדווין-מאייר או MGM בקיצור, חברת הסרטים עם הלוגו של האריה השואג. וילהלם פוקס היה גם כן דור שני למהגרים מהונגריה וכנער הוא מכר משקאות, כריכים וצבעים לצביעת ארובות. מאוחר יותר הוא שינה את שמו לוויליאם, ואת השם פוקס אתם ודאי רגילים לראות על גג של גורד שחקים ניו יורקי עם אורות של זרקורים סביבו. קארל למלה נולד בגרמניה לברוך ורבקה למלה, היגר לארצות הברית בגיל 17 והקים את אולפני יוניברסל. Oren Pelosof 16:09 למשל אחד הסיפורים על בחור בשם בנימין וואסקליזר, שהיה לו אישה ואיזה שני ילדים שנולדו בפולין, והוא לקח את פקלאותיו והשאיר אותם שם, נסע לבדו לקנדה. התחיל להרוויח קצת כסף מסנדלרות ודברים כאלה, ראה כי טוב וקודם כל שינה את שם המשפחה שלו מבנימין וואסקליזר לבנג'מין וורנר. ושם הוא הרוויח מספיק כסף, הביא את אשתו ואת ילדיו לארצות הברית, ביחד איתו לארצות הברית, ונולדו לו שם עוד ילדים. וארבעה ילדים מתוך השנים-עשר שהיו לו, 12 בנים ובנות, אבל ארבעה מתוכם הארי, אלברט, סאם וג'ק הקימו את אולפני וורנר. הם האחים וורנר. Ran Levy 16:54 כל חברות ההפקה הקטנות האלו שכנו בתחילה בחוף המזרחי של ארצות הברית ובעיקר בניו יורק. אבל עד מהרה הבינו צוקור, מאייר, פוקס וחבריהם שניו יורק היא לא המקום הנכון לעשות בו סרטים. Oren Pelosof 17:09 עכשיו התעשייה הזאת מתחילה במזרח ארצות הברית באזור ניו יורק. איך היא עוברת בעצם למערב? היא עוברת מכמה סיבות. קודם כל הסיבה הראשונה היא סיבה טכנית, כי בניו יורק היא מאוד מאוד צפופה. ניו יורק זה מקום מאוד גדול יחסית לפתח תקווה. אבל יחסית למה שאני רוצה נגיד לצלם בו סרט, יש לי X לוקיישנים. שם סרט שצולם של בחור בשם אדווין פורטר שהיה טכנאי של אדיסון והוא צילם שם סרט שנקרא 'שוד הרכבת הגדול' מ-1903. אני אומר לתלמידים שלי בבית ספר 'זה צולם בערבות ניו ג'רזי'. אומרים לי 'איזה ערבות ניו ג'רזי?'. אני אומר להם אז זה היה ערבות ניו ג'רזי. הווליבאז היום, המיקום הזה כמו שאתם רואים אותו זה בטח איזה גורד שחקים ושכונות וזה. אבל אז זה מה שזה היה. ומצד אחד שאין הרבה מקום בניו יורק, יש מה שיש המון בניו יורק זה מזג אוויר לא יציב. יום אחד יש גשם, יום אחד יש שמש, יום אחד באמצע היום יש גשם ואחר כך יש שמש. ומה קורה כשאין לי תאורה מלאכותית ואני צריך תאורה בחוץ כי אני מצלם בחוץ? אין אולפני סרטים, לא בנו את הדבר הזה אולפני סרטים. צילמו ברחובות, צילמו בשדות, צילמו בבתים. והשמש והגשם וזה משגע את ה... האור לא אחיד. אתה לא יכול לייצר המשכיות. מעבר למקום מאוד מאוד צפוף ובעיות טכניות, ניו יורק היא עיר, ועיר כמו ערים אחרות היא גם מלאה באנטישמים. זאת אומרת ברחנו מהקוזאקים ברוסיה ומצאנו אנטישמים קצת יותר אפר-קלאס אבל הם עדיין אנטישמים והם עדיין לא מקבלים אותנו ועדיין אנחנו בתוך הסביבה הזאת זרים. כשהם מתחילים לאט לאט להבין, שנייה, במערב ארצות הברית יש טריטוריה חדשה והיא לא כל כך מיושבת. באזור של קליפורניה. הם מתחילים לעבור לקליפורניה ומוצאים שם את גן העדן שלהם. עכשיו למה זה גן עדן? כי אין שם כלום. אין שם כלום. יש שם פרדסים, שכונה חדשה בשם הוליוודלנד שזה מישהו התחיל לבנות ופה איזה בית ושם איזה בית. אין שמה יותר מדי אנטישמיות כי אין שם למי להיות אנטישמים, אין שם יהודים, אין שם כאילו אין שם כלום. ופרדסים עצומים ומדבריות ושמש 24/7. ופתאום אומרים שנייה רגע, אני לא צריך להביא פנסים. בוא נצלם משתיים בצהריים עד שש בערב, יש לי שמש פול טיים. גשם לא יגיע לפה, אין לי בעיה שהסט לא יירטב. אין לי בעיה של מקום, מרחב, כי המרחבים הם עצומים. אני יכול לנסוע עשר דקות אני מגיע למדבר, אני נוסע חמש דקות לצד השני אני מגיע לים. איזה לוקיישנים מדהימים. Ran Levy 19:44 אדולף צוקור אהב קולנוע, בכך אין כל ספק. אבל הוא לא היה במאי ולא שחקן. הוא היה איש עסקים, ומה שעניין אותו יותר מהכל הייתה השאלה איך עושים כסף מקולנוע? וזו לא הייתה שאלה טריוויאלית, אחרי הכל איש לא עשה את זה קודם. הניסיון לימד את צוקור שנקודת התורפה של תעשיית הסרטים נמצאת בפער שבין ההפקה, דהיינו האקט של לכתוב ולצלם את הסרט, לבין ההקרנה. הפקה של סרט עולה הרבה כסף, ואפילו אם תשכור את שירותיהם של הבמאים, התסריטאים והשחקנים הטובים ביותר, לא כל הסרטים יהיו מוצלחים באותה מידה, מה שאומר שבעלי אולמות הקולנוע לא בהכרח יהיו מעוניינים להקרין את הסרטים האלה בפני הקהל. במילים אחרות, הסיכון של הפקת סרט היה גבוה למדי. אז מה עושים? איך אפשר לוודא שגם הסרטים הפחות מוצלחים עדיין יצליחו להחזיר את ההשקעה להם? הפתרון שהגה צוקור היה שיטה שקונתה 'הפקה-הפצה-הקרנה', מודל עסקי שבו אותה חברה שולטת על כל שלבי העשייה. היא לא רק הבעלים של האולפן שבו מופקים הסרטים, היא גם הבעלים של אולמות הקולנוע שבהם הם מוקרנים. Oren Pelosof 21:03 כל האולפנים האחרים לקחו את המודל הזה והעתיקו ממנו. וזה עבר להיות המודל, זאת אומרת MGM בנו אולמות קולנוע, קנו בהתחלה ואז הם בנו המון המון אולמות קולנוע. ככל שיש לך יותר אולמות, יש לך יותר סיכוי להחזיר את ההשקעה שאתה משקיע בהפקה ובהפצה. כשאתה הולך לראות בשנות ה-30 סרט, אתה לא הולך לקולנוע כמו היום, אני הולך לסינמה סיטי ואני רואה סרט של חברה כזאת או סרט של חברה אחרת, אני רואה כל מיני דברים. באותה תקופה של הוליווד הקלאסית, בפריים, בשיא של הוליווד, אני הולך לאולם קולנוע של פאראמונט. ורואה רק סרטים של פאראמונט. רק סרטים של פאראמונט. אני לא הולך ורואה סרטים של משחק בהם שחקן שלא חתום על חוזה בפאראמונט, אני רואה סרטים של פאראמונט. Ran Levy 21:47 רצה הגורל וצוקור הקים את פאראמונט בעיתוי מושלם, מכיוון ששנים ספורות לאחר מכן, ב-1927, הופיע סרט ששינה את עולם הקולנוע מהיסוד. Oren Pelosof 22:00 כולם ידעו שמשהו עומד להשתנות עכשיו. כל ראשי האולפנים, כולם בלי יוצא מן הכלל, ניסו כל מיני ניסיונות להכניס סאונד לקולנוע ולא הצליחו. אדיסון ניסה את זה גם וזה לא באמת תפס, לא הצליחו. ואז אולפני וורנר ברדרס ובראשם מי שדחף את הדבר הזה זה האח הצעיר, סאם וורנר. כל ארבעת האחים וורנר חיפשו דרך להמריא, והשקיעו בפיתוחים טכנולוגיים ובחברת וסטרן אלקטריק. ואחד הפיתוחים של וסטרן אלקטריק עבד יחסית בסדר. זאת אומרת הוא היה מספיק לגיטימי בשביל להגיד בוא בוא ננסה לבדוק את זה בצורה יותר נרחבת. הם קנו את הפטנט הזה וניסו לעשות סרט שנקרא 'דון קישוט' והוא ב-1926 כשהוא יצא והוא היה דמיקולו כזה, זאת אומרת הוא בערך עבד. היו בו קצת מוזיקות, ניסו נכונות, מדי פעם הייתה איזה מילה פה מילה שם. זה לא באמת עבד, זה לא באמת זה. שנה אחרי זה עם 1927 הם מייצרים סרט, לוקחים סיפור שנקרא 'זמר הג'אז'. סיפור על בחור יהודי, גילם אותו אל ג'ולסון שהיה אחד הבדרנים הכי גדולים בתיאטראות האמריקאיות בברודווי. הוא גילם דמות בשם ג'קי רבינוביץ', שהוא בן של חזן והוא רוצה להיות זמר ג'אז. הוא רוצה לפרוץ מעולם החזנות היהודית ולצאת לתרבות זרה, לתרבות של הג'אז ולהיות זמר גדול. בסופו של דבר מצליח והוא יש איזה סצנה אחת מאוד מפורסמת שבה אחים וורנר הצליחו לקחת את הפטנט הזה של הסינכרון סאונד ותמונה ורואים אותו על המסך שהוא עומד שמה על הבמה והוא שר 'טו טו טו' - אני לא זמר כזה - הוא שר הוא מזמר שם ואז הוא עושה כזה מחיאת כף והוא אומר: Al Jolson (Movie Clip) 23:44 Wait a minute, wait a minute, you ain't heard nothing yet! Wait a minute, I tell ya, you ain't heard nothing. You want to hear... Oren Pelosof 23:58 Wait a minute, wait a minute, you ain't heard nothing yet. וראשי האולפנים ונציגים של האולפנים האחרים שראו את הסרט הזה יצאו משם, יש סיפור על אחד מנציגי האולפנים, אחד הסגנים של נשיאי פאראמונט, יצא החוצה לטלפון הקרוב צלצל לג'סי לאסקי ולאדולף צוקור ואמר להם 'חברים, אני כרגע יצאתי מסרט שזה הדבר הבא. אנחנו הולכים עכשיו להשקיע בזה'. וכולם הבינו שאם הם לא נכנסים עכשיו לסרטי הסאונד, אין יותר, האולפן של אף אחד לא ימשיך. Ran Levy 24:32 המעבר לסרטים מדברים הביא לזינוק משמעותי בפופולריות של הקולנוע והקהל נהר לאולמות בהמוניו. זו הייתה נקודת ההתחלה של מה שמכונה 'תור הזהב' של הוליווד, כשהרווחים העצומים שגרפו חברות ההפקה איפשרו להן להפיק סרטים יותר ויותר גדולים ומרשימים. מהשלב הזה, מ'זמר הג'אז', זה נהיה ממש עסק תעשייה מטורפת שמושקעות בה מיליוני מיליוני דולרים, ואיילי הסרטים האלה, הצוקורים והוורנר ברדרסים והפאראמונט... כל איילי הסרטים האלה מתחילים לבסס בעצם אימפריות קולנועיות בסדר גודל שאנחנו לא יכולים להכיר אותו היום. העוצמה הכלכלית של חברות הסרטים איפשרה להן להכתיב את התנאים לתעשייה כולה במה שנקראה 'שיטת האולפנים'. למשל מי שביקש לרכוש סרט כדי להקרין אותו באולם קולנוע עצמאי, לא היה יכול לרכוש רק את הסרט שהוא רצה, אלא היה מוכרח לרכוש מחברת ההפקה עוד סרטים, גם אם הם היו פחות מוצלחים בלשון המעטה. כך נולד מה שמכונה 'הדאבל דיל'. Oren Pelosof 25:47 אולפני הסרטים הגדולים בתקופה של הדאבל דיל למשל כשהם רצו לחייב את אולמות ההקרנה להראות את הסרטים שהם מכרו להם, לבתי קולנוע עצמאיים, אז הם אמרו להם 'שאתם מקבלים נגיד את קזבלנקה, את חלף עם הרוח, את מה שזה לא יהיה, אחרי שהוא עושה את הסיבוב באולמות שלנו'. זאת אומרת אתה קודם כל קזבלנקה יעשה סיבוב בכל האולמות הגדולים של וורנר ברדרס, סיימנו עם זה, כולם ראו את זה, ועכשיו אתם מקבלים את הבררה. עכשיו קחו, אתם יודעים מה, עכשיו כן תראו את זה, זה בסדר. קחו את השאריות ועל הדרך אגב אתם חייבים להקרין עוד איזה סרט שהוא מה שנקרא B-Movie, סרט באיכות פחות טובה עם במאי לא מוכר, עם שחקן לא מוכר, שעשינו אותו בצד האפל של האולפנים שלנו בבאק-לוט כאילו, ואותו צילמנו. שם אנחנו נותנים לבמאים צעירים להשתפשף, וזה חלק מעסקת החבילה, אתם מחויבים להקרין את זה בדאבל דיל. זה מה שנקרא דאבל פיצ'ר. ואז התחילה התרבות הזאת של הבי-מוביז ונוצר ז'אנר שלם של כאילו סרטי בי-מוביז כאלה שהם הסלאמז, השיכונים העלובים של הקולנוע. ומזה מגיע בדיוק לכל סרטי המדע בדיוני שאתה מכיר היום, הגדולים של הפיפטיז, הם התחילו בתור כאלה. התחילו בתור בי-מוביז, העכביש הענק תוקף, נשים ענקיות... Ran Levy 27:14 בצד של ההפקה, השליטה המוחלטת של חברות הסרטים באה לידי ביטוי בהתערבות בכל פרט ופרט בתהליך יצירת הסרט, כמו למשל מפיק מטעם האולפן שנכח על הסט והשגיח על העבודה של הבמאי. המקום שבו ניתן היה לראות באופן הברור ביותר את השליטה הזו הייתה ביחסם של האולפנים אל השחקנים שלהם. אז כמו היום, השמות הגדולים הם אלו שמשכו את הקהל אל האולמות, ולכן הכוכבים היו הנכס החשוב והחיוני ביותר עבור חברות הסרטים. Oren Pelosof 27:48 ניקח את האמפרי בוגארט. האמפרי בוגארט התחיל בתור שחקן של מערבונים סוג ז' כאלה קטנים, סרטי בי-מוביז, לא ממש מוצלחים. ורצו בוורנר ברדרס אמרו 'יש לו פוטנציאל, בואו נרים אותו'. אבל איך נרים אותו? במה הוא משחק היום? מי רואה אותו? מי מכיר אותו? מי יודע עליו? התחילו להחזיר אותו לכל מיני סרטים ברמה יותר גבוהה, והתחילו לשדך לו ולסדר לו כל מיני דייטים וכל מיני דברים עם שחקניות יותר... התחילו להרים את הרפיוטיישן של האמפרי בוגארט למשל, זה סתם דוגמה. אבל איך אני אעשה את זה? אני צריך שמישהו יידע על זה. אז אני בקשר טוב עם וראייטי ועם ההוליווד ריפורטר. אני נותן איזה טיפ לעיתונאית, 'כדאי לך להגיע היום בערב למסעדה כי יכול להיות שתפגשי שם איזה מישהו'. ואז האמפרי בוגארט, זה סתם דוגמה כן אבל יש כמוהו הרבה אחרים, במקרה נמצא שם במסעדה עם שחקנית אחרת מהאולפן והם נמצאים שם כי זה מה שהאולפן אמר להם לעשות. סתם, האמפרי בוגארט זה דוגמה זרה כי הוא באמת היה נשוי ללורן באקול הרבה שנים, אבל יש כוכבים אחרים שעשו להם את הטריק הזה. ואז אתה בעצם מתחיל לבנות את הרפיוטיישן של השחקנים דרך העיתונות. העיתונות היא עובדת יד רוחצת יד. מה העיתונים ירוויחו מזה? את הכסף שהם קיבלו מזה שקראו את העיתונים שלהם. Ran Levy 29:06 אבל ליחסים שבין חברות הסרטים והשחקנים שלהם היה גם צד אפל יותר. כדי לוודא שכל ההשקעה הזו בבניית המוניטין של הכוכבים אכן תשתלם להם, האולפנים דרשו וקיבלו שליטה מוחלטת על חייהם של השחקנים. השחקנים אמנם נהנו מהפירות הנעימים של הפרסום והתהילה, אבל בתמורה האולפנים החתימו אותם על חוזים דרקוניים שנטלו מהם כל פירור של זכות בחירה לגבי הקריירה שלהם. Oren Pelosof 29:36 כל השחקנים הוחתמו על חוזים של פחות או יותר שבע שנים. במהלך השבע שנים האלה אתה עושה מה שאנחנו אומרים. אנחנו רוצים שתשחק במיוזיקל, אז אתה משחק במיוזיקל. אנחנו רוצים שתשחק בקומדיה, אתה משחק בקומדיה. אבל הוא אומר 'רגע, אבל אני לא בטוח שאני רוצה את התפקיד הזה', אז אומרים לו 'זה נחמד, אבל אתה על חוזה. אז תשחק בתפקיד הזה'. Ran Levy 30:12 מטבע הדברים, כמו בימינו, חלק מהכוכבים האלה ניהלו אורח חיים פרוע וססגוני שכלל המון סקס, סמים ואלכוהול. כשהכוכב או הכוכבת פישלו והיו מעורבים באיזשהו סקנדל קטן, אולי מישהו שנתפס כשהוא נוהג בשכרות או נצפה מתנשק עם מישהי שאינה אשתו, האולפנים שרצו להגן על ההשקעה שלהם דאגו לשחד את מי שהיה צריך לשחד כדי לסגור את הפרשיות האלו בשקט מאחורי הקלעים. אבל לאורך זמן אי אפשר היה לבלום לחלוטין את השמועות. Oren Pelosof 30:46 והיו מסיבות אמיתיות, מטורפות, של מלא שחקנים ומסיבות תחפושות ואורגיות ודברים פסיכיים. ומה העיתונות עושה? היא מדווחת על הדבר הזה. וזה כמובן ככל שהזמן עובר זה לא נראה טוב. זה אותה אישה שיושבת בבית שלה ב... אני יודע מה ביוסטון טקסס, והיא קוראת בעיתונים על מה שקורה בבוהמה הזאת שם בקליפורניה והיא יודעת שהבת שלה עכשיו הולכת לראות סרט של אולפני MGM שמשחק בו שחקן שהוא אחד מהחבורה הזאת. סרט לא מוסרי. למה שהבת שלי תלך לראות את הדבר הזה? זה משחית את הנוער. מתחילים להבין, מתחילים להיות פניות לכל מיני גופים ציבוריים של כמרים וראשי קהילות נוצריות פרוטסטנטיות וקתוליות בארצות הברית, שתעשיית הסרטים הזאת שנשלטת על ידי יהודים - אני בכוונה אומר את זה כי זה מה שנאמר - תעשיית הסרטים הזאת היא נהיית פשוט סדום ועמורה אחד גדול. ואנחנו לא מוכנים לתת פרנסה לראות סרטים של הדבר הזה. ומתחילים להחרים אותם. עכשיו הוליווד צריך להבין את זה מעבר לזה שהם עושים סרטים, זה עסק. זה עסק כלכלי וזה מההתחלה היה אמור להיות עסק, ואם מתחילים להיות חרמות על הסרטים שלהם אז הם בצרות. Ran Levy 32:10 אולפני הסרטים ניסו להרחיק את עצמם מהפיגועים התקשורתיים האלה כמיטב יכולתם. אבל המאמצים האלה לא הספיקו, וכדי למנוע ניסיונות של מחוקקים שמרנים להתערב בנעשה בתעשייה, חברות ההפקה החליטו להקים בעצמן גוף שיפקח על תעשיית הקולנוע באופן עצמאי ויוודא שהיא מתנהלת באופן מוסרי לפי סט מוגדר וקשיח מאוד של כללים שקונה 'קוד ההפקה'. The Motion Picture Production Code. Oren Pelosof 32:37 ואז הם לוקחים את הבחור הכי שמרן שיכול להיות. קוראים לו ויליאם הייז. וויליאם הייז היה עורך דין מהצד המאוד מאוד שמרני של ארצות הברית. בא וויליאם הייז ואומר כזה דבר: אסור להראות נשיקה לאורך של יותר משלוש שניות. זוגות נשואים בסרטים ישנים במיטות נפרדות. אין יחסים הומוסקסואליים, אין ייצוג בשום צורה לדבר הזה שנקרא הומוסקסואליות. אנשים כמו רוק הדסון למשל שהוא היה הומוסקסואל בארון, נשאר בארון למשך המון המון זמן אחרי שנגמר הוליווד הקלאסית. קרי גראנט אגב גם, הוא נשאר בארון עד המון המון זמן. עוד רשימה מתוך החוקים האלה למשל אסור להראות אסלה. אסור להראות אסלה? זה ענק. אני מת על הסעיף הזה, הוא קורע אותי מצחוק. ואז אתה מסתכל לחוקים ואתה אומר, אתה קורא את רשימת החוקים 'No toilet should be...'. זה כתוב. זה ליטרלי כתוב. ופושעים תמיד ייענשו. הרע תמיד ייראה לא מושך, לא אטרקטיבי, הוא אף פעם לא יופיע בסוף הסרט בתור הדמות המנצחת, אלא הוא תמיד יגיע לעונשו. דמויות טובות תמיד תמיד תמיד צריכות כאילו להיות הגיבורות. זאת אומרת לא יכול להיות שדמויות רעות יובילו את הסרט. Ran Levy 34:01 כפי שאפשר לשער, האמנים עצמם, הבמאים, התסריטאים והשחקנים היו מאוד לא מרוצים מהפוריטניות המוגזמת שנכפתה עליהם ונלחמו בה בדרכם שלהם. Oren Pelosof 34:14 למשל סצנה מפורסמת שקרי גראנט מנשק מישהי. עכשיו אסור להראות נשיקה שיותר משלוש שניות. אוקיי. אז אני שם קלוז אפ שלו ושלה, הם מתנשקים. הבמאי על הסט סופר 'אחת, שתיים, שלוש', הופ, השפתיים נפרדות. אבל אני עדיין בקלוז אפ ולא עשיתי קאט. והשפתיים שלהם מאוד מאוד קרובות אבל הם לא מתנשקים. ואז אחרי זה הם ממשיכים לדבר וממשיכים להתנשק. 'אחת, שתיים, שלוש', הופ, עוד פעם... ואני מוצא פשוט את הדרך לעקוף את זה. מי שהיה מלך של הדברים האלה והוא עשה את זה בצורה מדהימה זה בחור בשם אלפרד היצ'קוק. יש לו סרט שנקרא 'חבל' מ-1948, שיא הוליווד הקלאסית. בתחילת הסרט יש רצח. לא רואים את הרצח עצמו, רואים את השנייה אחרי. ויש שמה שני בחורים, וברצח הזה הם כאילו מחזיקים את הצוואר של הדמות שהם הרגו, רואים אותו כאילו מת, רואים את הידיים שלהם בכפפות מחזיקים אותו, שני בחורים. אבל אם תסתכלו על העשר דקות הראשונות של הסרט הזה, הם כאילו מדברים על הרצח שהם עשו. מה היה ולמה הרגנו אותו, ושאלות מוסר... אחד מהם מאוד מתנגד מוסרית למה שהם עשו, השני מסתכל על זה בתור ניסוי חברתי. אבל אם אתם תצללו מתחת לפני השטח של מה שהם באמת מדברים עליו, הם מדברים על יחסים הומוסקסואליים. הם מדברים על זה שהרגע הם עשו פה משהו שאסור להם. כי רגע אחרי שהוא נרצח, אז אחד מהם אומר 'אני חייב סיגריה'. ואז השני אומר לו 'בוא נפתח את הוילון', אומר לו 'אל תפתח, זה מפחיד אותי עכשיו בחושך... טוב לי עכשיו בחושך במצב הזה שאנחנו נמצאים בו'. והוא אומר לו 'זה בסדר מה שעשינו?', הוא אומר לו 'זה לא בסדר'. אומר 'מה יגידו לנו? מלא יגידו לנו'. אתה רואה את זה ב-1948 ואתה אומר 'אוקיי, הם מדברים על הרצח, הם עשו פה רצח', אבל אני יודע, וזה ברור, מתחת לפני השטח, אלפרד היצ'קוק בהיותו אלפרד היצ'קוק הוא היה מאוד שובב בהרבה דברים שהוא עשה, הוא החביא פה מתחת לפני השטח מערכת יחסים הומוסקסואלית וזוג שהרגע הגיע רגע אחרי הקליימקס ואיך הם מדברים על זה. וזה תמיד ככה. כי ברגע שתשים על אנשים יצירתיים גבולות, הם יגידו 'אוקיי, זה הגבול? מעולה. בוא אני אראה לך איך אני פורץ אותו'. והם תמיד ימצאו את הדרך לפרוץ אותו. והיו המון המון המון פריצות של הקוד הזה לאורך השנים. Ran Levy 36:48 כמו בכל סרט, גם הסיפור של תור הזהב של אולפני הסרטים הגיע בסופו של דבר לסיומו. הופעתה של הטלוויזיה, שהיוותה תחרות משמעותית לקולנוע, שינתה את מאזן הכוחות בעולם התקשורת האמריקאית וראשי האולפנים, שרבים מהם כבר היו מבוגרים מאוד בשלב הזה, לא ממש ידעו איך להתמודד עם האיום החדש הזה. ואם זה לא היה מספיק... Oren Pelosof 37:21 ואז מגיע בית המשפט העליון בארצות הברית וב-1948 הוא מוציא פסיקה שאומרת שהמבנה הזה של הפקה, הפצה והקרנה הוא מונופול לא חוקי. ומחריכים את בתי הסרטים, את אולפני הסרטים, למכור את הצלע של ההקרנה. ועכשיו אני לא יכול כאילו בתור נשיא של אולפן להגיד לאיזשהו בית קולנוע עצמאי 'אתה חייב לקנות גם את הסרט הזה והזה' כי אני כבר לא שולט בבתי הקולנוע, הם כבר לא שלי. והרווחים של למשל אולפן כמו פאראמונט ירדו במשהו כמו 13 מיליון בשנה. זה לא מכה קטנה בכנף, זאת מכה מטורפת. כי הם בבת אחת היו צריכים למכור את אולמות ההקרנה שלהם. זה התחיל להרים את הקולנוע העצמאי, הוריד את הכוח שלהם. עכשיו מה קורה כשהכסף מתחיל לרדת בחשבון בנק? מי מרוויחים את המשכורות הכי גדולות באולפנים בעצם? השחקנים. ואני צריך לחתוך בחוזים שלהם. אז אם אני חותך בחוזים שלהם, אז הם כבר לא בבלעדיות איתי. קלארק גייבל, סתם לדוגמה, ננעלתי עליו אבל הוא דוגמה טובה כי הוא באמת מוכר עד היום, הוא לא חייב לעבוד רק ב-MGM, הוא יכול ללכת לאולפן אחר, ואז האולפן האחר נהנה גם מהסטאר-פאוור שלו. ולאט לאט מתחיל מבנה הכוח של התעשייה הזאת מתחיל לאט לאט לרדת. Ran Levy 38:41 לצד הירידה הדרמטית בהכנסות, איבדו האולפנים עוד נכס חשוב - את השליטה שלהם במדיה. חלפו הימים שבהם מנהל האולפן יכול היה להתערב בתסריט ולהכריח את הבמאי שלו לשנות את העלילה כרצונו. Oren Pelosof 38:57 ואז מגיעים מפיקי סרטים עצמאיים ונכנסים לתחום ומתחילים לעשות סרטים עצמאיים. אחד הסרטים הראשוני והכי טובים מהבחינה הזאת הוא סרט שנקרא 'בוני וקלייד' של ארתור פן מ-67', שסימל באמת את השבר הגדול של הוליווד כי זאת לא... אין שם שום דבר שהיה עובר את קוד ההפקה. הסוף של הסרט, סליחה על הספוילר למי שלא זה אבל איך לא ראיתם? וורן ביטי שמה ופיי דאנוויי חוטפים ריסוסים של כדורים, הם נראים כמו מסננת. זה לא היה עובר שום קוד. כי ב-1967 כשהסרט הזה יוצא וסרטים אחרים מאותה תקופה, זה כבר סרטי נעורים, זה כבר סרטי מורדים, זה סרטים שמורדים בדור הישן של הוליווד הקלאסית, של תור הזהב ההוליוודי, של התקופה שחשבנו שעושים סרטים בסגנון מאוד מאוד מסוים. אתה מחפש משהו אחר, אתה מחפש משהו שמתאים לנוער של אז. Ran Levy and Oren Pelosof 39:50 כיום שמותיהן של חברות הסרטים הענקיות האלו עדיין מוכרים לכולנו. אנחנו רגילים לראות על המסך את האריה השואג של MGM, את הזרקורים של פוקס ואת ההר המושלג של פאראמונט. אבל החברות שעומדות מאחורי הלוגואים הנוצצים האלו הן צל חיוור של מי שהיו לפני 70 ו-80 שנה. חברות כלכליות גדולות נכנסות פנימה, ויאקום היום היא לדעתי הבעלים של פאראמונט, סוני קנתה את קולומביה. היום זה כבר ממש כל מבנה הכוח השתנה. זה כבר לא המשפחות הגדולות, זה כבר לא לואי בי מאייר או הארי וורנר שכאילו ששולט בזה. זה לא זה. הם לא שולטים על השרשרת, הם לא שולטים על ההפקה, הם לא שולטים על השחקנים, הם לא שולטים על התהליך הזה, וברגע שהשליטה הזאת נלקחת מהם אז אתה גם רואה פתאום סיפורים אחרים כמו הסיפור של בוני וקלייד. Ran Levy 41:14 אני מתעסק בכתיבה של סיפורים כמעט כל חיי, ועם הזמן למדתי שלמרות שכל סרט הוא פתית שלג מיוחד, כמעט כל הסיפורים שאי פעם תשמעו נופלים לתוך מספר קטגוריות או ארכיטיפים של סיפורים שמופיעים שוב ושוב בווריאציות שונות. כמו למשל הגיבור שיוצא למסע משנה חיים, או סיפור על גיבור שנאבק באויב אכזר שאיים עליו ועל יקיריו. אז מה הייתה הקטגוריה שמתאימה לסיפורם של היהודים שבנו את הוליווד? מצד אחד הסיפור שלהם יכול להיחשב כסיפור קלאסי של 'מאשפתות להצלחה'. סיפורם של מהגרים וילדי מהגרים מהשכבות הנמוכות והעניות ביותר של החברה האמריקאית שבאמצעות עבודה קשה והרבה חוכמת חיים הצליחו להקים תעשייה חדשה ומשגשגת כמעט יש מאין וזכו להצלחה כלכלית פנומנלית. מצד שני יש בסיפור שלהם גם אלמנטים מסוג 'עלייתו ונפילתו'. אנשים שכמו אדולף צוקור טיפסו אל הפסגה בכוחות עצמם והיו מוכנים לעשות הכל כולל להתעמר בכוכבים שלהם ולאמץ קוד הפקה שמרני עד כדי גיחוך כדי לשמר את ההצלחה הזו, רק כדי להביט בעיניים כלות כיצד העולם שמשתנה סביבם הופך אותם יותר ויותר ללא רלוונטיים. Oren Pelosof and Ran Levy 42:24 לואי בי מאייר ואדולף צוקור והארי כהן, כל החבורת וורנר ברדרס הזאת, הם בנו בהוליווד הם בנו את החלום האמריקאי מתוך משהו שלא היה לו שום קשר למציאות שהם ראו בחיים שלהם. הם הגיעו מהשטעטלים, הם הגיעו מעוני. גם אלו שנולדו בארצות הברית הם היו בני המעמד הנמוך הבינוני בארצות הברית. הם לא הכירו את החלום האמריקאי. הם היו החלום האמריקאי. הם רצו להיות גדולים וראו את החלום האמריקאי בתור משהו שהוא רחוק מהם. להם לא התאפשר לייצר את המוביליות החברתית, להם לא התאפשר להגיע לרמה גבוהה יותר, אז הם שיקפו דרך הסרטים שלהם את האפשרות לעשות את זה. מה זה הערכים האמריקאיים האלה? מי אמר שאלה הערכים האמריקאיים? חבורה של יהודים החליטו ובנו וייצרו פעם אחר פעם, כי הם רצו לייצר לעצמם את הערכים האמריקאיים האלה. זה מצחיק שאחרי זה אמריקאים אמיתיים במירכאות, כאילו כל הנוצרים הפרוטסטנטיים הכי שמרנים הסתכלו על היהודים האלה ואמרו להם 'אתם מנסים להשתלט לנו על התרבות'. הם התרבות! הם המציאו את הדבר הזה! הם המציאו את כל הערכים שהיהודים האלה בהוליווד האכילו אותם בכפית. הם המציאו את זה, וזה הפך להיות הערכים שלהם ואז זה התהפך על היהודים בתקופה של הרדיפה הקומוניסטית שאמרו להם 'אתם מנסים לטמא לנו את ה-American way of life'. אבל הם המציאו את ה-American way of life. ואולי כפי שמסביר לנו אורן פילוסוף, הסיפור הזה הוא בכלל סוג של טרגדיה. אחרי הכל החיים הם לא סרט הוליוודי. כי כשהם מנסים לבנות לעצמם את החלום הזה, הם מנסים להצליח ולייצר את המוביליות החברתית, אבל הם לא מצליחים באמת לשנות לעצמם את הסיפור. למה הכוונה? הם לא נכנסים למוקדי הכוח האמריקאיים בפוליטיקה, בכלכלה האמריקאית, הם עדיין היו מוקצים כי הם היו יהודים. ולכן הדבר הזה, האימפריות משל עצמם שהם בנו שמה, הם בעצם אימפריות פנים-יהודיות שמשדרות החוצה עם מגפון ענקי את התרבות האמריקאית, אבל להם הדרך הייתה חסומה להגיע לתרבות הזאת שבאמת רצו להתקבל אליה. קצת טראגי באיזשהו מקום. טראגי אבל הלוואי עליי הכסף שהיה לוורנר ברדרס בחשבון. כן. זה כמו המים הזה שרואים את וודי הארלסון מנגב את הדמעות בשטרות של דולר. כן, זה כזה. Ran Levy 45:00 זהו, עד כאן. תודה רבה לאורח שלי בפרק הזה, אורן פילוסוף, שבין שלל עיסוקיו הוא גם מקיים ומרכז מגמת הקולנוע בתיכון משגב. לאורן יש פודקאסט בנושא ספרות וקולנוע שהוא מגיש יחד עם גיא טנא בשם 'שמונה עיניים'. חפשו אותו בכל אפליקציות הפודקאסטים. אתם גם יכולים להזמין את אורן להרצאה במגוון נושאים שקשורים לקולנוע. בקרו באתר הבית שלו pillomovies.com. אוקיי, אז הנה העדכון: עושים היסטוריה נמכרה. אז קצת רקע: כפי שאתם אולי יודעים הקמתי את עושים היסטוריה איפשהו בסביבות 2007, בעידן הפרה-היסטורי של הפודקאסטים, ובעקבות ההצלחה של הפודקאסט החלטתי ב-2015 לעזוב את העבודה שלי כמהנדס ולהקים יחד עם דני טימור חברה בשם פודקאסט ישראל מדיה. במסגרת פודקאסט ישראל אנחנו הקמנו את רשת עושים היסטוריה, שהייתה רשת הפודקאסטים הראשונה בישראל, והפקנו פודקאסטים לעשרות חברות וארגונים בארץ ובחו"ל. אז בשבוע שעבר מכרנו את פודקאסט ישראל. הבעלים החדשים הם אייל דגן, איש הייטק מצליח וחובב פודקאסטים מושבע, ושילה דה-בר, איש תקשורת ותיק שבעברו היה בין היתר העורך הראשי של ידיעות אחרונות וממקימי ערוץ התקשורת רלוונט. שילה ישמש גם כמנכ"ל החדש של פודקאסט ישראל מדיה. אז מה זה אומר בתכלס? קודם כל עושים היסטוריה לא מפסיקה אלא ממשיכה כרגיל. אני אמשיך ליצור את התוכנית הזאת ללא שינוי תחת החברה בבעלות החדשה שלה. גם רשת עושים היסטוריה ממשיכה כרגיל עם כל התוכניות שאתם מכירים ואוהבים. ומטבע הדברים בהמשך יהיו שינויים. אולי פודקאסטים חדשים, אולי יוזמות חדשות, מי יודע? אבל מהיכרותי עם האנשים אני די בטוח שאלו יהיו שינויים לטובה כמעט מכל מובן. במישור האישי אני יוצא לסוג של דרך חדשה, עצמאי. האמת זה שינוי די משמעותי מבחינתי. אני אף פעם לא הייתי עצמאי לגמרי, תמיד הייתי שכיר או חלק מארגון. וזה מרגיש קצת מוזר, כמו אסטרונאוט שיוצא מהחללית בלי חבל אבטחה. אבל החיים שלי מאוד מעניינים ב-20 השנים האחרונות, אז מקסימום הם ייעשו עוד קצת יותר מעניינים. בכל אופן זה אומר שיהיה לי קצת יותר זמן פנוי לעשות דברים חדשים. אז אם יש לכם רעיונות עבורי, אולי מיזמים עסקיים מעניינים שאתם חושבים שאני יכול לתרום להם, או שאולי הארגון שלכם צריך פודקאסט ואתם זקוקים אולי לייעוץ בתחום הזה או שאני אעשה אותו, כל מה שנראה לכם רלוונטי אני אשמח לשמוע. המייל שלי הוא ran@ranlevy.com. במקביל אני ממשיך לעשות הרצאות במגוון תחומים, גם לארגונים וגם לקהל הרחב. ובמרץ למשל יהיו לי הרצאות בבאר שבע ובתל אביב. פרטים מלאים תמצאו באתר שלי ranlevy.co.il. עושים היסטוריה הם שלי נוי מנהלת ההפקה, עמית חזזי במכירות, אביב שם-טוב סמנכ"ל תפעול, שילה דה-בר המנהל העסקי. אני רן לוי, כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>441: ההיסטוריה של המשכנתא (ש.ח.)[עושים היסטוריה]</title>
        <link>https://mat-mo.github.io/podtext/episodes/vshym-hystvryh/441-hhystvryh-shl-hmshknt-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/441-hhystvryh-shl-hmshknt-sh-kh-vshym-hystvryh.html</guid>
        <pubDate>10 במרץ 2025</pubDate>
        <description>Transcript for 441: ההיסטוריה של המשכנתא (ש.ח.)[עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה, פרק 441. משבר הסאבפריים והאנרכיה העות'מאנית, על ההיסטוריה של המשכנתא. שידור חוזר. שלום, לפני שנתחיל הודעה קצרה: ב-31 במרץ 2025 אני אעביר את ההרצאה שלי, מהפכת החלל של אילון מאסק ו-SpaceX, בבר גיורא בתל אביב. זו תהיה הפעם האחרונה שאני מעביר את ההרצאה הספציפית הזו בתל אביב, לפחות בחודשים הקרובים. אז אם בא לכם לשמוע על האופן שבו שינתה SpaceX את תעשיית החלל בצורה דרמטית ואיך היא הצליחה להוזיל את עלות השיגור לחלל של כל קילוגרם מטען מ-30,000 דולר ל-200 דולר, זו ההזדמנות שלכם. שוב, 31 במרץ 2025 בבר גיורא בתל אביב. פרטים וקישור לרכישת כרטיסים באתר שלי, ranlevi.co.il. האזנה נעימה. רשת עושים היסטוריה 00:55 רשת עושים היסטוריה. עושים היסטוריה עם רן לוי. רן לוי 01:29 כשהייתי חייל טירון, אי שם לפני קרוב ל-20 שנה, מילואימניק ששירת איתי באותו הבסיס אמר משפט חכם: 'תחשוב טוב לפני שאתה בוחר את המסלול הצבאי שלך. שלוש שנים של שירות חובה עוברות מהר, אבל מילואים אתה ממשיך לעשות גם בגיל 40'. נזכרתי במשפט הזה לפני מספר חודשים כשבפעם הראשונה בחיי קניתי דירה. החתימה על חוזה הרכישה הייתה עניין של כמה דקות, אבל המשכנתא שלקחתי כדי לשלם על הדירה תלווה אותי במשך שנים רבות, קרוב לוודאי. לטובת ברי המזל שעוד לא הספיקו להכיר את פקיד המשכנתאות של הבנק באופן אישי, אני אסביר שמשכנתא היא סוג של הלוואה שנועדה לאפשר רכישת דירה. הבנק או גוף כלכלי אחר מלווה ללקוח סכום כסף גדול והלקוח מתחייב להחזיר לבנק את הכסף בתשלומים שנפרסים על פני שנים רבות בתוספת ריבית, שזה הרווח של הבנק מההלוואה. כדי להגן על עצמו מפני אפשרות שהלקוח לא יצליח להחזיר את ההלוואה במלואה, הבנק משעבד את הבית או את הדירה כערובה להחזרת החוב. במילים אחרות, אם הלקוח לא ישלם את ההלוואה, הבנק יוכל למכור את הדירה ולקחת את דמי המכירה לעצמו. מקורה של המילה הלועזית Mortgage (משכנתא) מרמז על אופיה של ההלוואה הזו. בצרפתית 'Mort' פירושו מוות ו-'Gage' היא התחייבות, דהיינו המשכנתא היא התחייבות עד מוות. היא מסתיימת (מתה) כאשר סכום ההלוואה מוחזר במלואו או כאשר הנכס מעוקל לטובת הבנק ומכאן שהוא 'מת' עבור בעליו הקודמים. יש לא מעט אתרי אינטרנט שבהם אפשר למצוא עצות, טיפים והמלצות בענייני משכנתאות. החל מאילו מסלולי הלוואה הכי טוב לבחור וכל בבעי שפת הגוף שעליה כדאי להקפיד בעת המשא ומתן הקשוח מול הבנק על גובה הריבית. בפרק הזה לא תמצאו עצות וטיפים שכאלה. אני לא חושב שיש לי מה להוסיף על הררי המילים שכבר נכתבו בנושאים האלה ברשת, ובנוסף יש לי תחושה חזקה שגם אם תלבשו הבעת פנים קשוחה כמו זו של קלינט איסטווד בזמן דו-קרב אקדוחנים במערבון ספגטי, זה לא ממש יעזור. פקידת המשכנתאות מנהלת חמישה משאי ומתן כאלה לפני ארוחת הצהריים, היא תכמת אתכם כמו כרטיס אשראי שפג תוקפו. בפרק הזה בחרתי לעסוק בשאלות עמוקות יותר באותן הנחות יסוד ונהלים מקובלים שכל מי שלקח משכנתא נתקל בהם אבל קרוב לוודאי שקיבל אותם כעובדות גמורות. נדון במגבלות שמטיל בנק ישראל על הבנקים בבואם להעניק הלוואת משכנתא ללקוחותיהם, בחוקים המפותלים שעל פיהם נקבעת הבעלות על הקרקע ובחלוקת הקרקעות בישראל לגושים ולחלקות. כל אחד מהנושאים האלה מסתיר מאחוריו היסטוריה מרתקת שתאיר באור חדש את ההלוואה המפורסמת וההכרחית כל כך שכל אחד מאיתנו אוהב לשנוא. נפתח במגבלות שמטיל בנק ישראל על הלוואות המשכנתא. באתר האינטרנט של בנק ישראל תחת סעיף 'אודות' מתוארים שלושת תפקידיו העיקריים של הבנק המרכזי: שמירה על יציבות מחירים, תמיכה במדיניות הכלכלית של הממשלה (למשל צמצום פערים חברתיים) ותמיכה ביציבות המערכת הפיננסית. גם מי שאין לו תואר מתקדם בכלכלה יכול לשער לעצמו שאלו לא מטרות קלות להשגה. כלכלה בקנה מידה של מדינה היא מערכת מורכבת ובלתי צפויה. מיליוני בני אדם מחליפים ביניהם כסף באינספור עסקאות קטנות וגדולות כמו המוני נמלים שנפגשות באקראי בתוך נחיל ענק. כיצד יכול בנק ישראל והנגיד שעומד בראשו לשלוט ולעצב מערכת כל כך כאוטית? המשכנתא היא אחד מהכלים המרכזיים שעומדים לרשות בנק ישראל לשם מטרה זו. משכנתא היא כסף גדול. בהלוואה טיפוסית מחליפים ידיים מאות אלפי שקלים, אם לא יותר. באמצעות האיסורים והמגבלות שמטיל בנק ישראל על הבנקים המסחריים, הוא שולט על אחוז ניכר מהפעילות הכלכלית היומית במדינה. למשל לבנק המרכזי שליטה על שיעורי הריבית על הלוואות בכלל ועל המשכנתא בפרט. זו ריבית בנק ישראל שעליה אנחנו שומעים מדי פעם בפעם בחדשות. כשנגיד הבנק מחליט על העלאת הריבית לשם דוגמה, הוא גורם לכך שההחזר החודשי של המשכנתא מתייקר וכך הוא גורם ללווים הפוטנציאליים לחשוב פעמיים לפני שהם נוטלים הלוואות בסכומים גדולים. כשלרוכשי הדירות אין כסף רב המוכרים חייבים להתגמש ומחירי הדירות אמורים לרדת. בחרתי במילה 'אמורים' מכיוון שבכלכלה כמו בכלכלה גורמים רבים משפיעים על רמות המחירים וגובה הריבית הוא רק אחד מהם. אחת המגבלות העקרוניות והמעיקות שכל מי שמבקש ליטול משכנתא נתקל בהן כבר בראשית התהליך היא המגבלה על אחוז המימון המקסימלי של הלוואת המשכנתא מתוך סך הכל שווי הדירה. למשל אם הדירה עולה מיליון שקל בנק ישראל מאפשר לבנק המסחרי להעניק ללווה משכנתא בגובה של 500 או 600 אלף שקלים בלבד. את כל שאר הכסף הרוכש חייב להשיג בעצמו ממקורות אחרים. על פניו זו נראית כמו מגבלה דרקונית וחסרת צידוק. מה אכפת לבנק ישראל אם אני אזרח אחראי ובעל עבודה קבועה ומסודרת בוחר לממן אחוז גבוה יותר מסכום הרכישה באמצעות הלוואת משכנתא? לכל היותר אני אפרוס את ההלוואה הגבוהה על פני 30 שנה במקום 20 שנה. זה הכל. המגבלה שמטיל בנק ישראל מכריחה אותי לבחור בדירה קטנה יותר או במיקום גרוע יותר מכיוון שאני לא יכול להרשות לעצמי לממן את 40 או 50 האחוזים הנותרים של העסקה. כדי להבין את ההיגיון שעומד מאחורי המגבלה הזו נשוב להגדרת תפקידי בנק ישראל. אחד מהם אני אזכיר הוא שמירה על יציבות המערכת הפיננסית בישראל. בפרט יותר מכל דבר אחר בנק ישראל מנסה למנוע את מה שמכונה תופעת ההדבקה (Banking Contagion) שמוכרת גם בשם אפקט הדומינו. הסיפור הבא ידגים את תופעת ההדבקה ועד כמה היא עלולה להיות הרסנית. רן לוי 08:44 חברת האחים ליהמן החלה את דרכה כחנות למוצרי כותנה שהקימו שלושה אחים הנרי עמנואל ומאיר בשנת 1850. 150 שנה מאוחר יותר הפכה חנות הכותנה הקטנה לענק פיננסי גלובלי שעסק במגוון רחב של פעילויות כלכליות, ממסחר בניירות ערך דרך ניהול השקעות וכלה בבנקאות עסקית ופרטית. האחים ליהמן שרדה אינספור משברים ותהפוכות כלכליות במרוצת שנותיה, אבל החלטה עסקית אחת וחסרת מזל במיוחד הביאה לאובדנה. בזמנו זו נראתה כמו החלטה מוצלחת. בשנת 2003 רכשה החברה חמישה ארגונים שהתמחו במתן משכנתאות ובפרט משכנתאות מסוג סאבפריים - הלוואות משכנתא שניתנו ללקוחות מעוטי יכולת, מובטלים, שכירים שהרוויחו משכורות נמוכות יחסית וכדומה. באותם הימים שוק הדיור בארצות הברית היה בתנופה וחברת האחים ליהמן הרוויחה עשרות מיליארדי דולרים בזכות הרכישה המוצלחת. בשנת 2007 חלה תפנית. משבר הסאבפריים הוא נושא מרתק ומורכב שראוי לפרק שלם, אך לטובת העניין די אם אסביר שמסיבות שונות לווי משכנתאות שמלכתחילה נזכיר היו במצב פיננסי לא מזהיר לא הצליחו לעמוד בהחזרים החודשיים. לגופים שנתנו להם את ההלוואות הנדיבות לא נותרה ברירה אלא לעקל את הבתים המשועבדים ולנסות ולמכור אותם כדי להציל את כספם. גם חברת האחים ליהמן ניסתה לעשות כן, אבל היקפו האדיר של המשבר הביא לכך ששוק הנדל"ן האמריקני הוצף בבתים מעוקלים שעמדו למכירה וההיצע הרב הביא לירידה דרסטית במחירי הדירות. התוצאה הייתה שחברת האחים ליהמן כמו בנקים אחרים לא הצליחה לגייס מספיק כסף באמצעות מכירת הבתים כדי לכסות את ההפסד על המשכנתאות. Dick Fuld 10:52 Every one of you should feel confident and proud. Our firm is strong today, and we will emerge from this cycle even stronger. We've done it before, and we will do it again. רן לוי 11:10 מנהליה של האחים ליהמן ניסו להציג בפני הציבור חזות מעודדת ומלאת ביטחון עצמי אבל מחיר המניה של החברה צנח בחדות כשעוד ועוד בתי השקעות ובנקים פשטו את הרגל סביבה. ביוני 2008 דיווחה החברה על הפסד של כמעט שלושה מיליארד דולר והכריזה על שורה של צעדי ייעול וקיצוצים. אלפי עובדים פוטרו ונכסים לא הכרחיים נמכרו במחירי חיסול. אף על פי כן ב-9 בספטמבר דיווחה החברה על הפסד נוסף של כמעט עשרה מיליארד דולר. סך הכל נכסיה של ליהמן עמד על 639 מיליארד דולר. לשם השוואה מדובר בכמעט פי שישה מתקציב מדינת ישראל לשנת 2013. זה נשמע כמו המון כסף, אבל סך הכל חובותיה של החברה עמד על יותר מ-700 מיליארד דולר. בקופת המזומנים של החברה היו בשלב הזה פחות ממיליארד דולר. ניסיון של הרגע האחרון למצוא חברה גדולה אחרת שתקנה את האחים ליהמן ותכסה את חובותיה כשל. 15 בספטמבר 2008 הגישה חברת האחים ליהמן לבית המשפט בקשה רשמית לפשיטת רגל. הייתה זו פשיטת הרגל הגדולה ביותר בהיסטוריה, במרווח של יותר מפי שישה מפשיטת הרגל הגדולה שקדמה לה. News Anchor 12:34 He's live outside of Lehman Brothers headquarters in New York and Alan, that's where we saw those pictures all morning long of people yesterday literally packing up their life's work and carrying it out in a box. Aaron, this is absolutely stunning. Wall Street has seen very, very few days like this. News Anchor 13:05 He's waking up to the American investment bank Lehman Brothers has filed for bankruptcy in New York. That's happened in the last few minutes. This is an earthquake in the banking system. An earthquake of the Richter scale level of seven or eight, and is very important indeed because that will rattle financial worlds. רן לוי 13:30 מיליוני ברוקרים משקיעים וכלכלנים צפו בחלחלה בדיווחי חדשות שהראו עובדים לשעבר של האחים ליהמן עוזבים את משרדיהם כשחפציהם בתוך ארגזי קרטון אישיים. משבר הסאבפריים כבר היה בעיצומו וכולם הכינו את עצמם לטלטלות פיננסיות עזות, אבל לא רבים האמינו שחברה בסדר הגודל של האחים ליהמן מסוגלת לפשוט את הרגל ויותר מכך שממשלת ארצות הברית תיתן לחברה כל כך גדולה ליפול. כשגוף פיננסי בסדר גודל של האחים ליהמן פושט את הרגל יש לכך השפעה כלל עולמית. עשרות אלפי בנקים עסקים ובתי השקעות אחרים עמדו בקשרים עסקיים עם האחים ליהמן. פשיטת הרגל של החברה הגדולה פירושה שגם הם איבדו את כספם. אם ההפסד הכספי גדול מספיק גם חברות אלה עשויות לפשוט את הרגל ואז לקוחותיהם מפסידים את כספם וכן הלאה וכן הלאה. מקובל לדמות את תאונת השרשרת הפיננסית הזו לשרשרת של קוביות דומינו שמפילות זו את זו, אבל יכול להיות שהדימוי הראוי יותר במקרה הזה הוא רעידת אדמה בארצות הברית שיצרה גל צונאמי כלל עולמי. המשבר שיצרה קריסת האחים ליהמן התפשט בתוך שעות ספורות אל שווקים כלכליים בכל העולם והביא לירידות שערים חדות בבורסות מאנגליה ועד המזרח הרחוק. News Anchor 14:41 Freefall in Asian stock markets. Upheaval on Wall Street hammered shares across the region on Tuesday. Investors digested the news of Lehman Brothers filing for bankruptcy. רן לוי 15:00 חמור עוד יותר אפקט הדומינו המדבק כתוצאה מפשיטת הרגל הגדולה לא היה מוגבל אך ורק לארגונים שעמדו בקשרים עסקיים עם האחים ליהמן. גם בנקים ובתי השקעות שלא היו קשורים כלל לחברה הושפעו באופן עקיף. קריסת האחים ליהמן יצרה פאניקה אצל משקיעים ובנקים רבים כיוון שלאיש לא היה מושג ברור כמה כסף הייתה חייבת החברה הגדולה ולמי. כל ארגון ניסה להגן על עצמו ועל לקוחותיו בכל מחיר. למשל הבנק מורגן סטנלי לא ספג מכה קשה בעקבות משבר הסאבפריים ונחשב ליציב ובריא מבחינה פיננסית, אבל כמה בתי השקעות אמריקנים גדולים שאיבדו עשרות מיליארדי דולרים בעקבות קריסת האחים ליהמן החליטו שלא לקחת סיכון ולמשוך את כל הכסף שהחזיקו במורגן סטנלי - 128 מיליארד דולר. המשיכה הבהולה רוקנה את רזרבת המזומנים של מורגן סטנלי והביאה גם אותו אל סף פשיטת רגל. רק הלוואת חירום ממשלתית הצילה את מורגן סטנלי מקריסה ברגע האחרון וזאת למרות שהבנק כאמור לא סבל מחוסר יציבות קודם לכן. בכל רחבי המערכת הפיננסית האמריקנית חזרה אותה תמונה על עצמה מוגברת פי אלפי מונים. בנקים הפסיקו להעניק הלוואות לעסקים ולגופים פיננסיים אחרים כיוון שלא היו בטוחים על מי אפשר לסמוך שיחזיר את ההלוואה ומי עתיד לפשוט את הרגל למחרת. קיפאון האשראי הזה (Credit Crunch) גרם גם לארגונים פיננסיים אחרים כדוגמת מריל לינץ' וגולדמן זאקס להגיע לסף פשיטת רגל. אנשי משרד האוצר והפדרל ריזרב שהוא הבנק המרכזי האמריקני הבינו שהם ניצבים בפני סכנה מוחשית לכלכלת ארצות הברית כולה. הקשרים העסקיים ההדוקים בין גופים פיננסיים וההשפעה של הפסיכולוגיה האנושית הביאו לאפקט הדומינו המדבק שבו קריסה של גוף פיננסי אחד מביאה לקריסתם של בנקים וארגונים רבים אחרים סביבו. אם מספיק בנקים ועסקים פושטים את הרגל המדינה כולה עלולה להיכנס לסחרור כלכלי שכולל אבטלה גואה, עוני ואינפלציה דוהרת. ביום חמישי שלושה ימים לאחר ההכרזה על פשיטת הרגל של האחים ליהמן נפגשו שר האוצר האמריקני ונגיד הבנק המרכזי עם חברי קונגרס כדי לשכנע אותם להעניק סיוע חירום בסך 700 מיליארד דולר למערכת הבנקאות הפרטית. על פי דיווחים עיתונאיים נגיד הבנק הזהיר את המחוקקים שציטוט: 'אם לא נעשה את זה יכול להיות שביום שני בבוקר לא תהיה לנו יותר כלכלה', סוף ציטוט. הסיוע ניתן והמשבר החריף חלף במחיר סיוע כלכלי מסיבי שעוד יכביד על משלמי המיסים האמריקנים במשך שנים רבות בעתיד. המקרה של האחים ליהמן מסביר לנו מדוע מטיל בנק ישראל מגבלות על גובה המשכנתא שיכולים הבנקים להלוות ללקוחותיהם. גם אם תיקלע ישראל למיתון ולווים רבים לא יוכלו לעמוד בהחזרי המשכנתאות שלהם הבנקים המלווים לא יעמדו בסכנה כמו זו שהביאה לנפילתה של חברת האחים ליהמן. אם גובה המשכנתא הוא רק 50 עד 60 אחוזים משווי הנכס, אז גם אם שוק הנדל"ן ייקלע למשבר ושווי הדירות יירד בצורה חדה עדיין ישנו סיכוי גדול שהבנק יצליח למכור את הנכס במחיר שיכסה את ההלוואה הכושלת ולא יפסיד את הכסף. אומנם מגבלת אחוז המימון פוגעת במידה מסוימת בלקוחות שהיו מעוניינים לרכוש דירות יקרות יותר, אבל בנק ישראל רואה בשמירה על יציבות המערכת הבנקאית ומניעת אפקט הדומינו מטרה חשובה ומשמעותית יותר מכל שיקול אחר. נשאיר את הבנקאות מאחורינו ונעבור אל עסקי הנדל"ן. אחד המנגנונים הממשלתיים הידועים ביותר לשמצה הוא אגף רישום והסדר המקרקעין שמוכר יותר בשמו השני - הטאבו. הרוכש פונה אל האגף כדי לקבל נסח טאבו, מסמך שמאשר כי המוכר הוא אכן הבעלים החוקיים של הדירה או הקרקע ומגדיר במפורש את גבולות החלקה שעומדת למכירה. גם במסגרת תהליך בקשת המשכנתא הבנק דורש ברישום הטאבו תופיע הערת אזהרה - סעיף שמעיד על כך שהדירה משועבדת כערובה להלוואה. החובה לפנות לאגף הרישום נתפסת בעיני רבים כנטל מתסכל ומרגיז. לא רק שהוצאת נסח טאבו ורישום האזהרה כרוכים בתשלומים יקרים, גם לגוף הממשלתי עצמו יש מוניטין של הבירוקרטיה בהתגלמותה. אינספור כללים ונהלי רישום מסובכים ולא ברורים שרק עורך דין מנוסה מסוגל לנווט ביניהם אל חוף מבטחים. באופן טבעי עולה השאלה מדוע קיים הטאבו? מה הצורך בכל הבירוקרטיה הממשלתית הזו? הצורך הזה נעשה ברור יותר כשבוחנים את ההיסטוריה של חוקי הבעלות על קרקעות בארץ ישראל. נועם קופרשטיין הגרפיקאי שיוצר את האיורים שמלווים את פרקי עושים היסטוריה נתקל לא מעט במסגרת עיסוקיו השונים במוסדות בירוקרטיים שונים שעוסקים בנדל"ן ומקרקעין. הוא נתן לי הגדרה קולעת לטאבו: מה שנדמה לרבים כמשרד בירוקרטי ומבולגן הוא למעשה תל ארכיאולוגי פעיל. אוסף של חוקים ותקנות מסובכים שנוצרו במשך מאות שנים של התיישבות וכיבוש בארץ ישראל. בשנת 1517 כבש הסולטן סלים הראשון את ארץ ישראל מידי הממלוכים וצירף אותה אל האימפריה העות'מאנית המתעוררת שמרכזה היה בטורקיה של ימינו. העות'מאנים החזיקו בפלסטינה במשך כ-400 שנה. במשך רובן המכריע של התקופה הארוכה הזו שררה בארץ ישראל אנרכיה מוחלטת בכל מה שקשור לבעלות על קרקע. לא היה שום רישום מרכזי מסודר שהגדיר למי שייכת קרקע מסוימת וגם לא תיעוד של עסקאות מכירה וקניה של נדל"ן. עסקאות הנדל"ן התנהלו באופן בלתי רשמי. הקונה והמוכר החליפו ביניהם שטרי בעלות ללא ידיעתו של השלטון המרכזי והתערבותו. האנרכיה נבעה בחלק הארי שלה מהעובדה שהאימפריה העות'מאנית כולה לא הייתה מופת של התנהלות ארגונית בלשון המעטה וגם ואולי בעיקר מכיוון שפלסטינה הייתה אחד האזורים המפגרים והנידחים ביותר באימפריה. המוטיבציה העקרונית של השלטון לנהל רישומי עסקאות נדל"ן הייתה גביית מיסים מהעסקאות, אבל ההתיישבות בפלסטינה הייתה דלילה מאוד והפלאחים שעיבדו את הקרקע היו ברובם עניים מרודים ולא היו יכולים לשלם מיסים גבוהים. כך שהטרחה שבהקמת מנגנון רישום שכזה לא השתלמה לעות'מאנים. לאף אחד באיסטנבול לא היה ממש אכפת ממה שמתרחש כאן. לקראת אמצע המאה ה-19 התחוללה מהפכה משמעותית באימפריה העות'מאנית. המעצמות האירופיות בגבולותיה המערביים של האימפריה הלכו והתחזקו וההנהגה העות'מאנית הבינה שאם האימפריה הוותיקה מבקשת לשרוד במציאות החדשה עליה לאמץ את הקידמה והמודרניות המערבית. העות'מאנים יזמו רפורמה נרחבת שהקיפה תחומי חיים רבים. הם הקימו מערכת ממשלתית מודרנית, ייסדו פרלמנט, סללו מסילות רכבת, הקימו מערכת דואר, טלגרף, הדפיסו שטרות נייר ועוד ועוד. מטרת הרפורמה הייתה לחזק את השליטה המרכזית של המדינה על פני כל שטח האימפריה הגדולה. הרפורמה הובילה גם לחקיקת חוקים חדשים. החשוב שביניהם לענייננו הוא חוק המקרקעין שנחקק בשנת 1858. מטרת חוק המקרקעין הייתה להסדיר בצורה טובה יותר את הגדרת הבעלות על הקרקע כדי שהשלטון ידע כמה מיסים הוא יכול לגבות מהתוצרת החקלאית ומעסקאות נדל"ן וממי לגבות אותם. החוק הגדיר מספר סוגים בסיסיים של קרקעות ואת זכויות בעליהן וחובותיהם. למשל קרקע מסוג מירי (Miri) הייתה קרקע חקלאית בבעלות המדינה. החקלאי שעיבד אותה נהנה מפירותיה אבל אם לא שילם מיה או שהזניח את הקרקע במשך מספר שנים המדינה הייתה יכולה לקחת ממנו את הקרקע ולהעניק אותה לחקלאי אחר. קרקע מסוג מולק (Mulk) להבדיל הייתה קרקע בבעלות פרטית לחלוטין שלשלטון לא הייתה זכות להפקיע אותה מבעליה ללא פיצוי. היו גם אדמות ווקף שניתנו למוסדות דתיים וסיווגי אדמות נוספים. השלב ההכרחי הבא ברפורמת הקרקעות היה להגדיר בפועל עבור כל חלקת קרקע לאיזה סוג תשתייך (מירי, מולק וכדומה) ומי בעליה הנוכחיים. לשם כך הוקם מנגנון רישום קרקעות ממשלתי בשם טאפו שהיה אחראי על ניהול הרישומים וחלוקת מסמכי בעלות על קרקע - קושאנים. כיוון שדוברי ערבית התקשו לבטא את האות P המילה טאפו התגלגלה עם הזמן להיות טאבו. עד כאן התיאוריה. בפועל העות'מאנים נתקלו בקשיים רבים ביישום חוק המקרקעין בפלסטינה. הפלאחים המקומיים לא ששו בלשון המעטה לשתף פעולה עם פקידי הטאבו ולא פנו אל המשרדים הממשלתיים כדי לרשום את עצמם כבעליהן החוקיים של הקרקעות שאותן עיבדו. הסיבות לכך היו מגוונות. ראשית בחברה הכפרית המסורתית לא היה צורך בניירות רשמיים כדי להוכיח בעלות על קרקע. כולם בכפר הכירו את כולם וכל אחד ידע מה שייך לו ומה שייך לשכנו. שנית רוב האיכרים לא ידעו קרוא וכתוב, כך שאפילו אם היו בידיהם מסמכים כתובים כנראה שהם לא היו מוצאים בהם תועלת רבה. שלישית רישום הבעלות על הקרקע גרר אחריו מיסוי ואף אחד לא אוהב מיסים. רביעית האיכרים חששו שאם שמם יופיע ברישומים הממשלתיים העות'מאנים יכריחו אותם להתגייס לצבא והתנאים בצבא העות'מאני היו גרועים כל כך עד שאפילו עבודה קשה בשדה מצאת החמה ועד צאת הנשמה נראתה כמו האלטרנטיבה הטובה יותר. במילים אחרות לפלאחים בפלסטינה לא הייתה שום מוטיבציה ליידע את פקידי האימפריה שהם בעלי קרקעות. הם התעלמו מהטאבו והמשיכו לנהל את עסקאות הנדל"ן שלהם באופן פרטי ובלתי רשמי. גם יותר מ-50 שנה לאחר שנחקק חוק המקרקעין רק חמישה אחוזים מכלל הקרקעות בפלסטינה הופיעו ברישומי הטאבו העות'מאני. כשכבשו הבריטים את ארץ ישראל מידי העות'מאנים בשנת 1917 הם החליטו להותיר על כנו את חוק המקרקעין העות'מאני. נוסף לחוקים ולנהלים בני עשרות שנים הבריטים ירשו גם את האנרכיה והכאוס ששררו בנושא בעלות על קרקעות. חקלאים ערבים, עולים יהודים מארצות אירופה ונתיני מעצמות אירופיות ניהלו כל אחד בכפרו ועירו רישומי בעלות ועסקאות נדל"ן רישומים שגם אם היו מסודרים ומתועדים היטב לא היה להם שום תוקף חוקי. סכסוכי קרקעות פרצו חדשות לבקרים ותדלקו את השנאה והאיבה ששררה בלאו הכי בין הלאומים השונים. כדי לסבך את המצב עוד יותר פקידי הטאבו העות'מאנים שנמלטו מהארץ בזמן הכיבוש הבריטי לקחו איתם את מרבית הרישומים המועטים שבכל זאת נעשו בעשרות השנים האחרונות. Slim Dusty 27:06 It's lonesome away from your kindred and all by the campfire at night when the wild dingoes call. It's all crazy and the cook's acting queer. Oh, what a terrible place is a pub with no beer. רן לוי 27:48 רוברט טורנס נולד באירלנד וב-1839 היגר למדינת דרום אוסטרליה - אחת המדינות החברות בפדרציה האוסטרלית. מיד עם הגעתו ליבשת המרוחקת מונה לתפקיד בכיר למדי - פקיד מכס ראשי. יכול להיות שהסיבה למינוי הזריז הייתה העובדה שאביו קולונל רוברט טורנס האב היה אחד ממייסדי מדינת דרום אוסטרליה. אם ייחוסו המשפחתי אכן סייע לטורנס הבן בימיו הראשונים כמהגר, הרי שההשפעה המגוננת פגה עד מהרה כשאמיתיו החדשים נחשפו לאופיו העיקש והבלתי מתפשר. טורנס לא היה אדם נוח לבריות. הוא הסתכסך עם המלחים בנמלים ועם עובדי המכס שעבדו תחתיו, החליף מהלומות עם עיתונאי שפרסם עליו כתבה לא מחמיאה ואפילו הסתבך עם הגברנר - המקבילה הדרום אוסטרלית לנשיא המדינה שלנו. אף על פי כן טורנס הצליח להתקדם בהתמדה בסולם הממשלה המקומית וב-1856 שימש כשר האוצר. תפקידו הבכיר איפשר לו לדחוף ולקדם הצעת חוק שהייתה מבוססת על רעיון שהסתובב במוחו ב-20 השנים האחרונות. באותם הימים הדרך המקובלת להוכיח בעלות על קרקע מסוימת באנגליה, באוסטרליה ובמרבית מדינות אירופה הייתה להחזיק בידך מסמך חתום על ידי בעליה הקודמים של הקרקע שמאשר שהוא מכר לך את השטח כדת וכדין. הבעיה הייתה שהמסמך הזה אינו מספיק עקרונית כדי להוכיח את הבעלות מעבר לכל ספק. אחרי הכל מי אמר שבעליה הקודמים של הקרקע, זה שחתום על המסמך שבידך, היה בעצמו הבעלים החוקיים קודם לכן? הפתרון פשוט - עליך להחזיק גם את שטר המכירה הקודם שמוכיח שהבעלים הקודם רכש בעצמו את השטח ממישהו אחר. ואז גם את שטר המכירה שקדם לו, וזה שלפניו, וזה שלפניו וזה שלפניו וזה שלפניו. במילים אחרות כדי להוכיח בעלות על הקרקע כל בעל קרקע נאלץ לשמור את כל מסמכי המכירה הקודמים עד לתביעות כפות ידיים פרהיסטוריות על קירות המערה או לפחות עד אותה נקודה שבה המידע על הבעלות אבד בערפילי הזמן. כיוון שרוב האנשים מתקשים לשמור על ניירת מסודרת במשך 500 שנים רצופות סכסוכים משפטיים בנושאי בעלות על הקרקעות סיפקו פרנסה בשפע לעורכי הדין. זאת ועוד נוכלים ורמאים זייפו מסמכי בעלות שכאלה ללא קושי והשתלטו על קרקעות לא להם. הקושי שבהוכחת בעלות על הקרקע גם סרבל את תהליך מתן הלוואות המשכנתא. הקרקע כזכור משמשת ברוב המקרים כערבון להלוואה. בשיטה הקיימת הדרך המקובלת לבצע שיעבוד של הקרקע לטובת הערבון הייתה להעביר את הקרקע לבעלותו המלאה של הבנק. זאת אומרת הבנק שהלווה את הכסף הפך להיות הבעלים החוקיים של הקרקע ממש כאילו עיקל אותה. רק אם שולם החוב במלואו הקרקע עברה חזרה לבעליה המקוריים. במילים אחרות תהליך השיעבוד כלל שתי עסקאות העברת בעלות מלאות על כל הקשיים והסיבוכים המשפטיים שהעסקאות האלה גוררות עימן. העיכוב בתהליך השיעבוד עיכב את מתן האשראי הבנקאי והפריע להתפתחות כלכלית ויזמות עסקית. שלא כמו באנגליה המבוגרת אוסטרליה הייתה מדינה צעירה יחסית, כך שבעלי הקרקע לא היו צריכים לשמור שם על ניירת בת מאות שנים. אף על פי כן התפתחותה המהירה של המדינה הביאה לכך שקרקעות רבות החליפו ידיים וריבוי מסמכי המכירה והקניה יצר את אותן הבעיות בדיוק - בעיות שרוברט טורנס החליט לפתור ויהי מה. השיטה שהציע טורנס הייתה פשוטה אבל שונה מאוד מכל מה שקדם לה. כל המידע הרלוונטי להוכחת הבעלות על חלקת קרקע יימצא במקום אחד - משרד ממשלתי שיתמחה בכך. המשרד הזה ינהל פנקס ובו יתועדו במרוכז כל העסקאות שנעשו סביב חלקת הקרקע - מי קנה, מי מכר ומתי. המידע בפנקס רישום המקרקעין יהיה המידע היחיד שיכול לשמש כהוכחה חוקית וחותכת לגבי בעלות על הקרקע. כל מסמך אחר חתום ומסודר ככל שיהיה ייחשב כחסר תוקף לחלוטין. במילים אחרות נטל הוכחת הבעלות יוסר מעל כתפי בעל הקרקע ויעבור לאחריות המדינה. במבט לאחור קל לראות את היתרונות הגלומים בשיטה של טורנס. במקום שכל אזרח ינהל ארכיון פרטי של מסמכים עתיקים תעשה זאת המדינה באופן מרוכז ומסודר. העברת בעלות על הקרקע תהפוך להיות עניין פשוט ומהיר הרבה יותר מכיוון שכל הסימוכין לבעלות וכל שיעבוד על הקרקע יירשמו בפנקס אחד. נוכלים יתקשו מאוד לזייף בעלות על חלקה שכן לא תהיה להם גישה חופשית לפנקס הרישום. אבל אף על פי יתרונותיה של השיטה טורנס נתקל בהתנגדות עזה מצד עורכי דין שהתמחו בעסקאות נדל"ן. הם טענו שהפתרון שהוא מציע פשטני מדי ולא יעמוד במבחן המציאות, שכן טורנס אינו עורך דין והוא לא מבין דבר וחצי דבר במשפט ובענייני נדל"ן. טורנס לא היה האיש שייכנע לביקורת והמשיך לדחוף את רעיונותיו. ב-1857 מונה לפרמייר (המקבילה לראש הממשלה אצלנו) אבל ממשלתו החזיקה מעמד 30 יום בלבד לפני שנפלה בהצבעת אי-אמון. למרות הקדנציה הקצרה הוא המשיך במאמצי החקיקה ובעזרת תמיכה מסיבית של דעת הקהל הצליח להעביר את חוק רישום הבעלות על קרקעות בפרלמנט הדרום אוסטרלי בשנת 1858. טורנס קיווה שבעזרת השיטה החדשה העברת בעלות על הקרקע תהיה קלה ומהירה כמו קניה או מכירה של כל מוצר רגיל אחר. בדיעבד זו הייתה ציפייה מוגזמת מדי, אבל שיטתו התגלתה בכל זאת כדרך יעילה ונוחה הרבה יותר מקודמותיה לניהול הבעלות על הקרקעות. עסקאות נדל"ן התבצעו במהירות וללא סיבוכים משפטיים מרובים וכן רישום שיעבודים לטובת משכנתאות. בעקבות הצלחתה התפשטה שיטת טורנס בכל רחבי העולם מאנגליה ועד סינגפור וגם אולי כפי שכבר ניחשתם הגיעה לארץ ישראל. בשנת 1920 החליט השלטון הבריטי לפתוח מחדש את משרדי הטאבו בפלסטינה - הפעם תחת השם משרד ספרי האחוזה. שמונה שנים לאחר מכן הוחלט על יישום שיטת טורנס במלואה בארץ ועד שנת 1947 נרשמו בפנקס המקרקעין רובן המכריע של הקרקעות בתחומי הקו הירוק. כשהוקמה מדינת ישראל היא ירשה את השיטה הבריטית של רישום מקרקעין שכאמור הייתה מושתתת בחלקה על הטאבו, אותה מערכת בירוקרטית מקורית שהפעילו העות'מאנים. התערובת המשונה של חוקים איסלאמיים מהעידן שלפני הרפורמה העות'מאנית, חוקי קרקעות עות'מאניים ונהלים בריטיים מודרניים יותר המשיכה להיות המשפט התקף בישראל עד לשנת 1969 אז עבר בכנסת חוק המקרקעין שהחליף את החוקים האלה בחוקים חדשים וישראליים למהדרין. ועדיין כפי שמעיד עצם השימוש במילה טאבו חלק מאותה היסטוריה עתיקה ממשיך ללוות אותנו גם היום בצורת אותו תל ארכיאולוגי פעיל של חוקי קרקעות מסובכים. ביהודה ושומרון אגב המצב חמור בהרבה. הבריטים מעולם לא הספיקו להרחיב את רישום הקרקעות לאזורים שמעבר לקו הירוק ושם המשיכה להתקיים אותה אנרכיה קרקעית גם בתקופת השלטון הירדני וגם בימים שלאחר מלחמת ששת הימים. סכסוכים מקומיים סביב בעלות על קרקעות בתוספת הגוון הנפיץ שמעניק הסכסוך היהודי-ערבי בחבל ארץ זה הופכים את שאלת הבעלות על הקרקע לבוץ טובעני וסמיך מאוד. נקודה עקרונית וחשובה מאוד לעניין קביעת הבעלות על הקרקע היא שאלת מיפוי הקרקעות וקביעת גבולותיהן. לא הזכרתי אותה בדיון הקודם מכיוון שהיא ראויה לדעתי להרחבה בפני עצמה. אחת השגיאות העיקריות שעשו העות'מאנים בבואם לממש את רפורמת חוק המקרקעין של 1858 הייתה העובדה שלא הקפידו על מיפוי מדויק ומסודר של גבולות החלקות השונות. תיאור גבולות חלקה שהופיע בקושאנים העות'מאניים היה מבוסס ברובו על תוואי שטח קיימים כמו 'השביל שלצד הגבעה' או 'תל האבנים הדרומי'. תיאורים שכאלה מעורפלים מטבעם ונקודות הציון המאולתרות עשויות להשתנות עם השנים. כשיחליטו הבריטים ליישם את שיטת טורנס בארץ ישראל היה ברור להם מהרגע הראשון שאי אפשר לנהל רישום מקרקעין מסודר מבלי למפות את גבולותיהן של החלקות. כל שטח אדמה שאינו משויך בוודאות לחלקה כלשהי פותח פתח לסכסוכי שכנים ומאבקים משפטיים ששיטת טורנס ביקשה למנוע. הנציב הבריטי הורה להקים מחלקת מיפוי ומדידה שמנהליה היו בריטים ועובדיה היו יהודים, ערבים, ארמנים וכדומה. לבריטים היה את הידע המקצועי והם קבעו את התקנים הרלוונטיים ואילו המקומיים ביצעו את המדידות בשטח. מטרת המדידות הייתה קביעה מדויקת של נקודות ציון שבהן אפשר להיעזר בתהליך מיפוי וקביעת גבולות החלקה. אם יש עמוד נטוע בקרקע בנקודה ידועה ומוגדרת על המפה אפשר להגדיר גבולות שטח כלשהו באופן חד-משמעי ביחס לאותו עמוד. לדוגמה הפינה הצפונית של השטח נמצאת במרחק של 34.5 מטרים צפונית לנקודת הציון. כמובן שנקודת ציון אחת לא מספיקה כדי למפות מדינה שלמה. צריך אלפי נקודות ציון שכל אחת מהן נמצאת במרחק וכיוון ידועים ביחס לנקודות ציון אחרות. האתגר שמולו ניצבו המודדים היה אם כן מדידה מדויקת של המרחק והכיוון שבין נקודות הציון. קל לעשות זאת עם שתי נקודות ציון (שני עמודים לצורך הדוגמה) שנמצאים במרחק של כמה מטרים זה מזה. לוקחים סרט מדידה ומצפן טוב, מודדים את המרחק והזווית ביחס לצפון וזה הכל. אבל מה יקרה אם שני העמודים נמצאים במרחק קילומטר זה מזה? סרט מדידה סטנדרטי כבר לא מספיק. אם נתאמץ אפשר עדיין למדוד את המרחק והכיוון בדיוק גבוה בעזרת כלים אחרים, אבל זה לא קל ומדידת אלפי נקודות ציון על פני מדינה שלמה תהפוך למשימה ממושכת וכמעט בלתי מעשית. הגאודזים (המהנדסים שמתמחים במיפוי קרקעות) מתגברים על האתגר הזה בשיטה מתוחכמת ואלגנטית שמכונה טריאנגולציה. נניח לצורך ההסבר שאנחנו מעוניינים למפות את מגרש הכדורגל שבאיצטדיון רמת גן כדי לשרטט על מפה את מיקום עמודי השער. מי יודע, אולי המידע הזה יעזור לנבחרת ישראל לעלות לשלב הבא של אליפות אירופה? אבל לא באנו לדבר על מדע בדיוני. הצעד הראשון למיפוי באמצעות שיטת הטריאנגולציה הוא מדידה ידנית ומדויקת של הקו הרוחבי שמסמן את מחצית המגרש. נבקש מאחד השחקנים שימדוד את המרחק באמצעות סרט מדידה ארוך ואת הכיוון באמצעות מצפן. כעת אנחנו מעוניינים למפות את מיקומו המדויק של אחד מעמודי השער ביחס לקו הזה. אפשר לבקש מהשחקן שיפרוס את סרט המדידה כל הדרך ממרכז המגרש אל עמוד השער, אבל זו תהיה עבודה קשה וכאן זה לא אירופה. למזלנו יש דרך חכמה יותר לעשות את זה. במבט מהיציע נראה כי קו מחצית המגרש ועמוד השער יוצרים משולש דמיוני. קו החצי הוא בסיס המשולש והעמוד הוא קודקודו. נבקש מהשחקן שיעמוד ליד עמוד השער וימדוד את הזווית בינו ובין כל אחד מקצוות קו הבסיס. הגאודזים מודדים זוויות באמצעות תאודוליט - חצובה בעלת שלוש רגליים שעליה מצפן מדויק. על פי חוקי הגיאומטריה אם ידוע לנו אורך בסיס המשולש ושניים מהזוויות שלו ניתן לחשב בדיוק מושלם את אורך שתי הצלעות האחרות. במילים אחרות על ידי מדידת אורך קו החצי והזוויות בין עמוד השער לכל אחד משני הקודקודים האחרים של המשולש קיבלנו 'בחינם' במירכאות את המרחק שבין עמוד השער לכל אחד מקצוות קו החצי. ידיעת המרחק והזווית מאפשרת לנו לסמן על המפה את מיקום עמוד השער באופן חד-משמעי מבלי שנאלץ לבצע מדידה ידנית ומפרכת של המרחקים האלה. זאת ועוד כל אחת מצלעות המשולש הדמיוני שלנו יכולה כעת לשמש בעצמה כקו בסיס של משולש חדש. אם נרצה למדוד את מיקומו של דגל הקרן למשל נוכל לעשות זאת באמצעות מדידה של זוויות בלבד אל אחת מהנקודות האחרות שכבר מיפינו. למעשה המדידה הראשונה שביצענו של רוחב קו החצי הייתה הפעם הראשונה והאחרונה שבה נאלץ השחקן שלנו להוציא את סרט המדידה מהתיק. מכאן ואילך אין יותר מדידות מרחק, רק חישובים. אותו עיקרון בדיוק שימש את אנשי מחלקת המדידות המנדטורית כדי למפות את ארץ ישראל. הם הציבו שתי נקודות ציון לא רחוק מקיבוץ אורים שבדרום הארץ ומדדו באופן ידני את המרחק ביניהם - 4,730 מטרים ו-60 סנטימטרים. הקו הזה היה קו הבסיס ושימש כצלע הבסיסית ברשת הולכת ומתרחבת של משולשים שנפרסה על פני הארץ כולה. אלפים רבים של נקודות ציון שהמרחק והכיוון ביניהן חושב בדייקנות. עוד שני קווי בסיס נמדדו באזורים אחרים של ארץ ישראל לשם שיפור הדיוק ובאמצעות נקודות ציון אלה יצרו הבריטים קדסטר - רישום מסודר של גבולותיהן ומיקומן של חלקות הקרקע בארץ ישראל. גם הקדסטר הבריטי אומץ במלואו על ידי מדינת ישראל הצעירה שהחליפה את השלטון המנדטורי. מחלקת המדידות הבריטית הייתה הגרעין שסביבו התגבש המרכז למיפוי ישראל, הגוף הממשלתי שאחראי על כל הפעילות הגאודזית במדינה. חלוקת הקרקעות לגושים ולחלקות מבוססת על אותן מדידות ראשוניות שביצעו הבריטים בראשית המאה ה-20. כיום מחליפים כלים מודרניים כמו מיפוי אווירי, GPS ומדידות באמצעות לייזרים את שיטת הטריאנגולציה הוותיקה, אבל עדיין אפשר לראות מדי פעם את מודדי הקרקעות משתמשים בתאודוליט כדי למפות שטחים באמצעות טריאנגולציה. לסיכום ראינו אם כן שמשכנתא היא יותר מסתם הלוואה בנקאית רגילה. מצד אחד המשכנתא היא חלק מהותי מהמארג הפיננסי האדיר של הכלכלה הלאומית ויכולה לתרום ליציבותה של הכלכלה או לשבש אותה באופן קטסטרופלי. מצד שני המשכנתא קשורה בקשר הדוק אל הקרקע ובעלות על קרקע היא נושא רגיש וסבוך מבחינות משפטיות ולאומיות. מי יודע, אולי הידע הזה יעזור לכם במשא ומתן הקשוח מול פקידת המשכנתאות של הבנק. כשהפקידה תבקש מכם להביא נסח טאבו תוכלו להביט לה ישר בעיניים, להוציא את הסיגר מזווית הפה, ליישר את כובע הבוקרים ולומר לה: 'טאבו, גברת. טאבו'. רן לוי 44:40 זהו, עד כאן. מיד נמשיך לעדכונים והודעות, אבל ראשית כתמיד חסות קצרה. השבוע עדכנו אותי שעושים היסטוריה זכתה בפעם החמישית ברציפות בתחרות פודקאסט השנה של גיקטיים בקטגוריית ההיסטוריה. הפעם הזוכים אפילו קיבלו פסלון מיוחד, שזה די מגניב. אז תודה רבה לכל מי שהצביע לי במסגרת התחרות, אני ממש ממש מעריך את זה. ובכלל תודה רבה לכולכם על האהבה והתמיכה שאתם מרעיפים עליי לאורך השנים האלה. אחרי שפרסמתי לפני שבועיים שמכרתי את פודקאסט ישראל ואני יוצא לדרך עצמאית קיבלתי מאות תגובות מפרגנות ואיחולי הצלחה וכל הפירגון הזה עושה לי המון טוב בלב. אז תודה רבה רבה. שלי נוי היא מנהלת ההפקה שלנו וחוץ מלהיות אחראית על כל הפודקאסטים שאתם שומעים ברשת עושים היסטוריה היא גם אחת הנשים הערכיות והאכפתיות ביותר שאני מכיר. אז כששלי ביקשה ממני לספר לכם על התוכנית החדשה שהיא מתנדבת בה אני לא חושב פעמיים. אז ככה: השתחררתם מצה"ל או משירות לאומי? יפה. מה עכשיו? אולי אתם שואלים את עצמכם איזה מקצוע אתם רוצים לבחור או איך להפוך את תחומי העניין שלכם למקצוע או איך להגדיר מטרות לקריירה שלכם ואיך להגשים אותן. בדיוק בשביל זה יש תוכנית חדשה בשם 'מסע אל האופק' שמטרתה לסייע לצעירים שהשתחררו בחמש השנים האחרונות לעצב את העתיד שלהם באמצעות סדנאות לפיתוח קריירה, סיורים בחברות מובילות, מפגשים עם אנשי מפתח בתעשייה ובניית תוכנית אישית פרקטית. לפרטים נוספים חפשו 'מסע אל האופק' בגוגל. כתמיד אם אתם אוהבים את עושים היסטוריה ורוצים לתמוך בה אתם יכולים להזמין אותי להרצאה אצלכם בארגון. יש לי כמה וכמה הרצאות בתחומים שונים. יש הרצאה על האופן שבו תשנה הבינה המלאכותית את עולמנו בעשורים הקרובים ויש הרצאה על הסיפור של סטקסנט, התולעת הישראלית שפגעה בתוכנית הגרעין האיראנית ועוד כמה הרצאות על אבטחת מידע. ואם אתם רוצים משהו ממש לא שגרתי אני גם יכול לספר את הסיפור של הצוללת אח"י דקר שעשיתי עליה סדרה של שני פרקים בעושים היסטוריה. כמו כן ארבעת הספרים שלי זמינים לרכישה באתר הבית שלי, ranlevi.co.il, כמו למשל הספר הראשון שלי - פרפטואום מובילה. אם אתם חושבים שתרמודינמיקה זה תחום יבש ומשעמם אני לא יכול להאשים אתכם. תכלס תרמודינמיקה זה היה אחד המקצועות הכי נוראיים שלמדתי בתואר. אבל מאחורי המשוואות היבשות מסתתרים כמה מהעקרונות הבסיסיים ביותר של היקום שלנו - עקרונות שמהווים את הבסיס לכל המדע שלנו, ואחד מהם הוא חוק שימור האנרגיה. אבל יש אנשים שלא מוכנים לקבל את חוק שימור האנרגיה ומנסים לפתח סוג מסוים של מכונות שקורא תיגר על החוק הזה - מכונות של תנועה מתמדת, מכונות שלא צריכות אנרגיה חיצונית כדי לעבוד. בפרפטואום מובילה אני מספר על ההיסטוריה של המכונות הלא שגרתיות האלה, על האנשים המיוחדים שניסו להמציא אותן וכמובן על אינספור השרלטנים והנוכלים שניצלו את התמימות שלהם. אז חשבתם שתרמודינמיקה זה יבש ומשעמם? תחשבו שנית. כל הספרים שלי זמינים כאמור באתר ranlevi.co.il ומגיעים עם הקדשה אישית ממני אליכם או למי שתבחרו להעניק אותם במתנה. עושים היסטוריה הם שלי נוי מנהלת ההפקה שלנו, עמית חזזי במכירות, אביב שם טוב סמנכ"ל התפעול ושילה דה-בר המנהל העסקי. אני רן לוי, כותב ומגיש. להתראות בפרק הבא.
        ]]></content:encoded>
    </item>
    
    <item>
        <title>442: מלחמת העצמאות, חלק א' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/442-mlkhmt-h-tsmvt-khlq-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/442-mlkhmt-h-tsmvt-khlq-vshym-hystvryh.html</guid>
        <pubDate>24 במרץ 2025</pubDate>
        <description>Transcript for 442: מלחמת העצמאות, חלק א' [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 442, מלחמת העצמאות, חלק א'. רשת עושים היסטוריה. רן לוי 00:24 ממשלת הוד מלכותו רואה בעין יפה את הקמת בית לאומי לעם היהודי בארץ ישראל. המשפט הקצר הזה, שהופיע במכתב ששלח שר החוץ הבריטי הלורד ארתור ג'יימס בלפור ב-1917 לחבר פרלמנט בריטי ממוצא יהודי, נחשב לאחד ההישגים המזהירים של התנועה הציונית שייסד בנימין זאב הרצל. בפעם הראשונה הסכימה מעצמה עולמית לפרוס את חסותה על שאיפותיו הלאומיות של העם היהודי. הצהרת בלפור, כפי שמכונה המכתב הזה, הייתה תוצאה של פעילות דיפלומטית אינטנסיבית מצדם של חיים ויצמן ונחום סוקולוב, שני פעילים ציוניים מרכזיים. מקובל להניח שהבריטים נענו לבקשה הציונית מתוך הכרת תודה על תרומתו של ויצמן למאמץ המלחמתי הבריטי בימי מלחמת העולם הראשונה. ויצמן, ביוכימאי בהכשרתו, פיתח שיטה חדשנית לייצור אצטון שהיה מרכיב חיוני בייצור חומרי נפץ. בנוסף, הלורד בלפור וגם ראש הממשלה הבריטי דייוויד לויד ג'ורג' היו נוצרים מאמינים ותמכו בחזרתם של היהודים לארץ הקודש מטעמים דתיים. ולבסוף, כפי שמסביר לנו ההיסטוריון יואב גלבר, פרופסור אמריטוס באוניברסיטת חיפה, היו גם לא מעט שיקולים אסטרטגיים ופרקטיים יותר שהיו מעורבים בהצהרה הזו. יואב גלבר 01:59 את הצהרת בלפור נתנה הממשלה. השיקולים שלה היו או אסטרטגים גלובלים, באפר לתעלת סואץ, אחרי שהטורקים תקפו פעמיים את התעלה במלחמת העולם הראשונה, שיהיה חיץ. אם אנחנו נשב בארץ ישראל, תעלת סואץ בטוחה. זה שיקול אסטרטגי. היה שיקול פוליטי מדיני. הם מה שוויצמן הצליח לשכנע הרבה אנגלים זה שהיהודים חזקים. בעיקר באמריקה וברוסיה, זה שתי הקהילות היהודיות הגדולות של אז. והוא יוכל דרך היהודים וההשפעה שלהם על דעת הקהל למשוך את אמריקה למלחמה ולמנוע מרוסיה שכבר התנדנדה לפרוש מהמלחמה. ואז צריך לתת משהו שילהיב את היהודים. רן לוי 02:40 כפי שאפשר לצפות, התגובות בעולם היהודי להכרזתה של ממשלת בריטניה היו אקסטטיות. חגיגות פרצו בתפוצות השונות והיו מי שהשוו את ההצהרה הזו להכרזת כורש, זו שאיפשרה את חזרתם של היהודים מגלות בבל ואת הקמתו של בית המקדש השני. מי שהיו הרבה פחות מרוצים מההצהרה היו כמובן ערביי ארץ ישראל. אמנם בשלב הזה האוכלוסייה הערבית בארץ ישראל הייתה גדולה בהרבה מהיישוב היהודי, כששש-מאות אלף ערבים לעומת כששים אלף יהודים בלבד, אבל הטפטוף הבלתי פוסק של עלייה יהודית ובעיקר רכישת הקרקעות לשם הקמת יישובים יהודיים גרמו לרבים בחברה הערבית לחשוש שהעולים היהודים מנשלים בהדרגה את הכפריים הערבים מאדמותיהם. החשש הזה גבר אפילו עוד יותר בעקבות החלת המנדט הבריטי בארץ ישראל בתום מלחמת העולם הראשונה, שכן אחת ממטרותיו המוצהרות של המנדט, כפי שהופיע באמנה הרשמית שלו, הייתה יצירתם של תנאים שיאפשרו את הקמתו של בית לאומי לעם היהודי בארץ ישראל. יואב גלבר 03:36 ואם זה לא היה מספיק, הנציב העליון הראשון, סר הרברט סמואל, שהיה ממונה מטעם ממשלת בריטניה על ניהול המנדט, היה בעצמו יהודי ותומך ברעיון הציוני. כשהוא מגיע, זה כאילו הנה הבריטים הולכים לשים נציב יהודי על ארץ ישראל. זה עוד מגביר את התסיסה. בהתחלה התגובה הערבית הייתה מתונה יחסית. הפגנות ושביתות בימי השנה לציון הצהרת בלפור, שבהן דרשו המוחין מממשלת המנדט להגביל את היקף העלייה היהודית לארץ ישראל. ואז זה כבר מתחילות מאומות ורטינות והאנגלים מתחילים להבין שיש כאן בעיה. הם עוד מנסים לפתור אותה בקטן, והם מזמינים את ויצמן ואנשיו לעקבה למפגש עם האמיר פייסל, בנו של השריף ששומר על המקומות הקדושים במכה ומדינה, שיגיעו להבנה. הם נפגשים, הבריטים כמובן מארגנים את זה, והם מסכמים להיפגש שוב בוועידת השלום ולנסות להגיע שם להסכם פורמלי ממשי. רן לוי 04:54 ויצמן ופייסל אכן הגיעו להסכם, אבל מסיבות מדיניות שונות הוא לא יצא אל הפועל. חוסר השקט ברחוב הערבי הלך וגבר עד שהגיע לשיאו ב-1921 במה שמכונים מאורעות תרפ"א, סדרה של פרעות ותקיפות כנגד היישוב היהודי שבהן נרצחו 47 יהודים וכ-140 נפצעו. בשלב הזה הבריטים התחילו להבין לאיזו צרה הם הכניסו את עצמם. יואב גלבר 05:20 נתקלתי באיזה דוח שכותב קצין מודיעין במפקדת הממשל הצבאי של ארץ ישראל בירושלים למשרד המלחמה בלונדון. והוא מתאר את המצב ואת השמועות ואת החתרנות ורחשים ורחשי רוח. ובסוף המשפט המסכם הוא כותב להם: 'Gentlemen, we've got ourselves mixed up in another Ireland'. נו, הם מבינים את המשמעות. וזה בעיצומה של, בעיצומו של המרד האירי ומלחמת העצמאות של אירלנד החופשית. חשוב להבין שכבר בימים שלפני הצהרת בלפור היו חילוקי דעות במסדרונות השלטון בלונדון לגבי התמיכה ברעיון של בית לאומי ליהודים בארץ ישראל. היו לא מעט פוליטיקאים בריטים שאמדו את הצד הערבי בסכסוך. ובנוסף, לבריטניה היו לא מעט אינטרסים כלכליים וגיאופוליטיים בעולם הערבי והמוסלמי. ומעל הכל, לממשלת המנדט בארץ ישראל היה אינטרס אחד מובהק, לשמור על השקט. אף אחד לא רצה לראות חיילים בריטים נהרגים ונפצעים במסגרת סכסוך שלבריטניה לא היה שום קשר אליו. רן לוי 07:05 התוצאה הייתה מסמך שהגיש ב-1922 וינסטון צ'רצ'יל, שהיה שר המושבות אז בממשלה הבריטית, לפרלמנט הבריטי ובו החלטה להגביל את היקף העלייה היהודית לארץ ישראל. מסמך רשמי שכזה קרוי באנגלית White Paper, מונח שתורגם לעברית כספר לבן. הספר הלבן של צ'רצ'יל, כפי שאפשר לנחש, לא התקבל בשמחה גדולה ביישוב היהודי ובתנועה הציונית בכלל, אבל במישור המעשי ההשפעה שלו על היקף העלייה היהודית לארץ הייתה קטנה יחסית. הסיבה לכך עשויה להפתיע אתכם. עיקר ההתנגדות לעלייה לארץ ישראל הייתה דווקא מצד ההנהגה הציונית עצמה. יואב גלבר 08:31 עכשיו, זה לא ביום אחד. זה תהליך שהתחיל בעיקר ב-1918 ונמשך ב-1919 ועורר בהנהגה הציונית חרדה עצומה. באמת? למה? למה? כי זאת ארץ שעכשיו נגמרה במלחמה, שהייתה שדה קרב, שהיא הרוסה ומדולדלת אחרי שלטון טורקי צבאי של ג'מאל פאשה וכולי. לא שהיא הייתה ארץ פורחת וגדולה וחזקה. הכל היה... הייתה ארץ שפולטת הגירה, היא לא הייתה ארץ שעל פי נתוניה הטבעיים קולטת הגירה. אפילו בני העלייה הראשונה היגרו במספרים לא... לא קטנים. מי שרצה ללמוד, לא היה לו איפה ללמוד בארץ. מי שרצה לעשות עסקים, לא היה פה מרחב. אז יבואו עשרות אלפי אנשים, לא ימצאו פה עבודה כי אין עבודה, כסף אין להם, השקעות אין, לתנועה הציונית אין כסף. כשויצמן אמר 'העם היהודי אייכה', הוא לא התכוון לאנשים, הוא התכוון למיליונרים שייתנו כסף. ואז הפחד היה שאנשים יבואו, יישברו, יתאכזבו, יחזרו לארצות המוצא, יוציאו את דיבת הארץ רעה וכשהנסיבות תשתנינה כבר לא ירצו לבוא לארץ. רן לוי 10:04 באמצע שנות ה-20 בפרט פקד את ארץ ישראל משבר כלכלי חריף, תוצאה של ירידת היקף התרומות שהגיעו מיהדות התפוצות, שבעקבותיו עסקים רבים פשטו את הרגל והאבטלה הגיעה לכדי שליש מכוח העבודה הכללי של היישוב היהודי. במצב כזה היקף העלייה לארץ ישראל היה מטבע הדברים בלאו הכי נמוך, כך שאיש לא היה מוטרד מהמגבלות הבריטיות. אבל למרות הנכונות הבריטית להגביל את היקף העלייה היהודית, ההתנגדות הערבית לא רק שלא שככה, אלא אפילו הלכה וגברה. יואב גלבר 11:00 באותו האופן שבו התנועה הציונית הייתה התפתחות מאוחרת יחסית בדברי ימי היהדות, כך גם לערביי ארץ ישראל לא היו במקור שאיפות לאומיות משל עצמם. כי צריך להבין, המרחב הזה זה מרחב שאף פעם לא היו בו מדינות לאום או עמים בכלל. תמיד היו אימפריות, האוטומנית והממלוכית לפניה, והחליפות לפניה, והביזנטית והרומית והבבלית והאשורית וכן הלאה וכן הלאה. אבל מתחת לאימפריה לא היו עמים. היו שבטים, היו עדות דתיות, אתניות וזה וכולם מתחרים בכולם. שאיפות לאומיות ראשוניות החלו להופיע בחברה הערבית בעיקר בימים שלאחר מלחמת העולם הראשונה, וגם אז הן עדיין לא היו מופנות כלפי ארץ ישראל או פלסטינה, אלא היו מוכוונות לעולם הערבי כולו במה שכונה התנועה הפאן-ערבית. הפאן-ערביות קראה לאיחוד של כל העמים והמדינות הערביות במזרח התיכון לשם יצירת לאום ערבי יחיד, ושיאה היה בהקמתה של הממלכה הערבית של סוריה במרץ 1920, שמייסדיה קיוו שתשלוט על כל השטח שבו נמצאות היום סוריה, ירדן, לבנון וישראל ותאגד את פני כל העדות והשבטים הערביים. לרוע מזלם של תומכי הפאן-ערביות, שאיפותיהם התנגשו ישירות עם האינטרסים הבריטים והצרפתים במזרח התיכון. בתוך חודשים ספורים פלשו כוחות הצבא הצרפתי לשטחי הממלכה הסורית החדשה ופירקו אותה. רן לוי 13:30 כישלונה של תנועת הפאן-ערביות חיסל הלכה למעשה את תקוותיהם של הערבים להקים מדינה אחת גדולה על כל שטח המזרח התיכון. האידאולוגיה הזו תחזור לקדמת הבמה מספר עשורים לאחר מכן באמצע המאה ה-20, אבל בינתיים בשנות ה-20 היא פינתה את מקומה ללאומיות אזורית ומצומצמת יותר. כך קרה שב-1920 הוקם בחיפה הוועד הפועל הערבי שייצג את ערביי ארץ ישראל מול שלטונות המנדט והוביל את המאבק להקמתה של מדינה ערבית עצמאית מערבית לירדן. מאבק שנוהל רובו ככולו בדרכי שלום וללא אלימות, שכן חברי הוועד ביקשו לשמור על יחסים טובים עם ממשלת המנדט ולהציג את התנועה הלאומית הפלסטינית בפני שאר העולם באור חיובי. אבל לא כולם האמינו במאבק אזרחי שליו. אמין אל-חוסייני היה פעיל בולט במאבק נגד הציונות עוד בתקופת השלטון האוטומני ובהמשך תחת שלטון המנדט. למרות שבשלב מסוים אל-חוסייני נידון על ידי הבריטים למאסר ממושך עקב השתתפותו בהפגנה אלימה, הבריטים בכל זאת תמכו במינוי שלו לתפקיד יוקרתי מאוד של המופתי של ירושלים, האחראי על המקומות הקדושים לאסלאם. הבריטים קיוו כנראה שתמיכתם תשכנע את חוסייני למתן את דעותיו ולסייע להם לשמור על השקט בעיר, אבל בפועל תהיו מופתעים, חוסייני ניצל את השפעתו כדי לשפוך עוד שמן למדורה בדמות הזרקה של מימד דתי לסכסוך, כמו למשל להאשים את היהודים שהם מתכוונים להשתלט על הר הבית ולהקים שם את בית המקדש השלישי. בשלהי שנות ה-20 עם ההתאוששות מהמשבר הכלכלי, החלה גם העלייה היהודית לארץ לשוב ולהתחזק ויחד איתה גם חששם של הערבים מפני ערעור המאזן הדמוגרפי הקיים. ההסתה מצד המופתי ואנשי דת נוספים תדלקה את הפחדים האלה עוד יותר עד להתפרצות בלתי נמנעת: מאורעות תרפ"ט באוגוסט 1929, שבהן הותקפו שכונות ויישובים יהודיים רבים בכל רחבי הארץ ונרצחו לא פחות מ-133 יהודים, מהם 67 בחברון לבדה. מאורעות תרפ"ט היוו נקודת מפנה בדברי ימי הסכסוך בארץ ישראל. ועדת חקירה מיוחדת שמינתה הממשלה הבריטית הגיעה למסקנה שהגורם המרכזי לפרעות היה חששם של הערבים מפני השתלטות יהודית על שטחי ארץ ישראל. המסקנה הזו הובילה לספר לבן שני שפורסם ב-1930 ומוכר בשם 'הספר הלבן של פאספילד', על שמו של שר המושבות הבריטי באותה התקופה. בספר הזה הוטלו מגבלות מחמירות עוד יותר על העלייה ועל רכישת הקרקעות על ידי יהודים. אמנם המגבלות הללו בוטלו בתוך זמן קצר בעקבות מחאותיהם של ראשי התנועה הציונית בבריטניה, חיים ויצמן אפילו התפטר מתפקידו כיושב ראש ההסתדרות הציונית, אבל המאורעות הקשים חיזקו את התחושה אצל הבריטים שהמשך העלייה היהודית ורכישת הקרקעות הם גורם משמעותי בהחרפת הסכסוך. זאת ועוד, המאורעות האיצו מאוד את המגמה של ניתוק קשרי המסחר והעבודה בין היהודים והערבים בארץ ישראל, ולבסוף הם גם הובילו לשינוי תפיסתי עמוק אצל מי שעתיד להיות האדם החשוב והמשפיע ביותר בתולדות המאבק להקמתה של מדינת ישראל. רן לוי 16:36 דוד יוסף גרין נולד ב-1886 בעיירה פלונסק שבפולין. בגיל 14 דבק בו החיידק הציוני ויחד עם מספר חברים נוספים הוא הקים אגודה שהכשירה את חבריה לקראת עלייה לארץ ישראל. ב-1906 הוא עלה בעצמו ארצה ובין עבודה בפרדסים של פתח תקווה ושמירה על השדות של סג'רה הוא שימש גם כאחד מראשיה של מפלגת פועלי ציון בארץ ישראל, מפלגה ציונית סוציאליסטית. על המאמרים שהוא כתב בעיתון המפלגה הוא חתם בשם העברי שבחר לעצמו - בן גוריון. כפעיל ציוני דוד בן גוריון החזיק בתפיסות פרגמטיות למדי. בארץ ישראל שלטה באותה התקופה האימפריה האוטומנית, ובן גוריון האמין שכדי לקדם את ההתיישבות היהודית על היהודים להתעתמן, דהיינו להפוך לאזרחים נאמנים של האימפריה ולפעול בתוך המסגרות החוקיות והפוליטיות שלה. לשם כך הוא למד טורקית ונסע לאיסטנבול כדי ללמוד משפטים, אבל הלימודים הופסקו בתוך זמן קצר בשל פרוץ מלחמת העולם הראשונה. כשכבשו הבריטים את ארץ ישראל נקט בן גוריון באותה גישה פרגמטית גם כלפיהם. הוא פעל לשם הקמתם של גדודים עבריים בצבא הוד מלכותו, התגייס בעצמו לאחד הגדודים הללו ושירת בו כחצי שנה. עם תום מלחמת העולם הראשונה חזר בן גוריון לפעילות פוליטית נמרצת. הוא היה ממקימי ההסתדרות הכללית של העובדים העבריים בארץ ישראל וב-1921 נבחר למזכיר הכללי שלה, תפקיד אותו מילא במשך 15 שנה. רן לוי 18:20 התפיסות הסוציאליסטיות של בן גוריון השפיעו גם על התפיסות המדיניות שלו. כמו רבים מחבריו בתנועה, בן גוריון לא הכיר בקיומה של תנועה לאומית פלסטינית. הוא חשב שהשנאה וההתנגדות לתנועה הציונית מגיעות מכיוונם של בעלי ההון הערבים, האפנדים וכוהני הדת המוסלמים, והם אלה שמרעילים את מוחותיהם של הפועלים הערבים, הפלאחים, נגד היהודים. בן גוריון האמין באמת ובתמים שהפועלים העבריים והערביים יכולים לשלב ידיים ולעבוד יחד לשם הקמתה של תנועת שחרור ותחייה של כל עמי המזרח התיכון. מעין אוטופיה של פועלים שבה האחווה והרעות יגברו על השנאה והפחד. כך למשל אמר בן גוריון בנאום שהוא נשא בפני מועצת פועלי הרכבת ב-1924. ציטוט: 'זה לא מקרה שעל דבר האחווה והאחדות מדברים רק בפגישות פועלים. בין בעלי הרכוש והמסחר יש תחרות וקנאה. בין הפועלים יש אחדות. גם בהתקשרו אל הפועלים היהודים נשאר הפועל הערבי בן לעמו הערבי, כמו שהפועל העברי נשאר נאמן לעמו העברי. אנו רוצים בברית של פועלים ערביים בני עם ערבי חופשי. הפועלים היהודים המאוגדים בהסתדרות הכללית מושיטים את ידם לפועלים הערביים ונכונים להתקשר בברית של אחווה, אמת ושוויון'. סוף ציטוט. רן לוי 20:09 אבל מאורעות תרפ"ט והרצחניות שטופת השנאה שבה התנפלו הפורעים הערבים על היישוב היהודי הביאו את בן גוריון לזנוח את התפיסות הנאיביות האלה. הוא קיבל את קיומה של תנועה לאומית ערבית, והחלום על שותפות סוציאליסטית בין פועלי שני העמים פינה את מקומו למחשבות על חלוקה של ארץ ישראל לקנטונים יהודיים וערביים. ישויות אזוריות שלכל אחת מהן תהיה אוטונומיה תרבותית ואזרחית ושתיים תסורנה למרותה של ממשלה פדרלית משותפת בנושאים של חוץ וביטחון. יואב גלבר 21:09 ובכל זאת, בן גוריון נותר פרגמטי. ממחצית שנות ה-30 הוא נפגש עם מספר מנהיגים ערביים, בהם נציגים של מפלגת אל-איסתקלאל, או בעברית מפלגת העצמאות, שהייתה אחת המתנגדות התקיפות לממשלת המנדט ולתנועה הציונית כדי לדון איתם על פתרונות אפשריים לסכסוך. ואז הוא מתחיל סדרת פגישות, הוא מנסה להיפגש עם מנהיגים ערבים. אף אחד לא מוכן להיפגש איתו חוץ ממוסא אל-עלמי שהיה פקיד בכיר בממשלת המנדט. ומהשיחות ביניהם בן גוריון מבין שעם הפלסטינים אי אפשר להגיע להסכמה. זאת אומרת, אפשר להגיע אולי עם העולם שמסביב, אבל לא עם הפלסטינים. ואז המדיניות הציונית מחפשת כל מיני אלטרנטיבות בעיקר במהלך המרד הערבי. ברית מיעוטים, זאת אומרת אנחנו הדרוזים, המרונים, הכורדים, העלווים, הבדואים, כולנו נגד הרוב הסוני. נהיה גוש אחד ונצליח להשיג משהו. זה לא עבד כי המיעוטים האלה היו מסוכסכים אחד עם השני, כל אחד פחד מהרוב המוסלמי. זה פשוט לא עבד. רן לוי 22:46 כל הנציגים הערבים עימם שוחח הציגו בפניו חזית אחידה ונוקשה של התנגדות מוחלטת למדינה היהודית. את גישתם של אותם נציגים אפשר לסכם בדברים שאמר לו מוסא אל-עלמי. כשבן גוריון טען בפניו שהעלייה היהודית דווקא תועיל לתושבי הערבים של ארץ ישראל ותסייע להם לפתח את הכלכלה המקומית, אל-עלמי השיב לו, ציטוט: 'אני בוחר שהארץ תהיה ענייה ושוממה אפילו עוד 100 שנה, עד שאנחנו הערבים נהיה מוכשרים בכוח עצמנו להפריחה ולפתחה'. בבחירות שנערכו בגרמניה בנובמבר 1932 זכתה המפלגה הנאצית במספר המושבים הגדול ביותר בפרלמנט ואדולף היטלר מונה לקנצלר. ההתפתחות המדאיגה הזו דחפה יהודים רבים לעזוב את גרמניה, וכ-250 אלף יהודים מצאו את דרכם לארץ ישראל במה שמכונה העלייה החמישית. העלייה הזו הייתה אחראית לתקופה של שגשוג כלכלי ותרבותי יוצא דופן ביישוב היהודי, שכן רבים מהעולים היו בני המעמד הבינוני ובעלי מקצועות צווארון לבן - רופאים, סוחרים, אדריכלים, עורכי דין ותעשיינים. תל אביב הפכה לעיר הגדולה ביותר בארץ ומאה יישובים יהודיים חדשים הוקמו במקומות שונים. יואב גלבר 24:01 ערביי ארץ ישראל צפו בהתפתחויות הללו בעיניים כלות. משנה לשנה הלכה ונשחקה העליונות הדמוגרפית שלהם, בעוד שמסביבם בכל רחבי המזרח התיכון עמים ערביים אחרים הצליחו בכוח הזרוע להגיע להישגים מדיניים לא מבוטלים. עיראק מקבלת עצמאות ב-1930. מה זה עצמאות? היא החליפה את המנדט בחוזה עם אנגליה שהשאיר את האנגלים בעמדת כוח, אבל הם לכאורה עצמאיים. מצרים לא הייתה מנדט, אבל הבריטים ישבו בה עוד מהמאה ה-19 עוד לפני שהאימפריה האוטומנית התפוררה. והגבול הבינלאומי ישראל-מצרים הוא גבול שסוכם בין האימפריה האוטומנית לבריטניה ב-1906 שם על טאבה. עכשיו המצרים תוססים. יש שם בסיס צבאי בריטי גדול, יש תעלת סואץ שהיא חיונית לאימפריה, והבריטים ב-1936 עושים פאוזה בסכסוך וחותמים על הסכם עם ממשלת מצרים שמכיר בעצמאות מצרים ויש מלך. בהתחלה זה פואד, אחר כך זה פארוק. ובסוריה יש מאומות, היה מרד כבר בשנות ה-20 של הדרוזים שדוכא. וב-36' פרצו מאומות והצרפתים הרגיעו אותם בהסכם דומה להסכם בין אנגליה למצרים רק לביצוע בעוד שלוש שנים והמלחמה חסכה את זה, הם ירדו מזה. עכשיו עומדים הפלסטינים ורואים כל המדינות מסביב פה מקבלות עצמאות ורק הם תקועים לא רק עם האנגלים, אלא גם עם היהודים. רן לוי 25:34 הלחץ בציבור הערבי הלך וגבר. מנהיגים מתונים פינו את מקומם בזירה הציבורית למנהיגים קיצוניים יותר, כדוגמת המופתי אל-חוסייני, וארגונים מחתרתיים החלו להתארגן בכפרים השונים. צעירים החלו מתאמנים בשימוש בנשק. בתקשורת הערבית נשמעו יותר ויותר מילים כמו ג'יהאד וחרב. ארץ ישראל הייתה חבית של חומר נפץ שרק המתינה לגפרור, אבל אף אחד לא ידע שלמעשה הפתיל כבר הוצת. רן לוי 26:19 עז א-דין אל-קאסם נולד בסוריה ב-1882 וכבר מגיל צעיר הפגין נטיות קיצוניות ברורות. כאימאם הוא הטיף לצניעות והימנעות ממפגשים בין גברים ונשים, וכשכבשו הצרפתים את סוריה הוא ארגן קבוצה של לוחמים לפעולות גרילה נגדם. הצרפתים דנו אותו למוות, ואל-קאסם ברח ללבנון. משם הוא עשה את דרכו לחיפה וב-1921 הוא מונה לאימאם של המסגד הראשי בעיר. בדרשותיו עודד אל-קאסם את המאמינים להתנגד לשלטון הבריטי. היהודים, הוא הסביר, תלויים בבריטים להגנתם, ואם יצליחו הערבים לדחוק את הבריטים החוצה מארץ ישראל גם היהודים יברחו בעקבותיהם. אל-קאסם לא היה כהן הדת המוסלמי היחיד שהחזיק בדעות האלה, אבל בניגוד לאנשי דת אחרים הוא עשה יותר מאשר רק לדבר. החל מאמצע שנות ה-20 החל אל-קאסם להקים באופן אקטיבי תשתית טרור מסודרת ומאורגנת, הראשונה מסוגה בארץ ישראל. אל-קאסם עבר בין הכפרים בצפון, נשא דרשות נגד הממשלה והיהודים, ואיתר צעירים נלהבים שאותם גייס לתאים מחתרתיים. אחד מאותם תאים מחתרתיים הייתה קבוצה שקראה לעצמה 'כנופיית כף היד השחורה'. החל מ-1931 החלו חברי הכנופיה בסדרה של תקיפות נגד יישובים יהודיים ורצחו מספר חקלאים ביגור, בלפוריה וכפר חסידים. ב-22 בדצמבר 1932 השליכו חברי כנופיית כף היד השחורה פצצה מאולתרת לתוך בית משפחת יעקובי במושב נהלל, והרגו את אב המשפחה יוסף ובנו בן ה-8. גשש שהוזעק למקום זיהה עקבות של שלושה אנשים שהובילו מהגדר של היישוב אל הדרך הראשית בקרבת הכפר הערבי ספורייה. כשערכה המשטרה הבריטית חיפוש בכפר, הבחין אחד השוטרים באישה שיצאה מאחד הבתים. השוטר עקב אחרי האישה וראה אותה משליכה דבר מה מאחורי הבית. בדיקה מהירה גילתה שמדובר בפצצה מאולתרת, זהה לזו שהרגה את בני משפחת יעקובי. השוטרים עצרו את בעלה של האישה שבתום חקירה קצרה הוביל אותם לשותפיו לפשע. שניים מהמחבלים נידונו למוות, אבל לרוע המזל החקירה לא חשפה את מעורבותו של עז א-דין אל-קאסם בהתארגנות, שהמשיך להסתובב חופשי. רן לוי 28:58 בינתיים כאמור המשיכו המתחים בציבור הערבי להתגבר. באוקטובר 1935 הגיע לנמל יפו משלוח של כמה מאות חביות מלט מנמל אנטוורפן שבבלגיה. המשלוח נבדק על ידי רשויות הנמל ונמצא תקין, אבל בזמן פריקתו נפלה אחת החביות אל הרציף, מכסה החבית נפתח ומתוכה התגלגלו אל הרציף מאות כדורי רובה. חביות המלט, כך מסתבר, הכילו 500 רובי מאוזר וכמה מאות אלפי קליעים עבור ארגון ההגנה. חשיפת משלוח הנשק של ההגנה הביאה את המתיחות בארץ לשיא, והפגנות סוערות פרצו ביישובים הערביים נגד השלטון הבריטי שלא עשה די כדי למנוע מהיהודים להתחמש. עז א-דין אל-קאסם החליט לעשות מעשה. הוא עזב את חיפה ונסע לג'נין, שם גייס קבוצה של צעירים והקים כנופיית טרור חדשה, הפעם בהנהגתו הפעילה. ב-7 בנובמבר 1935 קיבל משה רוזנפלד, סמל ותיק במשטרה הבריטית, דיווח על גניבת אשכוליות מפרדס ליד עין חרוד. הוא יצא על סוסו לעקוב אחרי הגנבים והעקבות הובילו לשביל שטיפס במעלה הר הגלבוע. רוזנפלד ירד מסוסו והחל לעלות על צלע ההר. קול ירייה הדהד בין הנקיקים ושוטרים אחרים שהוזעקו למקום גילו את גופתו של רוזנפלד כשהוא ירוי בראשו. רצח של שוטר הוא לא משהו שהמשטרה הבריטית הייתה מוכנה לעבור עליו לסדר היום, וממשלת המנדט הכריזה על פרס של 200 לירות, סכום נכבד ביותר, למי שיביא מידע שיסייע לפענוח הרצח. ואכן, מספר ימים לאחר מכן קיבלו השוטרים ידיעה על כנופיה שמסתתרת בחורשה לא רחוק מג'נין. הבריטים הזרימו תגבורת לאזור ובחסות החשיכה הקיפו את החורשה. עם עלות השחר החלו הבריטים לכרוז לעז א-דין ואנשיו להיכנע, אבל זה השיב להם שהוא מתכוון להילחם עד מוות. הבריטים פתחו באש ועל פי הדיווחים בעיתונות אל-קאסם נהרג כשהוא מצטט פסוקים מהקוראן. רן לוי 31:42 למרות שתרומתו המעשית של עז א-דין אל-קאסם למאבק הערבי נגד השלטון הבריטי הייתה זניחה בכל קנה מידה, מותו הפך לאירוע מכונן בתולדות התנועה הלאומית הפלסטינית. בן גוריון אמר עליו שלראשונה מצאו הערבים את תל חי שלהם. העיתונים הערביים היללו את אל-קאסם כגיבור לאומי שבמותו נתן דוגמה אישית והוא הפך לסמל של המאבק המזוין נגד הציונות, המנדט הבריטי והמערב בכלל. בפרט מותו של אל-קאסם דרבן צעירים ערביים נוספים להתארגן במסגרת כנופיות מזוינות ולתקוף יעדים יהודיים ובריטיים. ב-15 באפריל 1936 תקפה כנופיה שכזו שאחדים מחבריה גויסו על ידי עז א-דין אל-קאסם בעצמו, משאית שהובילה תרנגולות מחיפה לתל אביב. חברי הכנופיה הציבו מחסום של חביות חול ואבנים על כביש טול כרם שכם, עצרו את המשאית, רצחו את שני היהודים שהיו בה, עולים חדשים מסלוניקי, ושדדו את כספם. בתגובה אנשי מחתרת האצ"ל רצחו שני ערבים ליד פתח תקווה, מה שהוביל למהומות אלימות ביפו שבהן נרצחו 16 תושבים יהודים. האירועים הללו היוו את יריית הפתיחה לשלוש שנים בין 1936 ל-1939 של מאומות, פיגועי טרור ותקיפות של יישובים יהודיים בכל רחבי הארץ, שיחד מכונים מאורעות תרצ"ו-תרצ"ט, במסגרתן נחרבו או פונו כמה וכמה יישובים ושכונות כדוגמת משמר הכרמל, פקיעין, עין זיתים ועוד. אבל למרות שכ-400 יהודים נרצחו במאורעות האלה, הפעילות הערבית הופנתה בראש ובראשונה כנגד ממשלת המנדט. עדות לדברים האלה אפשר למצוא בשם שנתנו הערבים לאותן מאורעות: 'המרד הגדול בפלסטין' או 'המרד הערבי הגדול'. מרד נגד שלטונות המנדט מתוך אותה תפיסה שבה דגל כזכור גם עז א-דין אל-קאסם, שליישוב היהודי בארץ אין תקומה בלעדי מטרית ההגנה הבריטית. יואב גלבר 34:02 הדרישות הערביות לא הופנו ליישוב. הן הופנו לבריטים. הם רצו שהבריטים יפסיקו את העלייה, יפסיקו או יאסרו רכישת קרקעות על ידי יהודים, ויכריזו על או יתחייבו לעצמאות פלסטינית במאזן הדמוגרפי הקיים שהוא רוב ערבי בערך של שני שליש מול שליש, או אפילו קצת... זה שבעים מול שלושים אחוז בערך ב-36'. בנובמבר 1935 הגישו נציגי רוב המפלגות הערביות לנציב העליון של המנדט רשימת דרישות, בהן כצפוי הפסקת העלייה היהודית ואיסור על העברת קרקעות ערביות לידיים יהודיות. וכדי להפעיל לחץ על הבריטים לקבל את דרישותיה, הכריזה ההנהגה הערבית באפריל 1936 על שביתה כללית של המסחר, התחבורה ואיסוף המיסים בכל הציבור הערבי בארץ ישראל. באותו החודש גם הוקם גוף חדש, הוועד הערבי העליון בראשותו של המופתי חאג' אמין אל-חוסייני, שאיגד תחתיו שש מפלגות ערביות וארגן סיוע במזון ובכסף לפועלים ערביים שנפגעו מהשביתה. במקביל נמשכה גם ההתנגדות האלימה. משה לגליל מטעם ממשלת המנדט נרצח, ותשתיות חשובות הותקפו ונהרסו, בהן צינור הנפט בין עיראק וחיפה, גשרים, מסילות ותחנות רכבת, משרדי דואר, בנקים, קווי טלפון ומבני שלטון בריטיים. למעלה מ-200 שוטרים ופקידים בריטים נהרגו. התגובה הבריטית הייתה נוקשה ובלתי מתפשרת. הבריטים הכריזו על משטר צבאי, הזרימו כוחות צבא רבים לכפרים ולשכונות הבעייתיות, עצרו עשרות מנהיגים ערביים קיצוניים והגלו אותם למושבות רחוקות כמו סרי לנקה למשל. אל-חוסייני הודח מתפקיד המופתי ונאלץ לברוח מהארץ. שרשרת של מצודות מבוצרות הוקמה באתרים אסטרטגיים ברחבי הארץ כבסיסי פעולה לצבא ולמשטרה. רן לוי 35:34 אבל למרות התגובה הקשה, המרד הערבי כן הצליח לגרום לממשלת בריטניה לשקול מחדש את גישתה והתנהלותה במסגרת הסכסוך בארץ ישראל. כבר בשלביו הראשונים של המרד עוד ב-1936 הקימו הבריטים ועדת חקירה מיוחדת, ועדת פיל על שמו של יושב הראש שלה, לחקר הסיבות הבסיסיות למרד הערבי. חברי הוועדה סיירו ברחבי הארץ, שמעו עדויות מנציגי ממשלת המנדט, ראשי היישוב היהודי ומנהיגים ערביים, והגיעו למסקנה המובנת מאליה למען האמת, שבריטניה טעתה בכך שניסתה ללכת בין הטיפות ולהעניק לשני הצדדים הבטחות מנוגדות שהיא לא יכולה לממש. במילותיו של הדוח המסכם של הוועדה שהוגש ב-1937, ציטוט: 'סכסוך שאין להתגבר עליו פרץ בין שתי עדות לאומיות בגבולותיה של ארץ קטנה. כמיליון ערבים עומדים במלחמה גלויה או נסתרת עם כ-400 אלף יהודים בערך. אין כל יסוד משותף ביניהם. העדה הערבית היא אסייתית באופייה, העדה היהודית רובה ככולה אירופית. שונות הן זו מזו בדתן ובלשונן, בחייהן התרבותיים והחברתיים, דרכי מחשבתן ואורח חייהן רחוקים אלה מאלה לא פחות משאיפותיהן הלאומיות. שאיפות אלו הן אבן הנגף הכבדה ביותר העומדת על דרך השלום. הבית הלאומי לא יכול להיות לאומי למחצה'. סוף ציטוט. מכיוון שכך, ועדת פיל המליצה על הפתרון המעשי היחיד: חלוקה. על פי הצעת הוועדה, מדינה יהודית תוקם על כ-20% משטחה של ארץ ישראל המערבית, אזור החוף, עמק יזרעאל, העמקים הצפוניים והגליל, וכל שאר השטח יהיה ערבי ויסופח לממלכת עבר הירדן. הממשלה הבריטית תמשיך את שלטון המנדט על אזורים חשובים או רגישים במיוחד כגון ירושלים, יפו ונצרת ובערים מעורבות - טבריה, צפת וחיפה. הצעתה של ועדת פיל הציתה ויכוח סוער בקרב התנועה הציונית בין אלה שתמכו ברעיון של חלוקת ארץ ישראל לאלה ששללו אותו. ויכוח שזכה לשם 'פולמוס החלוקה'. שורש המחלוקת היה נעוץ בעובדה שבאף שלב בהיסטוריה של התנועה הציונית אף אחד לא הגדיר בצורה מדויקת מהי בדיוק אותה ארץ ישראל שעליה אמורה לקום המדינה היהודית. יואב גלבר 38:58 כי הנרטיב שלנו מדבר שהצהרת בלפור נתנה את ארץ ישראל כבית לאומי לעם היהודי. זה לא נכון. היא הבטיחה לעם היהודי בית לאומי בארץ ישראל, לא את ארץ ישראל. כל ההבדל. עכשיו המושג ארץ ישראל הזה הוא מושג עמום. אין מושג פוליטי כזה, אין אפילו מושג גיאוגרפי כזה. איזה גבולות יש לה? עבר הירדן, לא עבר הירדן? עד הליטאני, לא הליטאני? איפה בדרום? זאת אומרת אף אחד לא ממש יודע על מה מדברים, מדברים על דבר שהוא ערטילאי. רן לוי 39:44 כבר בשיחות בין חיים ויצמן והאמיר פייסל בראשית שנות ה-20 היה ברור שהשטח שממזרח לנהר הירדן אינו חלק מהחזון הציוני כפי שנוסח בהצהרת בלפור. פולמוס החלוקה אם כן התמקד בשטח שממערב לנהר בלבד, ארץ ישראל כפי שאנחנו מכירים אותה כיום. המתנגדים להצעה נחלקו לאלה שנסמכו על זכותו ההיסטורית של העם היהודי על הארץ כולה, ולאלה שחששו שמדינה קטנה ושברירית לא תוכל לקלוט את גלי העלייה הצפויים, תתקשה להגן על עצמה מול אויביה ותהיה תלויה לחלוטין בגורמים חיצוניים. מנגד תומכי החלוקה ראו בה הזדמנות היסטורית להקים ריבונות יהודית אחרי 2,000 שנות גלות גם במחיר ויתור על חלקים מהארץ. בעיניהם עצם קיומה של מדינה יהודית היה חשוב יותר מהיקף שטחה, מתוך תפיסה שמדינה ריבונית תוכל להוות מקלט בטוח ליהודים, לקלוט עלייה ולפעול להרחבת גבולותיה בעתיד. דוד בן גוריון היה מבין המצדדים ברעיון של החלוקה. שטחה המוגבל של המדינה העתידית לא הטריד אותו. את הגבולות הוא האמין נוכל לשפר בהמשך. מי שקסמה במיוחד לבן גוריון הייתה אחת ההמלצות האחרות והפחות מוכרות של ועדת פיל. יואב גלבר 41:12 החלוקה לא הייתה רק חלוקה. החלוקה הייתה מלווה בהמלצות, מי שקורא את כל הספר של דוח ועדת פיל, להעביר את היהודים שחיים בחלק הערבי למדינה היהודית ואת הערבים שחיים במדינה היהודית לחלק הערבי. זאת אומרת הפרדת אוכלוסיות ממש. זו חלוקה עם טרנספר. כי אתה מדבר בערך אני יודע על 6,000 יהודים או משהו כזה ועל איזה 200 אלף ערבים, אם לא יותר, אני לא זוכר את המספרים המדויקים. ובן גוריון כותב, זה מכתב שמוסווה כמכתב נדמה לי או לפאולה או לעמוס הבן, אבל הוא בעצם לחברים בהנהגת מפא"י, שהמזל הגדול, ההישג הגדול שלנו הוא לא החלוקה, אלא העובדה שהאנגלים מוכנים, כך הוא חשב אז, לדאוג להעברת הערבים מהמדינה היהודית מה שאנחנו לא היינו מסוגלים לעשות. זה אחד מהסיבות שהוא היה בעד הרעיון הזה מאחורי הקלעים אולי בשקט. עכשיו הוא לא היה בעד הגבולות של החלוקה כי הגבולות האלה נתנו אמנם את הגליל ליהודים, אבל את הנגב לערבים. והוא ראה את הפוטנציאל להתפתחות עתידית בנגב ולא בגליל. רן לוי 42:39 הקונגרס הציוני בתמיכתו של דוד בן גוריון החליט לקבל את עיקרון החלוקה ברוב של שני שליש, אבל ההנהגה הערבית דחתה את ההצעה הבריטית על הסף. כישלונה של ועדת פיל וההתנגדות הערבית התקיפה לתוכנית החלוקה הובילו את בריטניה לשלוח לארץ ישראל ועדת חקירה נוספת בשם ועדת וודהד. מסקנות הוועדה היו חד משמעיות. עיקרון החלוקה שהציעה ועדת פיל אינו ישים במציאות בשל המורכבות הדמוגרפית והגיאוגרפית של הארץ. המסקנות הללו סימנו שינוי דרמטי במדיניות הבריטית שזנחה לחלוטין את רעיון החלוקה ועברה לתמוך בפתרון של מדינה דו-לאומית. השינוי הזה בא לידי ביטוי באופן רשמי במאי 1939 כאשר שר המושבות הבריטי מלקולם מקדונלד פרסם את הספר הלבן השלישי. במסמך הזה הכריזה בריטניה על כוונתה להקים בארץ ישראל מדינה משותפת ליהודים ולערבים תוך שמירה על המאזן הדמוגרפי הקיים. לשם כך הוטלו מגבלות חמורות על העלייה היהודית. רק 10,000 עולים יורשו להיכנס לארץ מדי שנה, ובסך הכל לא יותר מ-75 אלף עולים בתוך חמש שנים. מעבר לכך רכישת קרקעות בידי יהודים צומצמה באופן דרמטי והותרה רק בשטח שהיווה כ-5% מכלל שטחה של הארץ. התנועה הציונית הוכתה בהלם. זו הייתה נסיגה מוחלטת של הבריטים מההתחייבות שלהם בהצהרת בלפור. שביתה כללית הוכרזה ביישוב היהודי בארץ, הפגנות ומחאות פרצו בערים השונות ו-12 נקודות יישוב חדשות הוקמו כאקט של התרסה כנגד הספר הלבן. גם בעיני דוד בן גוריון הספר הלבן של מקדונלד נתפס כבגידה חמורה מצד ממשלת בריטניה, במיוחד לנוכח עליית הנאצים לשלטון והתגברות הרדיפות באירופה. הממשלה הבריטית, אמר בן גוריון לחיים ויצמן, החליטה להסגיר אותנו לערבים. ב-1935 עם בחירתו ליושב ראש הנהלת הסוכנות היהודית הפך בן גוריון ממנהיג מגזרי בתנועה הסוציאליסטית לדמות הדומיננטית בהנהגה הציונית כולה. כמנהיג היישוב הוא דגל במדיניות של שיתוף פעולה עם הבריטים. במאורעות של 1936 עד 1939 למשל, שירות הידיעות של ההגנה העביר מידע מודיעיני לבריטים על פעילות ערביי ארץ ישראל ולוחמים יהודים הצטרפו לפלוגות הלילה המיוחדות של אורד וינגייט שפעלו נגד המרד הערבי. בן גוריון גם התנגד באופן נחרץ לעלייה הלא חוקית כדי שלא לפגוע במערכת היחסים העדינה עם השלטון הבריטי. אולם בעקבות פרסום הספר הלבן השלישי שבן גוריון כינה 'ספר המעל', השתנו דעותיו מהקצה אל הקצה. לא רק שהוא החל לתמוך בעלייה הבלתי לגאלית, הוא גם רצה להפוך אותה לגלויה כמעין מרי אזרחי, מלחמה על ידי עלייה כפי שהגדיר זאת, כדי להוכיח לבריטניה ולשאר העולם שאת הספר הלבן אפשר להגשים רק על ידי התאכזרות לפליטים הנמלטים מרדיפות הנאצים ודיכוי של היישוב היהודי בארץ. זאת ועוד, בן גוריון אישר את הקמתה של יחידה מיוחדת של ההגנה בשם הפו"ם, ראשי תיבות של פעולות מיוחדות, שביצע פעולות נקם נגד הבריטים והערבים, כמו למשל פיצוץ של סירת משטרה בריטית שעסקה בלכידת אוניות מעפילים, פעולה שבה נהרג שוטר בריטי ונפצעו חמישה. רן לוי 46:43 אבל ב-1 בספטמבר 1939 פלשה גרמניה הנאצית לפולין ושיבשה את כל התוכניות המיליטנטיות האלה. למרות שהיו קולות ניציים ביישוב שביקשו להמשיך את ההתנגדות לבריטים גם בזמן מלחמת העולם השנייה, בן גוריון הבין שהאיום שנשקף לעם היהודי מהנאצים חמור לאין שיעור מכל גזירה בריטית. בנאום שנשא בן גוריון כשבועיים לאחר פרוץ המלחמה הוא אמר ציטוט: 'הייתי מנסח את אשר מוטל עלינו לעשות לדעתי במילים אלו: עלינו לעזור לאנגלים במלחמתם כאילו לא היה ספר לבן, ועלינו לעמוד נגד הספר הלבן כאילו לא הייתה מלחמה. אין מלחמה זו ככל המלחמות. הפעם קיומה של אנגליה עומד בסכנה ואין זה דבר שאינו נוגע לעם היהודי. ודאי שאיננו יכולים להישאר אדישים לגבי המלחמה בהיטלר וכל יהודי חייב לעזור במידת יכולתו להשמדת המשטר הנאצי'. סוף ציטוט. את מה שהתרחש בארץ ישראל בימי מלחמת העולם השנייה תיארתי בשני פרקים של עושים היסטוריה 268 ו-269 שהתמקדו ב-200 ימי החרדה. התקופה שבה נדמה היה שכוחותיו של ארווין רומל, שועל המדבר המיתולוגי, עומדים למוטט את ההתנגדות הבריטית בצפון אפריקה, לכבוש את ארץ ישראל ולהמית על היישוב היהודי בארץ את אותה שואה שהתחוללה באותו הזמן באירופה. ההגנה והצבא הבריטי שיתפו פעולה כדי להקים בארץ ישראל מערך של בונקרים מבוצרים שאת שרידיהם ניתן לראות עד ימינו שנועדו לבלום את ההתקדמות של הכוחות הגרמניים אם אלו יחדרו לארץ מדרום, והיישוב היהודי בפרט תכנן להתבצר על רכס הכרמל ולהילחם עד האיש האחרון. רן לוי 48:43 כשהסתיימה מלחמת העולם השנייה, עלתה לשלטון בבריטניה מפלגת הלייבור שראשיה הביעו בעבר התנגדות למדיניות הספר הלבן. הבחירה הזו עוררה בקרב היישוב היהודי את התקווה שאולי הממשלה החדשה תבטל את גזירות הספר הלבן, אבל התקווה הזו נכזבה עד מהרה. בן גוריון ניסה לנהל שיחות לא רשמיות בעניין הזה עם הממשלה הבריטית, אבל נוכח לגלות שהפער מולה בלתי ניתן לגישור. בעקבות כך נתן בן גוריון את ברכתו להקמתה של תנועת המרי העברי, ארגון שאיגד תחתיו את כל שלושת המחתרות, ההגנה, האצ"ל והלח"י, והוציא לפועל מספר פעולות אלימות כנגד האינטרסים ותשתיות בריטיים בארץ. המפורסמת מבין הפעולות האלה נודעה כליל הגשרים, פעולה שבמסגרתה פוצצו כוחות הפלמ"ח ביוני 1946 11 גשרים בכל רחבי הארץ, גשר בנות יעקב, גשר חמת גדר ואחרים, כדי לנתק את נתיבי האספקה של הבריטים מהמדינות השכנות לארץ ישראל. רן לוי 50:24 בעקבות ליל הגשרים יצאו הבריטים למבצע משלהם, השבת השחורה, שבמהלכה פשטו כ-20 אלף חיילים בריטים על שכונות ויישובים יהודיים כדי לאתר סליקים של נשק ותחמושת ועצרו כ-2,700 אנשי ציבור ולוחמי מחתרות. בן גוריון ששהה באירופה באותו הזמן ניצל ממעצר, כמו גם מנהיגים רבים אחרים של היישוב שהספיקו לברוח או להסתתר. אבל השבת השחורה על כל עוצמתה הייתה בסיכומו של דבר שירת הברבור של המנדט הבריטי בארץ ישראל. יחד עם ארצות הברית הקימה ממשלת בריטניה ועדה נוספת, הוועדה האנגלו-אמריקאית ששוב נפגשה עם נציגים יהודים וערבים, שוב המליצה על מדינה דו-לאומית ושוב כל ההמלצות הללו נדחו על ידי כל הצדדים. לבריטים פשוט נמאס. החובות העצומים והמשבר הכלכלי העמוק שאליו נקלעה האימפריה הבריטית בעקבות המלחמה האיצו תהליכים של דה-קולוניזציה שהחלו עוד לפני המלחמה, ובריטניה החלה להשיל מעליה מושבות כדוגמת הודו, בורמה, סרי לנקה ואחרות. בתוך ההקשר הזה גם ארץ ישראל הייתה בעיני הממשל הבריטי לא יותר מאשר כאב ראש מיותר. ממשלת בריטניה אם כן פנתה לאו"ם והודיעה לו שהיא אינה מסוגלת עוד למלא את חובות המנדט שקיבלה מחבר הלאומים בתום מלחמת העולם הראשונה. האו"ם מצדו הקים ועדה נוספת בשם אונסקו"פ, שחזרה אל אותה תוכנית ותיקה של חלוקת הארץ לשתי מדינות, יהודית וערבית, לצד שליטה בינלאומית בירושלים ומקומות קדושים נוספים. למרות שהמלצותיה של הוועדה הותירו לא פחות מ-39 יישובים יהודיים מחוץ לגדר, דהיינו מחוץ לגבולותיה העתידיים של המדינה היהודית בתוכנית החלוקה, רוב הציבור היהודי קיבל את ההמלצות הללו בברכה. וכך ב-29 בנובמבר, או כ"ט בנובמבר 1947, התכנסה עצרת האומות המאוחדות בניו יורק כדי להצביע על תוכנית החלוקה. בארץ התגודדו מאות אלפים סביב מכשירי הרדיו כדי להאזין במתח לתוצאות ההצבעה. בכיכר דיזנגוף הותקנו רמקולים שהשמיעו את הדיונים להמונים. כדי לאמץ את תוכנית החלוקה על ההצעה היה להתקבל ברוב של שני שליש, רוב שלא היה בטוח כלל וכלל. למעשה הנציגים היהודים באו"ם ביקשו מתומכיהם בעצרת לשאת נאומים ארוכים ככל האפשר כדי לדחות את מועד ההצבעה עד שניתן יהיה להשלים את המגעים הדיפלומטיים מאחורי הקלעים ולהשיג את הרוב הדרוש. רן לוי 53:23 לבסוף קרוב לשעת חצות הקריא נשיא עצרת האו"ם את שמות המדינות השונות בזו אחר זו ואת החלטתן. 33 בעד, 13 נגד ו-10 מדינות נמנעו. הרוב הדרוש הושג והחלטת החלוקה התקבלה. בארץ ישראל יצאו המוני יהודים אל הרחובות. כך תיאר את החגיגות כתב של העיתון דבר. ציטוט: 'תל אביב רוקדת. טף וזקן, איש ואישה בני כל המעמדות והעדות בארץ ישראל נישאים על גלי הגיל והריקודים הסוערים. מאז הבשורה על תוצאות ההצבעה לא נדם קול הששון והשירה ברחובות העיר העברית. ליל הירח המלא שפך אור יקרות על ההמונים החוגגים ועל הבתים המוארים עד עלות השחר. בתי הקפה והמסעדות היו מלאים עד אפס מקום ורבים הצטופפו על המדרכות. כיבוד חולק ביד נדיבה, השולחנות סולקו ומעגלי הורה התלקחו במחול סוער. מכוניות ואופנועים עם דגלים כחול לבן נהרו ללא הפסקה ברחובות. שירת התקווה בקעה מפעם לפעם. קריאות 'קדימה העלייה' ו'תחיה המדינה העברית' הדהדו מכל העברים'. סוף ציטוט. רן לוי 54:47 התגובה הערבית הייתה הפוכה לחלוטין. עוד בטרם ההצבעה הזהיר שגריר המצרי לאו"ם כי אם תעבור הצהרת החלוקה, ציטוט: 'פרעות תפרוצנה בפלסטינה, תתפשטנה לכל ארצות ערב ואולי יובילו למלחמה. אם יחליטו האומות המאוחדות על חלוקת פלסטין הן תישאנה באחריות לצרות חמורות ביותר ולטבח של מספר רב של יהודים'. גם שר החוץ הירדני שלח מכתב לשר החוץ הבריטי, אם דוח הוועדה יעבור בהצבעה, המזרח התיכון כולו יוצת במהומות הרות אסון. הם צדקו. בבוקר היום שאחרי ההכרזה באו"ם יצא מנתניה אוטובוס מספר 2094 כשהוא עמוס בנוסעים בדרכו לירושלים. בשעה 8:30 בבוקר בעת שעבר האוטובוס בכביש פתח תקווה-לוד, הבחין הנהג אריה הלר בשלוש דמויות שעמדו על הכביש ונופפו לו לעצור. בהתחלה חשב הלר שמדובר בנוסעים שמבקשים לעלות לאוטובוס, אבל כשהיה במרחק של כ-20 מטרים מהם הבחין לפתע בקת של תת מקלע מבצבצת מכיסו של אחד מהם. הלר לחץ על דוושת הגז במטרה להסתלק מהמקום, אבל המחבלים שלפו את כלי הנשק, ריססו את האוטובוס בכדורים והשליכו עליו רימונים. הלר איבד שליטה על הרכב שנפל לשוליים ונעצר. הנוסעים המבוהלים, בהם נשים, ילדים וקשישים, ניסו לקפוץ מהחלונות ולמצוא מחסה. חמישה מהם איבדו את חייהם. חצי שעה מאוחר יותר חלף אוטובוס נוסף באותו האזור והותקף גם הוא על ידי אותה כנופיה. שני נוסעים נהרגו. רן לוי 56:46 האש האוטומטית שניתכה על האוטובוסים הייתה מילולית ופיגורטיבית יריית הפתיחה של השלב הראשון במלחמת העצמאות. בשבועות ובחודשים שלאחר מכן פרצו קרבות בין יהודים וערבים בכל הערים המעורבות, ודרכים מרכזיות רבות נחסמו על ידי כנופיות ערביות שביקשו לנתק יישובים יהודיים מבודדים מאספקה וסיוע. הנציב העליון הבריטי נפגש עם בן גוריון והודיע לו שממשלת המנדט מתכוננת לפנות את ארץ ישראל ואינה מתכוונת להגן על היהודים. על היישוב היהודי יהיה להתמודד עם אויביו בכוחות עצמו. מעל הכל ריחף האיום הגדול באמת, פלישה אפשרית של צבאותיהם הסדירים של מדינות ערב. טנקים, תותחים ומטוסים מול תת מקלעים, רימונים וכובעי טמבל. מדינת ישראל עדיין לא קמה וכבר ניצבה בפני האפשרות המוחשית מאוד של כליה מוחלטת, וכל הלחץ העצום הזה התרכז על כתפיו של איש אחד, נמוך קומה אבל בעל ראייה אסטרטגית מרחיקת לכת ועצבים מברזל. השלב הראשון של המלחמה, מלחמת האזרחים בארץ ישראל, יעמוד במרכזו של הפרק הבא, חלקה השני של הסדרה על מלחמת העצמאות. רשת עושים היסטוריה. רן לוי 58:32 זהו עד כאן. תודה רבה לפרופסור יואב גלבר שהתארח בפרק. הראיונות עם יואב הם גם התחלה של שינוי קטן, יותר נכון תוספת נחמדה שאני מוסיף לעושים היסטוריה - וידאו. כבר הרבה הרבה זמן שאני רוצה לשלב וידאו בעושים היסטוריה. מי שעוקב אחרי מחוץ לפודקאסטים יודע שכבר עשיתי את טבילת האש הראשונה שלי, כבר שנה בערך שאני עושה סרטונים בטיקטוק ובפייסבוק ולשמחתי הסרטונים האלה ממש מצליחים. האמת שזה קצת מוזר לי, כבר 17 שנה שאני די מוכר בזכות עושים היסטוריה, אבל בתכלס אף אחד כמעט לא ידע איך אני נראה, אז כל עוד לא הייתי פותח את הפה הייתי די אנונימי. פתאום בגלל הסרטונים כולם יודעים איך אני נראה ומתחילים לעצור אותי ברחוב ולעשות איתי סלפי ודברים כאלה. שלא תבינו אותי לא נכון, זה דווקא די נחמד, ואם אתם רואים אותי איפשהו אז תרגישו חופשי להגיד שלום. התגובה הכי נפוצה שאני מקבל זה 'וואלה לא ככה דמיינתי אותך', ואני אף פעם לא יודע אם זו מחמאה. אבל בכל אופן, לשלב וידאו בהפקה של עושים היסטוריה זה היה תמיד הרבה יותר בעייתי כי בתכלס לא כזה מעניין לראות 100 שעות של מישהו שותה קפה מול המחשב. אז בפרק הזה אני מנסה משהו חדש. את הראיון עם יואב גלבר שהתארח בפרק עשיתי באולפן וידאו מקצועי, אולפני טריו בתל אביב אם מישהו מתעניין, ואני אעלה את הראיון הזה ליוטיוב בימים הקרובים. הקטעים ששמעתם בפרק מתוך הראיון הם רק חלק קטן מתוך הראיון המלא שערכתי עם גלבר, שיחה של משהו כמו שעה וחצי שבה צללנו ממש עמוק להתרחשויות שהובילו למלחמת העצמאות. אז אני מזמין אתכם לעקוב אחרי ביוטיוב ולצפות בראיון המלא. אני מכוון לזה שכל הראיונות שאני אעשה בעתיד במסגרת עושים היסטוריה ותוכניות אחרות שאני מגיש יעלו גם הם כוידאו. בעניין אחר, יש לי כמה וכמה הרצאות מתוכננות לשבועות הקרובים בחיפה, תל אביב ובקריות. הרצאה אחת היא 'עידן הבינה המלאכותית' שבה אני אדבר על האופן שבו תשנה הטכנולוגיה הזו את העולם שלנו בהמון המון מישורים, והשנייה היא 'מהפכת החלל של SpaceX' שבה אני מספר סיפורה של החברה שהקים אילון מאסק וששינתה באופן עמוק את תעשיית החלל. כל הפרטים על ההרצאות, קישורים לרכישת כרטיסים ואפשרות להצטרף לרשימת התפוצה לעדכונים שוטפים תמצאו באתר הבית שלי ranlevi.co.il. באתר תמצאו גם את כל ארבעת הספרים שלי ואת רשימת ההרצאות המלאה שאני מעביר בארגונים ובחוגי בית. שוב ranlevi.co.il. עושים היסטוריה הם שלי נוי מנהלת ההפקה, עמית חזזי במכירות, אביב שם טוב סמנכ"ל התפעול, שילה דבר המנהל העסקי ואני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>443: מלחמת העצמאות, חלק ב' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/443-mlkhmt-h-tsmvt-khlq-b-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/443-mlkhmt-h-tsmvt-khlq-b-vshym-hystvryh.html</guid>
        <pubDate>9 באפריל 2025</pubDate>
        <description>Transcript for 443: מלחמת העצמאות, חלק ב' [עושים היסטוריה] from עושים היסטוריה</description>
        <content:encoded><![CDATA[
            Ran Levi 00:00 שלום וברוכים הבאים לעושים היסטוריה. פרק 443: מלחמת העצמאות, חלק ב'. הליגה הערבית נוסדה במרץ 1945 לקראת סוף מלחמת העולם השנייה, כדי להוות מסגרת לשיתוף פעולה בין המדינות הערביות העצמאיות שזה עתה נולדו. היוזמה להקמת הארגון הגיעה ממצרים, אולם גם בריטניה הייתה שותפה שקטה מאחורי הקלעים. לבריטים שעדיין שלטו בחלקים נרחבים מהמזרח התיכון היה אינטרס ברור לקדם מסגרת שתשמור על הסדר האזורי ותסייע להם להמשיך ולהשפיע על המדינות הערביות הצעירות. כמעט מראשיתה הפכה הליגה הערבית לגורם מרכזי בתיאום המאבק הערבי בציונות. סוגיות כמו עצירת העלייה היהודית, מניעת רכישת קרקעות על ידי היהודים והגברת הלחץ הפוליטי והצבאי על בריטניה ועל היישוב היהודי היו נוכחות מאוד בדיוניה. כך למשל נכתב בהצהרה שפרסמה הליגה ב-1946: "המצב בפלסטינה מתפתח לקראת התנגשות חריפה בשל קיום הארגון הצבאי הציוני והארגונים הטרוריסטיים, ולנוכח הרגלם של הציונים להשתמש בכוח להשגת מטרותיהם. כתוצאה מכך עלולה לבוא התנגשות שתעמיד את מדינות ערב במצב עדין ביותר, מאחר שהן לא תוכלנה למנוע את התערבות בני עמיהן לעזרת אחיהם בפלסטינה בכל האמצעים, בכסף, בנשק ובכוח אדם." Ran Levi 02:13 זה היה הרקע להקמתו של צבא ההצלה, כוח צבאי בלתי סדיר שהוקם ומומן על ידי הליגה הערבית ומנה כ-5,000 לוחמים, רובם מתנדבים ממדינות ערב השונות: סוריה, עיראק, לבנון ועוד. לצד הלוחמים הבלתי סדירים, כללו שורותיו של צבא ההצלה גם קצינים מקצועיים שחלקם הגיעו מהצבאות הסדירים של מדינות ערב. את מטרתו המוצהרת של צבא ההצלה אפשר היה להסיק בקלות מתוך סמלו: פגיון נעוץ בתוך מגן דוד. בראש צבא ההצלה עמד פאוזי אל-קאוקג'י, קצין לבנוני שרכש את השכלתו הצבאית בצבא העות'מאני ולאחר מלחמת העולם הראשונה הצטרף למרד הערבי כנגד השלטון הצרפתי בסוריה. ב-1936, כשפרץ המרד הערבי הגדול בארץ ישראל, עמד קאוקג'י בראש כוחות מתנדבים מסוריה ועיראק שהגיעו לסייע לערביי הארץ. הצטרפותו של קאוקג'י למאבק נגד הממשלה הבריטית עוררה תקוות גדולות בקרב הכנופיות המקומיות, אבל התקוות הללו נכזבו חיש מהר. כוחותיו של קאוקג'י ספגו מפלות קשות בקרבות נגד הבריטים והוא נאלץ לברוח מהארץ בתוך מספר חודשים. כעת, בשנת 1947, שב פאוזי אל-קאוקג'י לזירה הפלסטינית, הפעם כמפקד כוח צבאי מאורגן יותר, בתקווה להשיג את מה שנכשל בו עשור קודם לכן - חיסול היישוב היהודי בכוח הזרוע. Ran Levi 03:55 מיד לאחר הכרזת האו"ם בכ"ט בנובמבר 1947 על תוכנית החלוקה, פרצה בארץ מלחמת אזרחים בין היישוב היהודי לאוכלוסייה הערבית המקומית. ביפו ירו צלפים ערבים על עוברי אורח יהודיים, ובערים המעורבות כמו ירושלים, חיפה, צפת וטבריה נבזזו והוצתו חנויות יהודיות. כנופיות ערביות חמושות פשטו על יישובים יהודיים מבודדים וחסמו צירי תנועה מרכזיים בכל רחבי הארץ. באזור ירושלים החל צבא הג'יהאד הקדוש, ארגון שמנה כ-3,000 לוחמים מקומיים בפיקודו של עבד אל-קאדר אל-חוסייני, בן דודו של המופתי הירושלמי, לתקוף שיירות שהעבירו אספקה לאוכלוסייה היהודית בעיר. שבועות ספורים לאחר מכן, בינואר 1948, חדרו לארץ גם כוחותיו של צבא ההצלה. שמונה גדודים שהיו מצוידים בתותחים, מקלעים ושריוניות, עודפי ציוד צבאי ממלחמת העולם השנייה. הבריטים אפשרו לכוחותיו של קאוקג'י להיכנס לארץ ללא הפרעה, אחרי שזה התחייב בפניהם שצבאו יפעל אך ורק להגנה על כפרים ערביים. הבטחה שממילא מעולם לא התכוון לקיים. חלק מגדולי צבא ההצלה ירדו דרומה לאזור השרון וירושלים, אבל רובם נותרו באזור הגליל. ב-20 בינואר תקף אחד הגדודים את קיבוץ יחיעם, שלשורותיו צורפו מחלקה מהפלמ"ח וכיתה של חטיבת לבנוני. המתקפה נהדפה במחיר של שבעה הרוגים. שלושה שבועות לאחר מכן תקף גדוד אחר של צבא ההצלה את קיבוץ טירת צבי שבעמק בית שאן. גם המתקפה הזו נהדפה בקושי רב על ידי אנשי הקיבוץ ותגבורת של הפלמ"ח וחטיבת גולני. Ran Levi 05:55 הנהגת היישוב היהודי מצאה את עצמה במצב מאתגר במיוחד. הבריטים שהיו עסוקים בהיערכות לעזיבה של ארץ ישראל לא גילו כל נכונות להגן על היישובים היהודיים מפני התקפות ערביות, אבל במקביל גם לא אפשרו לכוחות ההגנה לפעול בחופשיות. זכרון השבת השחורה, שבה פשטו הבריטים על יישובים רבים, עצרו אלפי לוחמים והחרימו כלי נשק, היה עדיין טרי במוחם של ראשי היישוב, ואיש לא רצה לסכן את הנשק הדל שעמד לרשות היישוב היהודי בכך שייתפס ויוחרם על ידי הבריטים. והייתה עוד בעיה. כבר מהרגע הראשון החליטה הנהגת היישוב בהובלתו העקשנית של דוד בן גוריון שלא לפנות ולו יישוב יהודי אחד, מבודד ככל שיהיה. היה הרבה היגיון בהחלטה הזאת. בן גוריון וחבריו ידעו היטב שקווי הגבול ששורטטו בהחלטת האו"ם מכ"ט בנובמבר שווים כקליפת השום ושהגבולות האמיתיים של מדינת ישראל העתידית ייקבעו לפי המצב בשטח, דהיינו על פי מיקומם של היישובים היהודיים בפועל. ומכאן שכל יישוב שיפונה מצמצם את שטחה של המדינה שבדרך. בנוסף, נטישה של יישובים עשויה להיות השפעה מורלית הרסנית על הציבור ועל יכולת העמידה שלו. בן גוריון היה נחרץ. כשהועלתה הצעה באחת הישיבות לפנות את גוש עציון המבודד מדרום לירושלים, הוא הרים את קולו: "לא נפנה יישוב עברי!" הוא קרא, ואז פיזר את הישיבה בזעם. Ran Levi 07:35 אבל ההחלטה שלא לפנות יישובים מרוחקים יצרה מצב בעייתי מאוד עבור ראשי ההגנה. הפלמ"ח, הכוח הצבאי המגויס של ההגנה, מנה עם פרוץ הקרבות כ-3,000 איש בלבד, שלצידם עמדו כמה מאות לוחמי אצ"ל ולח"י ועוד כ-2,000 אנשי משמרת היישובים העבריים. כוח שאמנם היה באופן רשמי תחת פיקודו של השלטון הבריטי, אבל בפועל סר למרותה של ההגנה. כוח האדם המוגבל הזה נמתח עד הקצה בשל הכורח להגן על יישובים מבודדים כדוגמת יחיעם וטירת צבי, ולמפקדת ההגנה כמעט ולא היו כוחות עתודה כדי ליזום פעולות התקפיות. מכיוון שכך בחרה הנהגת היישוב באסטרטגיה של מגננה. בערים הגדולות הוקמו יחידות מתנדבים, מעין משמר אזרחי, שעסקו בשמירה במחסומים וסיוע בהקמת גדרות וביצורים. כוחות הפלמ"ח ליוו שיירות של משאיות ואוטובוסים משוריינים שהובילו אספקה אל יישובים מבודדים, שהיו בעצמם מוקפים בביצורים ובבונקרים. אסטרטגיית ההגנה הזו שיחקה היטב לידיהם של הערבים. היא אפשרה להם לבחור את המקום והזמן שבו הם יתקפו, ולמרות שגם לרשותם לא עמדו לוחמים רבים, הם בכל זאת היו מסוגלים לרכז את המאמץ הצבאי וליצור עדיפות מקומית על פני כוחות ההגנה. המקום שבו בא לידי ביטוי הנחיתות הזו של כוחות היישוב באופן הברור והחריף ביותר היו שיירות האספקה ליישובים הנצורים. התוקפים הערבים היו חופשיים למצוא עיקולים או עליות לאורך הדרך שבהן נאלצו המשאיות להאט, ושם הם הניחו מחסומים ומוקשים. אפילו כוח ערבי קטן יחסית שהיה ממוקם בעמדת אש נוחה מאחורי מחסה, היה מסוגל לבלום שיירה משמעותית, וגם כוחות ליווי גדולים שהיו מצוידים במקלעים לא הצליחו לשנות את מאזן הכוחות הזה באופן משמעותי. Ran Levi 09:39 לכל אורך שלושת החודשים הראשונים של 1948 הותקפו עוד ועוד שיירות אספקה ליישובים יהודיים, עד שבחודש מרץ הגיעו הדברים לכדי משבר של ממש. גוש עציון הוא הכינוי שניתן לקבוצה של ארבעה יישובים מדרום לירושלים, שנותרו מחוץ לגבולות המדינה בתוכנית החלוקה של האו"ם. הכביש היחיד שחיבר בין הגוש ובין היישובים היהודיים שמחוצה לו היה נתון כולו לשליטה ערבית. בינואר 1948 תקפו אנשי צבא הג'יהאד הקדוש את הגוש. המתקפה נהדפה בקושי רב ובמחיר של שלושה הרוגים. מחלקה בת ל"ה לוחמים, 35 איש, שיצאה רגלית כדי לתגבר את מגיני הגוש נתגלתה בעת שעשתה את דרכה אליו, כותרה על ידי המון ערבי וכל חבריה נהרגו. Ran Levi 11:14 חודשיים לאחר מכן, ב-26 במרץ, התארגנה בירושלים שיירת אספקה גדולה במיוחד עבור גוש עציון. 37 משאיות, ארבעה אוטובוסים ו-14 משוריינים שהובילו 120 טון של מזון וציוד וכ-150 לוחמים. מכיוון שהדרך אל הגוש סבלה מהתקפות בלתי פוסקות, צבי זמיר, מפקד השיירה, תכנן לצאת לדרך בשעות הלילה ולחזור לירושלים עוד באותו הבוקר כדי להפתיע את הכנופיות הערביות ולמנוע מהן להספיק ולהתארגן כדי לתקוף אותן. אבל שיירה כל כך גדולה הייתה אתגר ארגוני לא פשוט והיציאה מירושלים התעכבה בארבע שעות תמימות. רק בשמונה בבוקר יצאו הרכבים לדרכם באור יום מלא. למרות העיכוב, ההפתעה נשמרה והשיירה הגיעה לגוש עציון שעה וחצי מאוחר יותר ללא הפרעה. הציוד עבור הגוש נפרק והציוד שהיה אמור לחזור עם השיירה לירושלים הועמס עליה, אבל שוב חל עיכוב בלתי צפוי, הפעם של שעתיים וחצי. בינתיים פשטה השמועה על השיירה הגדולה בין הכפרים הסמוכים ומאות לוחמים חמושים החלו להיאסף. מחסומים הונחו על הכביש בדרך חזרה לירושלים. Ran Levi 12:03 אנשי השיירה היו מוכנים להתפתחות הזו. אל השיירה צורף מבעוד מועד משוריין מיוחד שעל חרטומו הותקנה מסגרת מתכת כדי לדחוף ולפרוץ מחסומי אבנים. מי שפיקד על המשוריין פורץ המחסומים היה זרובבל הורביץ, לוחם פלמ"ח שגם היה זה שפיתח את מתקן הפריצה. השיירה יצאה לדרכה כשהמשוריין פורץ המחסומים בפיקודו של הורביץ מוביל בראש. בתוך זמן קצר נתקלו במחסום הראשון, אבל מתקן הפלדה עשה את עבודתו ופרץ אותו ללא קושי. זמן מה לאחר מכן נתגלה מחסום שני וגם הוא נפרץ בקלות, וכך גם במחסום השלישי, הרביעי, החמישי והשישי. אבל המחסום השביעי שבו נתקלה השיירה, שני קילומטרים מדרום לבית לחם, היה גדול ועיקש יותר, ואותו כבר לא הצליח המשוריין של הורביץ לפרוץ. הערבים, שהמתינו בדיוק לרגע הזה, פתחו באש על פורץ המחסומים שהידרדר אל תעלה בצידי הכביש. צבי זמיר, מפקד השיירה, הבחין בצרה שאליה נקלע המשוריין המוביל ופקד על שאר הרכבים להסתובב ולשוב אל הגוש, אבל רק עשרה רכבים הצליחו לעשות את זה לפני שהתוקפים הערבים הצליחו לפרוס חוט תיל עבה לאורך הכביש ולחסום את הדרך חזרה. Ran Levi 13:34 השיירה לכודה הייתה נתונה בצרות צרורות. המשוריין של זרובבל הורביץ היה נתון תחת אש תופת מכל עבריו ולא ניתן היה להגיע אליו. שאר 180 הלוחמים שירדו מהמשאיות מצאו את דרכם אל בית ערבי שעמד בצד הדרך והתבצרו בו, כאשר מאות לוחמים ערבים מקיפים אותם מכל הכיוונים. הורביץ ואנשיו המשיכו לירות על מי מבין הערבים שניסה להתקרב אל הרכב שלהם, אבל לקראת השעה 6:30 בערב יודו על הרכב מספר בקבוקי תבערה שהתלקחו והרכב החל לבעור. הורביץ ואחד הלוחמים שלו ניסו לכבות את האש ללא הצלחה, ומשראה הורביץ שהמצב אבוד הוא הורה לשלושת הלוחמים שלצידו לנטוש את הרכב ולברוח, בעוד שהוא יישאר עם הפצועים שלא היו מסוגלים לזוז ויחפה על הנסיגה. הלוחמים הפצירו בהורביץ, שלא היה פצוע, שיצטרף אליהם, והוא סירב. שלושת הלוחמים יצאו אל התעלה והצליחו להסתנן בחזרה אל הכוח המרכזי בעוד שהורביץ המשיך להמטיר אש על התוקפים הערבים. לבסוף הצליחו מספר תוקפים להתקרב אל המשוריין ופתחו את דלתו. זו הייתה טעות. הורביץ מילכד את הדלת ופוצץ את המשוריין עליו, על הפצועים שנותרו בו ועל הערבים שהקיפו את הרכב. על מעשה הגבורה הזה זכה הורביץ לאחר מותו באות גיבור ישראל. Ran Levi 15:13 בינתיים מצבם של 180 הלוחמים הנצורים בבית הקטן הלך ונעשה נואש יותר. הצפיפות בבית הקשתה עליהם להתגונן ומצבם של הפצועים הידרדר משעה לשעה. כך תיארה את המצב הדסה אביגדורי אבידוב, אחת מלוחמות הפלמ"ח שהשתתפה בקרב. ציטוט: "הצליפות לתוך החדר הלכו ורבו, כדורים חדרו ומספר הפצועים הלך וגדל. כדור שחדר פנימה היה גורם לבהלה. כל אחד דימה בנפשו שהמקום בו יושב רעהו בטוח יותר, ושאף להחליף את מקומו. הפצועים קשה הרגישו רע, ולא היה לנו מים לנקות את פצעיהם ולהרטיב את שפתיהם. הצליפות נעשו פראיות יותר ויותר. במעבר בין שני החדרים נפצע אחד הנהגים ברקתו. הוא מת במקום." סוף ציטוט. יגאל אלון, מפקד הפלמ"ח, סייר מעל השטח במטוס קל והבין שהמצב אבוד. הוא נחת במנחת הקטן של גוש עציון והחליט לפנות אל הבריטים לסיוע. לכולם היה ברור שמשמעותה של ההחלטה הזאת היא אובדן כמעט וודאי של כל הנשק והציוד שהיו בידי הלוחמים, אבל חייהם של עשרות הלוחמים היו יקרים יותר. ואכן, בהתערבותם של הבריטים הוסכם על פינוי מסודר של הלוחמים הנצורים בעוד שכל הנשק והציוד - המשוריינים, מכונות הירייה ותת המקלע - נמסר לערבים. Ran Levi 16:45 שיירת נבי דניאל, כפי שהיא מכונה, הייתה אחת התבוסות האיומות של היישוב היהודי במלחמת האזרחים שקדמה להקמת המדינה. 15 לוחמים נהרגו, 41 כלי רכב אבדו ואיתם כמעט כל הנשק שהיה אמור לשמש לאבטחת הדרך לירושלים בשיירות הבאות. לא פחות חשוב, גוש עציון עצמו נותר מכותר ומנותק משאר היישוב. האסון של שיירת נבי דניאל היה רק אחד מתוך שרשרת של תבוסות דומות שפקדו עוד שיירות אספקה באותו החודש. שיירות לקיבוץ חולדה, הר הצופים, עטרות ויחיעם שכולן ספגו אבדות נוראיות. 400 לוחמים איבדו את חייהם, מהם 60 בשבוע האחרון של מרץ לבדו. Ran Levi 17:44 למשבר השיירות של מרץ 1948 הייתה השפעה הרסנית לא רק על המורל ורוח הלחימה של היישוב היהודי, אלא גם על המאמצים הדיפלומטיים לקראת הכרזתה של המדינה היהודית החדשה. מטרתם המוצהרת של הכוחות הערביים הייתה להראות לעולם שיישום החלטת החלוקה אינו אפשרי במציאות, והתבוסות שספג היישוב אכן גרמו לרבים בעולם להטיל ספק ביכולתו של היישוב היהודי להגן על עצמו. השינוי החד ביותר התרחש במדיניותה של ארצות הברית, שעד אותו הרגע תמכה ברעיון החלוקה, אבל בעקבות המשבר נסוגה מתמיכתה והעלתה במועצת הביטחון הצעה להקפיא את תוכנית החלוקה ולהחיל בארץ ישראל משטר נאמנות זמני עד שתחול רגיעה בסכסוך. בן גוריון ועמיתיו בהנהגת היישוב הבינו שאסטרטגיית המגננה שאימצו לאחר ההכרזה בכ"ט בנובמבר מיצתה את עצמה והורו למפקדת ההגנה להכין תוכניות התקפיות יותר. התוצאה הייתה תוכנית ד', תוכנית אסטרטגית שמטרתה הייתה השתלטות על כל השטח שהוקצה למדינה היהודית בתוכנית החלוקה של האו"ם, ובנוסף על גושי התיישבות שמחוץ לגבולות האלה. התוכנית כללה גם השתלטות על כפרים ערביים כדי לבסס רצף טריטוריאלי יהודי והשתלטות על עורקי תחבורה ראשיים. סייעה לתוכנית ד' העובדה שבחודשים מרץ ואפריל הבריטים כבר התקדמו מאוד בתוכניות העזיבה שלהם את ארץ ישראל ופינו לא מעט מחנות צבא ותחנות משטרה. עובדה שהקלה על אנשי ההגנה שכעת היו מסוגלים לנוע באזורים רבים בארץ ללא הפרעה. Ran Levi 19:30 בן גוריון האמין שהסכנה הגדולה ביותר ליישוב הייתה זו שנשקפה כתוצאה מניתוק הדרך לירושלים. כך כתב בן גוריון ביומנו: "כרגע יש שאלה אחת בוערת, והיא המלחמה על תחבורה ירושלים. וכוח האדם שהגיע לידי מכין, 400-500 איש, אינו מספיק. זוהי עכשיו המלחמה המכרעת. נפילת ירושלים העברית עלולה להיות מכת מוות ליישוב, והערבים מבינים זאת וירכזו הרבה כוחות לניתוק התחבורה." סוף ציטוט. מכיוון שכך, הפעולה ההתקפית הראשונה של ההגנה במסגרת תוכנית ד', בשם מבצע נחשון, נועדה להבטיח את מעבר שיירות האספקה לירושלים באמצעות השתלטות על אותם אזורים שבהם פעלו הכנופיות שארבו לשיירות. בן גוריון הורה להגנה להקצות לטובת מבצע נחשון כוחות בהיקף של 1,500 לוחמים לפחות. זה היה הימור משמעותי. כמות כזו של חיילים הכריחה את פיקוד ההגנה להסיט כוחות לוחמים מגזרות אחרות, ובנוסף, ההגנה מעולם לא הפעילה כוחות בסדר גודל שכזה בשדה הקרב. נהלים ודרכי פעולה שהיום נראים לנו מובנים מאליהם בהקשר של הפעלת כוח צבאי היו עדיין זרים לחברי ההגנה. למשל, מבצע נחשון היה הפעם הראשונה שקצינים ענדו דרגות על כתפיהם כדי שניתן יהיה לזהות אותם בשדה הקרב. Ran Levi 21:02 המבצע יצא לדרך בשבוע הראשון של אפריל. במרוצת השבועיים הבאים פשטו הלוחמים על כפרים ערביים לכל אורך תוואי הכביש שהוביל מיפו לירושלים ותפסו משלטים חיוניים שחלשו על הדרך. הקרב הקשה ביותר התחולל בקסטל ליד מבשרת ציון של ימינו, שבמסגרתו החליף ידיים הכפר הערבי במקום מספר פעמים בין לוחמי הפלמ"ח לכוחות צבא הג'יהאד הקדוש של עבד אל-קאדר אל-חוסייני, עד שנכבש סופית על ידי כוחותינו. הכפר בקסטל היה גם הפעם הראשונה שבה החזיקו כוחות הפלמ"ח בשטח לאורך זמן לאחר שכבשו. ההימור של בן גוריון השתלם ומבצע נחשון התברר כהצלחה מסחררת. אמנם בהמשך החודש, כשהיחידות השונות שהשתתפו במבצע נאלצו לחזור אל הגזרות המקוריות שלהן, הדרך לירושלים נחסמה בשנית, אבל המטרה העקרונית הושגה ושלוש שיירות אספקה הצליחו להגיע אל העיר. לא פחות חשוב, זו הייתה הוכחה מוחשית לעולם וגם לציבור היהודי בארץ שהיישוב מסוגל ליזום פעולות התקפיות ולהפעיל כוחות בסדר גודל חטיבתי. ובנוסף, צבא הג'יהאד הקדוש ספג מכה קשה. עבד אל-קאדר עצמו, מפקד הצבא, נהרג בקרב על הקסטל. Ran Levi 22:31 מבצע נחשון סימן שינוי חד בהתנהלות המלחמה. בשבועות הבאים יצאו כוחות ההגנה לסדרה של מבצעים התקפיים נוספים וזכו להישגים משמעותיים. למשל מבצע הראל שבו עברו שלוש שיירות נוספות לירושלים הנצורה, מבצע יבוסי שבמסגרתו השתלט הפלמ"ח על השכונות הדרומיות של ירושלים, ומבצע חמץ לכיבוש יפו. גם בקרבות נגד צבא ההצלה בגליל חלה תפנית חיובית. בתחילת אפריל פתחו כוחותיו של פאוזי קאוקג'י במתקפה על קיבוץ משמר העמק שבמערב עמק יזרעאל. כמה אלפי לוחמים ערבים הסתערו על הקיבוץ כשהם מצוידים בשריוניות ותותחים, ונהדפו בקושי רב. ילדי הקיבוץ פונו ממנו כהכנה לנורא מכל, אבל כוחות הפלמ"ח בפיקודו של יצחק שדה שהצטרפו לקרב ברגע האחרון הצליחו להכריע את אנשיו של קאוקג'י ולהניס אותם. אותה תמונה חזרה על עצמה גם בקרבות מרים בצפת שהסתיימו בניצחון ברור. Ran Levi 23:43 הניצחונות ההחלטיים ושינוי המגמה במלחמה כולה הובילו להתמוטטות מוחלטת של העורף הערבי ולבריחה המונית של כ-300 אלף ערבים מכפרים שנכבשו, כמו גם מערים מעורבות כדוגמת טבריה, חיפה וצפת. ההתמוטטות המוחלטת של ההתנגדות הערבית המקומית בארץ ישראל לא באה משום מקום. היא הייתה תוצאה של תהליכים הרסניים שהחלו עוד בימי המרד הגדול עשר שנים ויותר קודם לכן. בעוד שבמדינות ערב אחרות קמו תנועות ומפלגות שהצליחו לתיעל את הרגשות הלאומיים ליצירתה של הנהגה פוליטית מאוחדת, הפלסטינים היו לכודים בצבת של פוליטיקה חמולתית ששימרה סכסוכים ושנאות קדומים, פיצלה אותם ומנעה מהם לשתף פעולה באופן יעיל. העובדה הזו באה לידי ביטוי באופן הברור ביותר בימי המרד הערבי הגדול. הכנופיות של תומכי חאג' אמין אל-חוסייני הטילו טרור ביישובים הערביים והתנקשו בחייהם של מי שהחזיקו בדעות מתונות יותר, כולל בפיגועי התאבדות. למעשה, מתוך 5,000 הערבים שנהרגו במרוצת המרד הגדול, רובם הגדול נרצחו בידי ערבים אחרים במסגרת אותה מלחמת אחים פנים-ערבית. הציטוט הבא מפי מדינאי לבנוני בין התקופה משקף את המצב העגום הזה: "לבריטים, ליהודים ולערבים דבר משותף. בריטים הורגים ערבים, יהודים הורגים ערבים, וגם ערבים הורגים ערבים. למרבית הצער ורוע הגורל, הערבים הורגים ערבים הרבה יותר מאשר הבריטים והיהודים גם יחד." סוף ציטוט. Ran Levi 25:30 האלימות הפנימית בימי המרד הערבי הגדול הובילה לבריחתם של בני האליטות העשירות ומעמד הביניים המשכיל של החברה הפלסטינית ומנעה כל אפשרות ליצירת הנהגה פוליטית מקומית שתאחד את הפלגים השונים. התוצאה המעשית הייתה שבניגוד ליישובים יהודיים, כל כפר ערבי עמד בפני עצמו. בעוד שהיישובים יהודיים, אפילו המבודדים והמרוחקים מביניהם, נהנו תמיד ממטריית הגנה לוגיסטית ומבצעית שהעניקו להם כוחות היישוב, כמו למשל שיירות שהובילו לוחמים ואספקה ליישובים הנצורים, הכפרים הערביים לחמו כל אחד בנפרד ללא אספקה או סיוע של לוחמים מבחוץ וללא כל מערך הגנה מסודר. מכיוון שכך, אף כפר ערבי לא היה מסוגל להתגונן מפני מתקפה של כוחות משמעותיים של ההגנה. אבל בתוך כל ההצלחה הגדולה הזו של תוכנית ד' והמעבר ממגננה למתקפה, הסתתר גם כתם גדול, שחור ובעייתי. Ran Levi 26:40 הכפר דיר יאסין, שניצב במה שיהיה היום שכונת הר נוף בירושלים, לא נחשב לכפר בעייתי במיוחד. ההפך הוא הנכון. בינואר 1948 נחתם הסכם אי-לוחמה בין תושבי הכפר ושכניהם בשכונות הירושלמיות הסמוכות, שבמסגרתו הסכימו אנשי דיר יאסין לדווח להגנה על כנופיות חמושות שיסתובבו באזור הכפר. אבל בחודש אפריל נרשמו מספר תקריות שבהן נורו יריות מכיוון הכפר לעבר מטרות יהודיות. מוכתר הכפר נפגש בחשאי עם איש הקשר במודיעין של ההגנה וסיפר לו שכנופיות מזוינות הצליחו להסתנן אל הכפר ולהשתלט עליו. מכיוון שדיר יאסין שכן על גבעה שחלשה על הדרך לירושלים, נבחר הכפר להיות אחד היעדים של מבצע נחשון, ומי שנשלחו לכבוש אותו היו אנשי מחתרות האצ"ל והלח"י. בשמיני באפריל התכנסו הלוחמים כדי להתארגן לקראת המבצע. האווירה בכינוס הייתה מרוממת. סוף-סוף יכלו אנשי המחתרות לפעול בגלוי וללא חשש מהשלטון הבריטי, ויתר על כן, סוף-סוף ניתנה בידם האפשרות להכות באויב במגרש שלו, ולא רק לשבת כמו ברווזים במטווח בשיירות. גם העבודה המשותפת לשתי המחתרות הייתה מאורע חגיגי ומיוחד, והסיסמה שנבחרה למבצע שיקפה את החגיגיות הזו: "אחדות לוחמת". Ran Levi 28:15 מפקד המחוז מטעם האצ"ל תידרך את הלוחמים. מכיוון שמדובר בכיבוש ולא בפעולת עונשין, הוא הסביר להם, יש להימנע מפגיעה בחפים מפשע שלא לצורך. כל ערבי שייכנע, אפילו אם הוא לוחם, יש לקחת אותו בשבי ולא לפגוע בו בשום צורה. עוד הוחלט שלפני המתקפה ייכנס לכפר משוריין מצויד ברמקול ויקרא לתושבים לעזוב את המקום או להיכנע. אבל לא כל הלוחמים אהבו את ההנחיות האלה. על פי עדויות שונות, היו מי שהציעו להרוג את כל תושבי הכפר או לכל הפחות את כל הגברים, לוחמים או לא לוחמים, כדי להטיל אימה על תושבי הכפרים הסמוכים. המתקפה יצאה לדרך לפנות בוקר של התשיעי באפריל, וכפי שקורה לא פעם, שום דבר לא התנהל לפי התוכנית. אחד משומרי הכפר הבחין בתנועה חשודה וצעק בערבית "מחמוד". לוחם אצ"ל שהסתתר שם חשב שהקריאה היא הסיסמה "אחדות" והשיב בעברית את חלקה השני, "לוחמת". השומר פתח באש ומכאן פרץ הקרב במלוא עוזו. המשוריין עם הרמקול שהיה אמור לכרוז לתושבים לעזוב נתקע בתעלה שנחפרה לרוחב הכביש ונאלץ לעצור, כך שספק אם מישהו מהתושבים שמע את ההודעה המדוברת. Ran Levi 29:42 על מה שאירע לאחר מכן מתנהל מאז, כבר למעלה מ-70 שנה, ויכוח עז. על פי אנשי האצ"ל והלח"י, התוקפים הופתעו מעוצמת ההתנגדות של מגיני הכפר, ומכיוון שלא היו מנוסים בלחימה מבית לבית, השליכו רימונים לתוך בתים ללא אבחנה ופוצצו בתים על יושביהם כדי להתגבר על ההתנגדות הזו. הגרסה השנייה לעומת זאת מציירת תמונה הרבה יותר מטרידה. עדויות של אנשי ממשל בריטים ואנשי הצלב האדום שסיירו בכפר לאחר המתקפה מתארות גופות של ילדים שנורו מטווח קצר, נשים שנאנסו ואז נרצחו, וגופות שעברו התעללות. עדים שנותרו בחיים סיפרו שלוחמי האצ"ל והלח"י קיבצו עשרות כפריים שנותרו בחיים, העמידו אותם מול הקיר ורצחו אותם בדם קר. לוחם הפלמ"ח מאיר פעיל שלח את הדיווח הבא אל מפקד המחוז של ההגנה בירושלים מספר ימים לאחר התרחשויות. ציטוט: "הנדון: פעולת הפורשים בדיר יאסין. ביום שישי, התשיעי באפריל 48, בשעה 4:00 אחר הצהריים, הוזמנתי על ידי אחד ממפקדי הלח"י לבקר בכפר הכבוש. במחצבה שליד גבעת שאול ראיתי את חמשת הערבים שהם הובילו ברחובות העיר. הם נרצחו ביריות ושכבו אחד על גבי השני. הכפר מלא בהרוגים מכל צד. ניכר שהערבים לא נהרגו תוך כדי קרב, אלא הועמדו לקיר. ראיתי בעיניי כמה משפחות שנרצחו על נשיהן, ילדיהן וזקניהן, כשגוויותיהם מוטלות אחת על השנייה. אנשי הפורשים הסתובבו כשהם שודדים וגונבים מכל הבא ליד. תרנגולות, מכשירי רדיו, סוכר, כסף, זהב ועוד. כל איש מהפורשים מתהלך בכפר מלוכלך בדם וגאה על מספר הנפשות אשר הרג." סוף ציטוט. Ran Levi 31:42 האצ"ל הכחיש את הטענות האלה בכרוז שפרסם מטעמו. ציטוט: "דיר יאסין נכבשה בקרבות עזים. כמעט מכל בית ירו על חיילינו מרובים ומכונות ירייה. עדות לכך המספר הגדול ביחס של נפגעינו, העולה על כמה עשרות. חיילינו נהגו כפי שלא נהג שום צבא לוחם. הם ויתרו על גורם ההפתעה. בטרם החל הקרב הממשי הזהירו בעזרת רמקול את תושבי הכפר וקראו לנשים ולילדים לעזוב מיד ולמצוא מקלט במדרון ההר. אנו מביעים צערנו הרב על שבין הנפגעים היו גם נשים וילדים, אך אין זו אשמת לוחמנו. הללו עשו את חובתם האנושית ולמעלה מזה." סוף ציטוט. כאמור האירועים בדיר יאסין הם מוקד למחלוקת עזה בין היסטוריונים, כשהנטייה הפוליטית משחקת תפקיד ברור בעמדתם של כל המשתתפים בוויכוח. על דבר אחד אין ויכוח, והוא שלאירוע בדיר יאסין היו השלכות מעשיות חמורות מאוד בזירה הדיפלומטית הבינלאומית. Ran Levi 32:56 למרות ההצהרות הלוחמניות שלהן, מדינות הליגה הערבית לא מיהרו להיכנס בעצמן לקרבות מלחמת העצמאות ולהפעיל את הצבאות הסדירים שלהן נגד היישוב היהודי. הסיבה לכך הייתה שהשתתפות פעילה שכזו הייתה כרוכה בסיכון משמעותי מבחינתן. ברוב מדינות ערב, הצבאות היו עדיין גופים צעירים ולא מנוסים, והייתה אי-ודאות רבה לגבי יכולתם של הצבאות האלה להתמודד בהצלחה במלחמה כוללת. כישלון במהלך צבאי היה עשוי לפגוע קשות ביוקרתם של המשטרים הערביים ולערער את יציבותם. הפיקוד הצבאי המצרי למשל התנגד להשתתפות במה שנראה כמו הרפתקה לא מחויבת המציאות. מכיוון שכך, רוב מדינות הליגה העדיפו להעניק לערביי ארץ ישראל תמיכה עקיפה יותר, ומכאן צמחה היוזמה של צבא ההצלה, שהיה כוח מתנדבים לא סדיר. אבל כשהחלו לזרום הדיווחים אודות התמוטטות ההתנגדות הערבית בארץ ישראל והתבוסות שנחל צבא ההצלה בקרבות השונים, גבר גם הלחץ על המדינות הערביות להתערב במתרחש ולבוא לעזרתו של היישוב הערבי בארץ ישראל. האירוע בדיר יאסין העצים את הלחץ הזה. שר המושבות הבריטי תיאר את הקרב כתועבה אכזרית וברוטלית, הכותרות בעיתונים הערביים דיברו על טבח של 250 איש, למרות שבפועל נהרגו בין 100 ל-120 בני אדם, והציבור הערבי המשולהב דרש ממנהיגיו נקמה על הטבח. הפור הוטל, והצבאות הערביים הסדירים החלו להתארגן לאורך גבולותיה של ארץ ישראל. Ran Levi 34:40 מבין צבאות ערב השונים, הלגיון הערבי הירדני לא היה הצבא הגדול ביותר מבחינה כמותית. למצרים למשל היה צבא גדול יותר. אבל הלגיון כן היה ללא צל של ספק הצבא הערבי הטוב והחזק ביותר, וזאת בזכות שיתוף הפעולה האסטרטגי של ממלכת עבר הירדן עם הבריטים. הבריטים לא רק שמימנו את הלגיון הירדני, הם גם פיקדו עליו בפועל. כמעט כל הקצינים הבכירים בצבא הירדני היו בריטים, עובדה שהעניקה ללגיון יתרון מובהק על פני כל שאר צבאות האזור, כולל כוחות היישוב היהודי, בחיילות, משמעת, חימוש וניסיון קרבי. עבדאללה, המלך הירדני, היה מנהיג מתון יחסית ולא מיהר להיגרר אחרי יוזמות מתלהמות של חברות אחרות בליגה הערבית. כל זה השתנה בעקבות אירועי דיר יאסין. מוסדות היישוב מיהרו לגנות את מעשיהם של הלח"י והאצ"ל ובן גוריון שלח לעבדאללה מברק תנחומים ובו הגדיר את התקרית כמעשה ברוטלי וברברי שאינו מתיישב עם רוח העם היהודי ועם מסורתו ומורשתו התרבותיים. אבל עבדאללה לא יכול היה להתעלם מהזעם הציבורי. Ran Levi 36:04 וכך ב-27 באפריל פלשו כוחות הלגיון לגדה המערבית. מתקפה של הלגיון על קיבוץ גשר שבעמק הירדן נהדפה בהצלחה, אבל בגוש עציון שמדרום לירושלים התמונה הייתה שונה לגמרי. ב-12 במאי תקפו כוחות הלגיון את ארבעת היישובים שבגוש בתותחים ומקלעים וכבשו מספר עמדות שולטות. ביום שלמחרת כבר אזלה כמעט כל התחמושת שהייתה בידי המגינים, וניסיונות אספקה באמצעות מטוסים, שהרי הגוש עצמו נותר מנותק מאז אסון שיירת נבי סמואל שעליו סיפרתי קודם, כשלו גם הם. בסביבות שעת הצהריים, כאשר פרצו משוריינים של הלגיון לכפר עציון, החליטו המגינים להיכנע. 133 מהם יצאו מהמחסה כשהם מניפים דגל לבן, אבל נרצחו בכל זאת. 242 תושבים וחיילים נהרגו ועוד למעלה מ-300 נפלו בשבי, במה שהייתה אחת המפלות הקשות ביותר של היישוב היהודי במלחמת העצמאות כולה. Ran Levi 37:14 הידיעה על נפילת גוש עציון והקרבות הקשים שהתחוללו בו תפסה את מנהלת העם, הממשלה הזמנית של היישוב היהודי, בעודה מתכנסת כדי להכריע אם להכריז על הקמת המדינה. גולדה מאיר דיווחה בישיבה כי המגעים עם עבדאללה מלך ירדן כשלון. המלך, שבעבר לא התנגד להקמתה של מדינה יהודית בגבולות החלטת החלוקה, החליט להצטרף לשאר מדינות ערב. מצרים, העריכה גולדה, תפלוש לארץ מיד עם ההכרזה. ישראל גלילי, ראש המפקדה הארצית של ההגנה, ויגאל ידין, קצין המבצעים במטה הכללי, דיווחו לנוכחים שסיכויי העמידה של היישוב היהודי במקרה של פלישת הצבאות הסדירים הערביים הם שקולים במקרה הטוב. האמריקאים לחצו על הנהגת היישוב לדחות את ההכרזה ולהתחייב לשביתת נשק. ג'ורג' מרשל, שר החוץ האמריקאי, אמר למשה שרת כי ציטוט: "הגנרלים שלך שיכורי ניצחון. אתם תובסו ואנחנו לא נבוא לעזור לכם." סוף ציטוט. Ran Levi 38:22 אבל בן גוריון היה נחרץ. הוא היה משוכנע שהפסקת אש תסייע רק למדינות ערב, שכן בעוד ששביתת נשק בין היהודים והערבים בתוך ארץ ישראל תכבול את ידיו של היישוב היהודי, היא לא תמנע ממדינות ערב להתחמש ולהתעצם. כך סיפר בן גוריון בביוגרפיה שלו על הרגעים המתוחים שלפני ההצבעה במנהלת העם. ציטוט: "משה שרת נכנס לחדרי ומסר לי דו"ח מפורט על שיחתו עם מרשל. הוא סיפר על אזהרותיו כי ישמידו אותנו ועל הצעתו שנדחה את הכרזת המדינה. בסוף השיחה הוא הוסיף ארבע מילים - אני חושב שהוא צודק. קמתי ממקומי ונעלתי את דלת החדר. אחר כך אמרתי לו: משה, עוד מעט עליך ללכת לישיבת מרכז המפלגה שצריך להחליט על הקמת המדינה. אני מבקש ממך למסור דו"ח מלא ומדויק על השיחה שלך עם מרשל, בדיוק כפי שמסרת לי. אבל אתה אינך יוצא מכאן עד שאינך מבטיח לי דבר אחד - את ארבע המילים האחרונות שאמרת לי לא תאמר במרכז. משה הסכים." סוף ציטוט. הדיונים הקדחתניים התארכו אל תוך הלילה ובשעה 1:45 לאחר חצות עלתה ההחלטה האם להכריז על מדינה יהודית להצבעה. התוצאה הייתה דחוקה - שישה בעד וארבעה נגד. David Ben-Gurion 39:54 לפיכך נתכנסנו אנו חברי מועצת העם... אנו מכריזים בזאת על הקמת מדינה יהודית בארץ ישראל, היא מדינת ישראל. Ran Levi 40:34 עוד באותו הלילה עזב הנציב העליון הבריטי את הארץ בסירה מנמל חיפה, ולמחרת פלשו צבאות סוריה, עיראק ומצרים לארץ ישראל משלושה כיוונים שונים במקביל והצטרפו לכוחות הלגיון הירדני. השלב השני והמכריע של מלחמת העצמאות יצא לדרך. ההמשך בפרק הבא, חלקה השלישי של הסדרה על מלחמת העצמאות. Ran Levi 41:18 זהו, עד כאן. תודה על ההאזנה. מיד נמשיך לעדכונים לגבי יוטיוב והרצאות שאני מעביר, ואני גם רוצה לספר לכם על משהו נחמד שאני עושה בטיקטוק, שאולי יעניין אתכם. אבל ראשית כפי שתמיד, חסות קצרה. אז כפי שחלקכם כבר יודעים אולי, אני די פעיל בטיקטוק בשנה האחרונה. זה היה חלק מהכנה אישית שלי לקראת המכירה הצפויה של פודקאסט ישראל כדי להרחיב את הפעילות שלי גם לתחום הווידאו. והאמת גם סוג של אתגר אישי כזה. טיקטוק זו פלטפורמה מאוד שונה מפודקאסטים בכמעט כל מימד שתבחרו, ונורא רציתי לבדוק אם אני מסוגל לשחזר את ההצלחה של עושים היסטוריה גם במדיה כל כך כל כך שונה. ההתחלה הייתה די קשה. הסרטונים הראשונים שעשיתי היו פלופ מוחלט, אף אחד לא צפה בהם, אז חזרתי חזרה לשולחן השרטוטים מה שנקרא, התייעצתי עם כמה אנשים חכמים והחלטתי לשנות גישה. במקום סרטונים מהודקים ומקצועיים, שזה מה שהאינסטינקטים שלי אמרו לי לעשות, הלכתי לכיוון הרבה יותר משוחרר, יותר לואו-טק, יותר אותנטי אולי. בכל אופן מהרגע שעשיתי את השינוי הזה, הסרטונים התחילו לתפוס, ומה זה לתפוס, מאות אלפי צפיות. מטורף. אז החלטתי לעשות עוד משהו שלא עשיתי אף פעם והיה האמת הימור די מסוכן - לעשות שידור לייב שבו צופים יכולים להטקיל אותי בכל שאלה שהם רוצים במדע, טכנולוגיה והיסטוריה. בכל שאלה. אני צריך לענות עליה בלי הכנה ובלי להשתמש ב-ChatGPT כמובן. ואני לא צריך להגיד לכם שהפוטנציאל לפדיחה הוא די גדול, אבל אני חושב שיש משהו מאוד מסקרן ומותח בפורמט כזה, שנותן לאנשים לנסות ולהפיל אותי ולבדוק איפה הגבולות של הידע שלי, וגם השאלות עצמן הן הרבה פעמים מאוד מקוריות ומעניינות ומכריחות אותי ממש לאמץ את התאים האפורים. אז אם יש לכם טיקטוק, אני מזמין אתכם להצטרף ללייבים השבועיים האלה. כל יום שלישי בשעה 8:00 בערב. שוב טיקטוק, לייב שאלות ותשובות על כל נושא מהמדע, בהיסטוריה ובטכנולוגיה בכל יום שלישי בשעה 8:00 בערב. ואם אנחנו כבר בענייני וידאו, אז העליתי ליוטיוב את הריאיון שערכתי עם פרופסור יואב גלבר עבור החלק הראשון של הסדרה על מלחמת העצמאות. ריאיון שהקלטנו באולפן וידאו. העליתי גם את הריאיון המלא שהוא די ארוך, משהו כמו שעה וחצי פלוס, וגם קטעים קצרים יותר של חמש דקות כל אחד, מעין היילייטס של הריאיון המלא. חפשו את הערוץ שלי ביוטיוב שקישור אליו תמצאו גם באתר שלי ranlevi.co.il. ולסיום אם אתם אוהבים את עושים היסטוריה ורוצים לתמוך בה, אתם יכולים להזמין אותי להרצאות אצלכם בארגון או באירוע. ההרצאות שלי הן בגדול המשך ישיר למה שאני עושה כאן בעושים היסטוריה - לספר על מדע וטכנולוגיה מזווית היסטורית. למשל בהרצאה שלי על עתיד האנושות בעידן הבינה המלאכותית, אני בוחן את התהפוכות שמביאה הבינה המלאכותית לחיינו דרך המשקפיים של מהפכות תעשייתיות וטכנולוגיות קודמות שעברה האנושות, מהמהפכה התעשייתית של המאה ה-19 ועד מהפכת האינטרנט. יש לי הרצאה על Stuxnet, הווירוס שתקף את תעשיית הגרעין האיראנית, יש לי הרצאה על ההיסטוריה של הקוד הפתוח ועוד ועוד. פרטים על כל ההרצאות ודרכים ליצור איתי קשר תמצאו באתר שלי ranlevi.co.il ואתם יכולים גם לפנות אלי ישירות במייל ran@ranlevi.co.il. תודה על תמיכתכם בעושים היסטוריה. עושים היסטוריה הם שלי נוי מנהלת ההפקה ואבי המנחזזי במכירות. יש לנו שני אנשי צוות חדשים - גל אוהב ציון מנהל האולפן וגאיה אולמן מנהלת הסושיאל. בהצלחה לגל ולגאיה. אביב שם טוב סמנכ"ל התפעול, שילודה בר המנהל העסקי. דני, רן לוי, כותב ומגיש. ואנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>444: מלחמת העצמאות, חלק ג' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/444-mlkhmt-h-tsmvt-khlq-g-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/444-mlkhmt-h-tsmvt-khlq-g-vshym-hystvryh.html</guid>
        <pubDate>27 באפריל 2025</pubDate>
        <description>Transcript for 444: מלחמת העצמאות, חלק ג' [עושים היסטוריה] from עושים היסטוריה</description>
        <content:encoded><![CDATA[
            Ran Levy 00:00 שלום, ברוכים הבאים לעושים היסטוריה. פרק 444. מלחמת העצמאות, חלק ג'. Ran Levy 00:08 שלום, לפני שנתחיל הודעה קצרה למאזינים צפוניים. ב-12 במאי 2025 אני אגיע לבית נגלר בקרית חיים עם ההרצאה שלי עתיד האנושות בעידן הבינה המלאכותית. איך יראו ערי העתיד? האם צפויות לנו אבטלה וטלטלות חברתיות? מה יקרה בעולם התוכנה, החינוך והרפואה ועוד שאלות מרתקות. לפרטים נוספים ורכישת כרטיסים בקרו ב-ranlevi.co.il. נתראה. Network Voice 00:32 רשת עושים היסטוריה. רשת עושים היסטוריה. רשת עושים היסטוריה. Neil Armstrong 00:46 Tranquility base here, the Eagle has landed. Ran Levy 01:00 בחודשים הראשונים שלאחר הכרזת האו"ם על תוכנית החלוקה בכ"ט בנובמבר 1947, דגלה הנהגת היישוב במדיניות של מגננה והכלה אל מול התקפותיהם של ערביי ארץ ישראל. כישלונה של המדיניות הזו שבאה לידי ביטוי במשבר השיירות במרץ 1948, הביא את ההנהגה בראשותו של דוד בן גוריון לשנות אסטרטגיה. השינוי הזה בא לידי ביטוי בתוכנית ד', רצף של מבצעים רחבי היקף שבמסגרתם השתלטו כוחות ההגנה על כמאה יישובים ערביים, יצרו רצף טריטוריאלי כמעט מלא על שטחי המדינה היהודית המיועדת והרחיקו את החזית מתל אביב ומחיפה. מדינות ערב לא ממש ששו להפעיל את צבואתיהם הסדירים כנגד היישוב היהודי בארץ. אלו היו צבאות צעירים יחסית, ללא ניסיון קרבי ממשי, והציוד שלהם היה ברובו מיושן, עודפים ממלחמת העולם הראשונה. מנהיגי מדינות ערב העדיפו להתערב במלחמה באופן עקיף, ולשם כך הם מימנו את צבא ההצלה של פאוזי קאוקג'י, כוח שהיה מורכב ברובו ממתנדבים מקרב ערביי ארץ ישראל ומדינות שכנות, שכפי שראינו בפרקים הקודמים לא הצליח לעמוד מול כוחות ההגנה. התבוסה של הכוחות הפלסטינאים והלחץ הציבורי הגובר מצד אזרחיהן לא הותירו למדינות הערביות ברירה. בראשית אפריל התכנסה הוועדה המדינית של הליגה הערבית והחליטה על פלישה של צבאות ערב הסדירים לארץ ישראל מיד עם סיום המנדט הבריטי ב-15 במאי. ההחלטה הזאת לא הפתיעה את דוד בן גוריון. ביוני 1945 כשנתיים וחצי לפני החלטת האו"ם, הוא נפגש בניו יורק עם קבוצה של יהודים בעלי ממון וכתב כך ביומנו: "אמרתי לנוכחים שאנחנו עתידים לעמוד בקרוב בפני כל צבאות ערב לאחר שהאנגלים יעזבו את הארץ, לפי שברור שבמוקדם או במאוחר הם יהיו מוכרחים לעזוב, באשר שגם היהודים וגם הערבים לא מסכימים למדיניותם". אבל בעוד שבן גוריון הבין לאן נושבת הרוח, בצמרת ההגנה פספסו את התמונה המלאה. כך מספר לנו ההיסטוריון יואב גלבר, פרופסור אמריטוס באוניברסיטת חיפה. Prof. Yoav Gelber 03:41 בן גוריון אחרי שחזר מהוועידה השנייה שהייתה עם ממשלת בריטניה בלונדון, הבין שהעסק הולך למלחמה. גם ההגנה הבינה רק שההגנה חשבה שהעסק הולך לחזרה על מאורעות 36-39 ובן גוריון ראה מלחמה עם הצבאות הערביים הסדירים ופה היה ביניהם פער גדול מאוד. הוא בסוף אפריל יצא קודם כל לאיזה נופש בגלי כנרת לסדר את המחשבות כמו שהיה מקובל עליו לקראת הכרעות גורליות, וכשהוא חזר הוא התחיל את מה שנקרא הסמינר של בן גוריון. הוא מסוף אפריל עד תחילת מאי 1947 נפגש עם כל מי שהיה לו יד ורגל בענייני ביטחון ביישוב, החל מחברי המפקדה הארצית של ההגנה, חברי מטכ"ל ההגנה, מפקדי הפלמ"ח, מפקדי המחוזות של ההגנה - זה היה הממסד הפורמלי. אבל חוץ מזה הוא נפגש עם חבורה די מגוונת של קצינים שחזרו מהצבא הבריטי ועם כולם הוא דיבר א' על מצב הכוח, ב' על מה הכוח צריך, ג' על איזה מין מלחמה מחכה לנו ו-ד' על מה צריך לעשות כדי להתכונן למלחמה. עכשיו כשהוא מדבר על מלחמה, אז הוא חושב על מלחמה נגד הצבאות הערביים הסדירים ואלה שחזרו ממלחמת העולם מבינים למה הוא מתכוון ומתייחסים לדברים האלה. צמרת ההגנה מבינה את השאלות שלו כמתייחסות להתמודדות עם הפלסטינים בנוסח הייתי אומר המרד הערבי מוגבר עם יותר מתנדבים מארצות חוץ, אולי עם פיקוד שיגיע מהארצות השכנות, עם יותר נשק שיגיע מהארצות השכנות, אבל הם לא חושבים במושגים של התמודדות עם הצבאות הערביים הסדירים שגם ידוע להם כמעט אפס. Ran Levy 06:21 ארגון ההגנה קם בראשית שנות ה-20 כמענה לצורך בהגנה על היישובים היהודיים מפני ההתקפות של הערבים. בשנותיו הראשונות הוא היה ארגון מצומצם מאוד בהיקפו, חסר פיקוד מרכזי וכמעט ללא תקציבים משמעותיים. יותר מיליציה מקומית מאשר כוח מגן אמיתי. השינוי הגיע בעקבות מאורעות תרפ"ט 1929. ההפרעות האלימות והטבח ביהודי חברון וצפת הדגימו למנהיגי היישוב את הצורך הבוער בכוח הגנה מאורגן ומסודר. המרד הערבי הגדול בין השנים 1936 ו-1939 הוביל את ההגנה לעבור מהגנה סטטית להתקפה. הוקמו מספר יחידות התקפיות כדוגמת הנודדת, פלוגות הלילה ופלוגות השדה שביצעו פשיטות יזומות על כפרים ערביים ובהמשך הפכו לחיל השדה, החי"ש של ההגנה. בזמן מלחמת העולם השנייה כשהיה חשש שגרמניה הנאצית תכבוש את ארץ ישראל, הוקם הפלמ"ח ככוח צבאי סדיר ומאומן שאמור היה לנהל לוחמת גרילה כנגד הגרמנים. הסכנה הנאצית חלפה אבל הפלמ"ח לא פורק אלא המשיך לפעול במחתרת תחת הנחיית הנהגת היישוב ויווה את חוד החנית של ההגנה. אבל למרות ההתקדמות המרשימה הזו ביכולותיה, בן גוריון ידע שזה לא מספיק. ההגנה הייתה במהותה מחתרת ופעלה כמחתרת. לוחמיה היו מנוסים בפעולות פגע וברח, פשיטות ליליות וחבלה, אבל הם לא ידעו איך לכבוש עמדות מבוצרות של צבא סדיר ואם הצליחו לכבוש אותן לא ידעו איך להחזיק בהן לאורך זמן מול התקפות נגד. המסגרת המבצעית העקרונית הייתה מחלקה, כמה עשרות לוחמים לכל היותר שהיו מצוידים בכלי נשק קלים בלבד. רוב הלוחמים האלה אפילו לא היו חיילים סדירים, הם גויסו אד הוק למבצע ספציפי כזה או אחר ושוחררו לבתיהם מיד לאחר מכן. לבן גוריון היה ברור שמיליציה שכזו לא מתאימה להתמודדות מול צבאות סדירים ומצוידים היטב. על כן מהרגע שקיבל בן גוריון את תיק הביטחון בסוכנות היהודית, הוא החל במאמצים קדחתניים לרכוש נשק וציוד שיאפשרו להפוך את ההגנה מארגון מחתרתי לצבא סדיר. Prof. Yoav Gelber 09:53 הוא כינס את המפקדה הארצית של ההגנה ואמר להם חברים, אם אתם חושבים שאתם מוכנים למשהו אתם חיים בטעות. אתם מוכנים למה שהיה, אתם לא מוכנים למה שיהיה ואם לא נהיה מוכנים למה שיהיה תהיה פה קטסטרופה. לא לקחו אותו יותר מדי ברצינות. הוא המשיך אחר כך בסדרה של פגישות יותר עם הדרג המקצועי, פחות עם הדרג הפוליטי, שנועדו להכין את ההגנה לקראת מבחן הצבאות הערביים. Ran Levy 10:31 להגנה הייתה רשת חשאית של בתי מלאכה ומפעלים קטנים שייצרו משוריינים מאולתרים, נשק קל כמו תת מקלעים מסוג סטן ואפילו תחמושת. אבל בן גוריון ידע שהתעשייה המחתרתית הזו מרשימה ככל שתהיה, לא תוכל לתת מענה לתותחים, הטנקים והמטוסים של צבאות ערב הסדירים. השאלה האם להיאבק בבריטים סביב סוגיית העלייה או לשתף איתם פעולה הייתה במוקד מחלוקת קשה ונוקבת בקרב מנהיגי היישוב במשך שנים, אבל כולם היו מודעים לחשיבותה של הסוגייה הזו ולאפשרות שמאבק אלים מול הבריטים יפרוץ בלית ברירה. מלחמה פוטנציאלית מול מדינות ערב לעומת זאת נתפסה בעיני רבים כאפשרות לא ריאלית. מעטים מאוד ביישוב האמינו שהאימפריה הבריטית באמת תהיה מוכנה לעזוב את ארץ ישראל ולוותר על היתרון האסטרטגי שבשליטה על צומת הדרכים החשוב הזה במזרח התיכון. בן גוריון ידע שהסיכוי שהוא יצליח לגייס את התקציבים הגדולים שדרושים כדי להכין את ההגנה להתמודדות מול צבאות ערב נמוך מאוד, ואם הוא יחכה עד שתחושת הסכנה הקיומית תחלחל לתודעה הציבורית ותאפשר לו לדרוש תקציבים שכאלה, יכול להיות שזה יהיה מאוחר מדי. מכיוון שכך בן גוריון ערך את ההכנות האלה מתחת לרדאר, תוך שהוא נשען בעיקר על סמכותו האישית וההיכרות שלו עם בעלי תפקידים במוסדות הציוניים. אותה פגישה עם היהודים העשירים בניו יורק ב-1945 הייתה חלק מהמאמצים האלה. בן גוריון ביקש מהם וקיבל הבטחה לתרומה כספית משמעותית. הכסף הזה אפשר למהנדס חיים סלבין, ראש תעשיית הנשק המחתרתית של ההגנה, לרכוש בארצות הברית כ-2,000 מכונות תעשייתיות לייצור כלי נשק שונים, הרכש הגדול ביותר של ההגנה עד אותו הזמן והציוד שיווה את הבסיס להקמתה של התעשייה הצבאית הישראלית בהמשך. Prof. Yoav Gelber 13:47 ההנחה המשותפת לבן גוריון ולכולם בתקופה ההיא של מאי-יוני 47 הייתה שתהיה תקופת מעבר או תקופת ביניים מסיום שלטון המנדט עד שייוצר פה המשטר החדש מה שלא יחליטו עליו. וזה היה נכון בכל ההמלצות של ועדות חלוקה קודמות. היה מקובל לחשוב שהמעבר יימשך כשנתיים, ולכן התוכנית שהוגשה לבן גוריון הייתה פרוסה על פני טווח של שנתיים, כאשר יקימו צבא של כמה חטיבות שיתבסס על יוצאי הצבא הבריטי עם אנשי החי"ש, עם יחידות מיוחדות שיתבססו על הפלמ"ח ויוכלו בשנתיים האלה להתארגן, להתאמן, לעשות אימוני הקמה ובסוף השנתיים יהיה לנו צבא סדיר. Prof. Yoav Gelber 14:53 עכשיו, כל ההתנהגות הנינוחה יחסית הזאת השתנתה בבת אחת בסוף ספטמבר 1947, כאשר שר המושבות הבריטי הכריז בדיון בעצרת האו"ם על הדוח של ועדת החלוקה שאתם באו"ם יכולים להחליט מה שאתם רוצים אנחנו החלטנו לצאת מארץ ישראל וכמה שיותר מהר. וזה הכניס את כל המערכות משני הצדדים, גם הצד הערבי וגם הצד היהודי ללחץ אדיר. פתאום התברר שאין שנתיים תקופת מעבר וההתפרצות יכולה להתרחש אוטו-טו. וקצב ההתכוננות גם היהודית וגם הערבית השתנה לגמרי. Ran Levy 15:51 מאמצי ההתחמשות של היישוב אם כן נכנסו להילוך גבוה. בריטניה וארצות הברית הטילו אמברגו על מכירת נשק לצדדים הלוחמים, אבל ברית המועצות משיקוליה שלה תמכה בהקמתה של המדינה היהודית. בינואר של 1948 נחתם חוזה רכש עם מפעלי סקודה בצ'כוסלובקיה. בראשית אפריל הוברח משלוח הנשק הראשון לארץ וקצת לאחר מכן הגיע משלוח שני. עשרות אלפי הרובים, מיליוני הקליעים ואפילו 25 מטוסי קרב, גרסאות צ'כיות של מטוס המסרשמיט הגרמני המפורסם, היו חמצן לנשימה עבור כוחות היישוב שהיו זקוקים נואשות לכל רובה ולכל קליע. במקביל גם ההגנה עצמה עברה ארגון מחדש למבנה שהתבסס על 12 חטיבות. בצד השני של המתרס היו עסוקות גם מדינות ערב בהכנות שלהן. ב-30 באפריל כשבועיים לפני הכרזת המדינה התכנסו ראשי המטות הערביים ברבת עמון וסיכמו על הקמתו של כוח פלישה מאוחד שיכלול לא פחות מ-5 דיוויזיות. בפועל עם זאת חוסר האמון בין המדינות הערביות השונות והאינטרסים המנוגדים שלהן הביאו לקריסת כל התוכניות לשיתוף פעולה עוד לפני שיצאו לפועל. כתוצאה מכל הבלאגן הזה כשפרצה הפלישה ב-15 במאי, כל צבא ערבי פעל עצמאית בגזרה שלו ללא תיאום עם שאר הצבאות. אבל למרות חוסר היכולת לעבוד בשיתוף פעולה, לכוחות הערביים היו עדיין מספר יתרונות משמעותיים על כוחות היישוב. הברור שביניהם היה שרק לצבאות ערב היו כלי נשק כבדים: טנקים, תותחים ומטוסים. בנוסף ההתעקשות של בן גוריון שלא לפנות יישובים מבודדים אפילו כאלה שסבלו מנחיתות טקטית ברורה, הכריחה את ההגנה לפרוס את כוחותיה הדלילים על פני קווי הגנה ארוכים מאוד. הצבאות הערביים לעומת זאת היו חופשיים לרכז את כוחותיהם בנקודות התורפה של קווי ההגנה האלה היכן ומתי שרק רצו. Ran Levy 19:29 ב-15 במאי 1948 יום לאחר שהנציב הבריטי העליון עזב את נמל חיפה ובן גוריון הכריז על הקמתה של מדינת ישראל בתל אביב, פלשו צבאות ערב הסדירים לשטחי המדינה הצעירה. בצפון חצה הצבא הסורי את הגבול והשתלט על היישובים שער גולן ומסדה שמדרום לכנרת. משם המשיכו הסורים מערבה ותקפו את דגניה א' ודגניה ב'. חמישה תותחי 65 מילימטרים מיושנים מתוצרת צרפת שהוברחו לארץ בקושי יממה לפני כן תחת שקי בצל וקופסאות שימורים של מיץ עגבניות, הובהלו בדחיפות לשדה הקרב. התותחים האלה היו כל כך עתיקים, עודפים ממלחמת העולם הראשונה, שעד מהרה דבק בהם הכינוי 'נפוליונצ'יקים'. למרות זאת וכנראה בעיקר בזכות אלמנט ההפתעה, הצליחה אש הארטילריה הדלה הזו לזרוע בהלה בקרב הסורים שלרגע לא ציפו להיתקל בתותחים בצד היהודי. העובדה הזו יחד עם גבורתם של מגיני הדגניות הצליחה לבלום את המתקפה הסורית. הסורים נסוגו ולא חזרו לתקוף את עמק הירדן עד לסוף המלחמה. אבל צפונה משם במשמר הירדן התמונה הייתה עגומה יותר. נפילתה של משמר הירדן שעמדה ליד צומת דרכים חשוב העמידה את הגליל העליון כולו בסכנת ניתוק משאר המדינה. הצבא העיראקי פלש לארץ מדרום לטבריה ואז פנה דרומה לאזור השומרון, שם תקף את קיבוץ גאולים שבשרון ואת ראש העין. הפיקוד הישראלי שחשש שהעיראקים יצליחו לבתר את עמק יזרעאל ולהתקדם לכיוון נתניה, הורה לחטיבת כרמלי לתקוף את הכוחות שהתבססו בג'נין. המתקפה הישראלית נכשלה כישלון חרוץ. מדרום הזרימו המצרים לנגב כוח עצום, המטרה שלהם הייתה כפולה: לנתק את הנגב מהמדינה החדשה ולהתלכד עם שאר הכוחות הערביים ליצירת טבעת חנק סביב תל אביב. Ran Levy 22:23 כדי להבטיח את קווי האספקה הארוכים שלהם תקפו המצרים את היישובים היהודיים שנקרו בדרכם. קיבוץ נירים בדרום רצועת עזה הותקף כבר למחרת הכרזת המדינה. אנשי קיבוץ יד מרדכי כמה עשרות קילומטרים צפונה משם לא היו כה ברי מזל. במשך חמישה ימים תמימים עמדו מגיני הקיבוץ בפני הסתערויות חוזרות ונשנות של חיל הרגלים המצרי, הפגזות ארטילריות כבדות והפצצות מהאוויר. גבורתם של אנשי יד מרדכי הפכה לאחד הסמלים המובהקים של עמידת היישובים היהודיים במלחמת העצמאות, אבל לבסוף כשכמעט אזלה כל התחמושת הייתה בידיהם לא נותרה למגינים ברירה אלא לנטוש את הקיבוץ בחסות החשיכה. יד מרדכי נפלה לידי המצרים ב-24 במאי וכשבועיים לאחר מכן ב-7 ביוני נפל גם קיבוץ ניצנים. Ran Levy 24:12 בשבועיים הראשונים של הפלישה הכוח המצרי כמעט ולא נתקל בשום התנגדות מאורגנת מצד כוחות ההגנה. הפעולה המשמעותית היחידה של כוחות היישוב כנגד המצרים באותם שבועיים ראשונים הייתה דווקא של חיל האוויר הצעיר. Archive Audio 24:52 בזמן הקצר ביותר קמו לנו מומחים לטיפול במכונות המסובכות של האווירונים. על הטייסים לבדוק בראשונה את מפת הדרך האווירית ולקבל הוראות אחרונות ממפקדם על מטרת טיסתם. Ran Levy 25:09 כפי שציינתי במשלוחי הנשק מצ'כוסלובקיה הגיעו גם כמה עשרות מטוסי תקיפה מדגם אוויה, הגרסה הצ'כית למסרשמיט הגרמני המפורסם. קבוצה של טייסים יהודים רובם מתנדבים מחו"ל בעלי ניסיון קרבי ממלחמת העולם יצאו לצ'כיה כדי ללמוד על המטוסים האלה ולהתאמן עליהם. Archive Audio 25:28 אנשי כנפי הפלדה האמיצים והעליזים הפכו מגולשי דאונים לטייסים מנוסים. הם אשר הראו את נחת זרועם מעל ברלין הנאצית. היום הם הולמים בשמי בירות ערב דמשק, רבת עמון וקהיר. יגדילו חילם ויאדירו. Ran Levy 25:52 בינתיים בארץ חיל האוויר המצרי חולל שמות בתל אביב. כבר למחרת הכרזת העצמאות תקפו את תל אביב שני מפציצים מצריים מלווים במטוסי קרב. בשבועות הבאים ערכו המצרים כמה וכמה התקפות כנגד האוכלוסייה האזרחית שהקשה שבהן הייתה הפצצה של התחנה המרכזית בתל אביב בשעות אחר הצהריים כשהתחנה הייתה הומה אדם. 41 אזרחים נהרגו ומאות נפצעו. כשהגיעה לצ'כוסלובקיה השמועה אודות ההפצצות הקשות בתל אביב הודיעו הטייסים למדריכיהם הצ'כים שהם מפסיקים את הקורס וחוזרים מיד לארץ. ב-29 במאי המריאו ארבעה מטוסי אוויה מבסיס עקרון, היום תל נוף, למה שהייתה התקיפה הראשונה בהיסטוריה של חיל האוויר הישראלי. את הכוח הוביל לו לנארט, טייס יהודי אמריקאי ששירת כטייס קרב בחיל הנחתים במלחמת העולם. לנארט סיפר מאוחר יותר על תחושותיו בדרך לתקיפה. Lou Lenart 27:17 I was born to be here, at that precise minute of history, to help secure Israel. Ran Levy 27:29 ארבעת המטוסים תקפו את הטור המצרי המתקדם בתותחים ובפצצות. אחד מהם הופל וטייסו אדי כהן מדרום אפריקה נהרג. ישנה סברה רווחת שהתקיפה האווירית הפתיעה וזיעזעה את המצרים עד כדי כך שהיא זו שגרמה להם לעצור את ההתקדמות שלהם צפונה. סברה אחרת מייחסת את העצירה של המצרים דווקא לחבלנים של חטיבת גבעתי שפוצצו את הגשר מעל נחל לכיש, גשר שמוכר לנו היום בשם גשר 'עד הלום'. האמת כנראה שונה לגמרי. למרות גבורתם הבלתי מעורערת של הטייסים, לתקיפה האווירית הייתה השפעה מעשית זניחה על הכוח המצרי. גם הגשר ההרוס לא היווה מכשול משמעותי. בפועל הצבא המצרי עצר מדרום ליבנה רק מכיוון שזו הייתה התוכנית המקורית שלו לשלב הזה של הפלישה. האיום המצרי אם כן לא הוסר. כל הכישלונות הצורבים האלה בקרבות הבלימה בחזיתות השונות הפכו את החודש הראשון של המלחמה לחודש הקשה והמדמם ביותר שידעה ישראל במלחמת העצמאות כולה. אבל החזית שהכי הטרידה את דוד בן גוריון הייתה החזית המרכזית ובעיקר גורלה של ירושלים. הוא אמר: "ערכה של ירושלים לא ניתן להימדד ולא להישקל ולא להיספר כי אם יש לארץ נשמה הרי ירושלים נשמתה של ארץ ישראל. המערכה על ירושלים היא מכרעת ולא מבחינה צבאית בלבד". מיד לאחר הכרזת המדינה עם יציאת הכוחות הבריטיים מהארץ, מיהרו כוחות ההגנה להשתלט על מבנים חשובים ואזורים אסטרטגיים בירושלים המערבית. במקביל כוחות ערביים מקומיים תפסו עמדות בחלק המזרחי של העיר. כוחות הלגיון הירדני כפי שמספר לנו פרופסור גלבר נותרו בשלב הזה מחוץ למשחק. Prof. Yoav Gelber 30:03 עבדאללה לא התכוון לתקוף את המדינה היהודית. היו המגעים הביקור המפורסם של גולדה שהוא אמר לה תראי עכשיו אני חלק מקואליציה והכל ואני חייב לצאת למלחמה, אבל בפועל הוא רצה להשתלט על הגדה. ב-18 במאי שלושה ימים אחרי הפלישה כל הצבאות הערביים כבר היו מסובכים בלחימה, רק הלגיון עוד לא ראה יהודי אחד וכולם צועקים לו תבוא לעזור אנחנו תקועים. באותו יום הפלמ"ח פורץ את שער ציון בירושלים, קמה בהלה בירושלים העתיקה בצד הערבי וצועקים למלך גוועלד. ואז הלגיון יורד מרמאללה ונכנס לירושלים המזרחית. Ran Levy 31:06 כוחות ההגנה ברובע היהודי הצליחו להקים עמדות ולהזרים למקום תגבורות דרך שער ציון שנפרץ, אבל הלגיון הירדני שהיה הכוח הצבאי החזק המאומן והמצויד ביותר מבין כל צבאות ערב היה יריב קשה מדי עבור מגיני הרובע. בימים הבאים הצליחו הכוחות הירדניים להשתלט על עוד ועוד שטחים בעיר העתיקה תוך שהם מבותרים את מערך ההגנה היהודי. לבסוף ב-28 במאי אחרי קרבות מרים שבהם נהרגו 69 לוחמים יהודים ו-129 נפצעו, נכנעו מגיני הרובע בפני הלגיון. בן גוריון ידע שהמפתח להצלתה של ירושלים טמון ביכולת להזרים אליה כוחות תגבור נוספים מהשפלה ואת זה אפשר היה להשיג רק באמצעות הדרך הראשית שחיברה בין תל אביב לירושלים. על הכביש החשוב הזה שלא היה לו שום נתיב עוקף באותם ימים חלש רכס לטרון. בגלל חשיבותו האסטרטגית אזור לטרון היה מוקד לקרבות רבים עוד מימי קדם, ובין המצביאים שנלחמו עליו אפשר למנות את יהושע בן נון ואת יהודה המכבי. גם הבריטים זיהו את חשיבות המקום ובעקבות המרד הערבי הגדול הם הקימו בלטרון מצודה גדולה ובה תחנת משטרה. כשהעזבו הבריטים את הארץ ב-15 במאי נותרה מצודת לטרון נטושה וריקה מאדם. ההגנה הייתה יכולה להשתלט על המצודה ללא שום התנגדות, פשוט להיכנס פנימה ולכבוש אותו, אבל המידע המודיעיני על נטישת הבריטים הגיע לפיקוד מאוחר מדי ואיש לא היה מודע להזדמנות הזו. ב-17 במאי תפסו כוחות הלגיון הירדני את המצודה הריקה והקימו בלטרון מערך הגנה שכלל תותחים, מרגמות ומשוריינות. בינתיים מצבה של האוכלוסייה היהודית בירושלים הלך והחמיר מיום ליום. הלגיון הירדני הפגיז את השכונות היהודיות ללא רחם ומספר הנפגעים הלך וגדל. גם מצוקת הרעב החריפה. המזון שהובא לעיר בשיירות הגדולות אחרי מבצע נחשון הלך ואזל במהירות. רבני היישוב בירושלים שלחו מברק בהול לבן גוריון עם קריאה נואשת לעזרה: "היישוב על סף טבח. בשם האוכלוסייה קריאת עזרה נואשת. הרובע תחת מטר יריות ופגזים. זעזעו את המוסדות העליונים ואת העולם כולו והצילו אותנו". בפיקוד העליון של ההגנה התנהל ויכוח נוקב האם כדאי וניתן בכלל לכבוש ולהשתלט על הדרך המובילה לירושלים. אבל בן גוריון היה נחרץ. חייבים לפתוח את הדרך לירושלים ויהי מה, גם במחיר של הטיית כוחות חיוניים מגזרות אחרות. Ran Levy 35:43 המשימה של כיבוש משלטי לטרון הוטלה אם כן על חטיבה 7. חטיבה שהוקמה בחיפזון שבוע קודם לכן והייתה מורכבת מערב רב של לוחמים ברמות הכשרה שונות: מאנשי מערך ההדרכה של הפלמ"ח ועד עולים חדשים פליטי שואה שזה עתה ירדו מהאוניות ובקושי דיברו עברית. על האופן החפוז והמאולתר שבו הוקמה החטיבה יכול להעיד סיפורו של שלמה שמיר, מפקד החטיבה, על האופן שבו גייס את קציני המטה שלו. הוא סיפר: "למעשה מעון המטה היה במכונית שהועמדה לרשותי ואשר נעה בין המטכ"ל לבין מקום ראשית ריכוז החטיבה. לדוגמה כיצד הושגו קציני המטה - באחד מהם נתקלתי לתומי ברחוב בקרבת מעון המטכ"ל. עצרתי את המכונית, הכנסתיו פנימה והצעתי לו לנסוע עמי ולקבל את התפקיד". לוחמי החטיבה כ-1,450 במספר התרכזו להתארגנות במחנה תל ליטווינסקי, היום תל השומר. יגאל ידין ראש אגף המבצעים במטכ"ל והרמטכ"ל בפועל, קיבל דיווחים על קשיי ההתארגנות וירד לשטח לבדוק את המצב בעצמו. כשהוא הבין את חומרת הבעיה הוא ביקש מבן גוריון לדחות את הפעולה בכמה ימים לפחות כדי לאפשר לחטיבה להתארגן כראוי. אבל בן גוריון התעקש. במברק שהוא שלח לשלמה שמיר הוא הורה לו: "עליך לבצע את תפקידך בכל מחיר". Ran Levy 38:01 תנאי השטח בלטרון העניקו יתרון ברור ללגיון הירדני המבוצר. היה ברור שהסיכוי היחיד להצלחה טמון בהפתעה. אלא שהכוחות לא הספיקו להתארגן בזמן. כפי שהעיד שלמה שמיר מאוחר יותר: "חלק מהאנשים קיבלו את נשקם באוטובוסים בדרך לפעולה ותוך כדי הנסיעה ניקוהו מן השמן שעוד היה ברובים". ההתקפה אם כן החלה רק ב-4 לפנות בוקר ונפתחה בהרעשה ארטילרית של שני תותחי נפוליונצ'יק שהובאו במיוחד למשימה. במקום זאת הם רק התריעו בפני הירדנים על ההתקפה הממשמשת ובאה וחיסלו את יתרון ההפתעה. הירדנים זיהו את הכוחות הישראליים המתקדמים ופתחו עליהם באש כבדה. כך תיאר את ההתרחשות אחד מקציני הלגיון. Officer Clip 38:50 פטרולי הסיור שלנו גילו את התוקף וירו רקטות אזהרה כמוסכם. כאן החלה הארטילריה הירדנית בפעולה. סוללה אחת החלה להפגיז ולרתק את הכוח המתקדם ללטרון. בהתאם להוראותיו של קצין התצפית כיוונה סוללת התותחים השנייה את פגזיה לעמדות הארטילריה של האויב ושיתקה אותן תוך דקות ספורות. כשנדמו קולות תותחיהם החלו היהודים להתקדם לעבר לטרון ולעבר החורשות שמקיפות את המנזר הצרפתי. האויב התקדם עד כי הגיע למרחק 100 מטר מן העמדות. כאן נפתחה עליו אש תופת ממקלעים, ממרגמות ומנשק קל. עליית השחר אפשרה לנו לגלות את ריכוזי היהודים ומיד נפתחה עליהם אש תותחים כבדה והפיצה אותם לכל רוח. Ran Levy 39:44 בשעה 11 בבוקר כשהיה ברור שאי אפשר לחדור את מערך ההגנה הירדני ניתנה פקודת הנסיגה. הכישלון בלטרון עלה לחטיבה 7 ביוקר: 74 הרוגים ויותר מ-100 פצועים. Ran Levy 40:06 המכה שספגה חטיבה 7 הייתה כואבת, אבל בן גוריון לא ויתר. הצורך לפרוץ את הדרך לירושלים הנצורה לא רק שלא פחת אלא אפילו התעצם בגלל החשש שהכוחות המצריים שמתקדמים מדרום יצליחו לחבור אל הלגיון הירדני בלטרון. כבר למחרת היום החלו ההכנות לניסיון כיבוש שני של המצודה. ניסיון הכיבוש השני של לטרון היה הפעם הראשונה שבה עשו כוחות ההגנה שימוש נרחב יחסית בכלים משוריינים, ולכן מקובל לראות בו את הפעולה המבצעית הראשונה של מה שעתיד להפוך לחיל השריון הישראלי. אבל גם המשוריינות האלה לא עזרו. אמנם הכוחות המסתערים הצליחו לשמור על יתרון ההפתעה, לחדור את טבעת ההגנה החיצונית ואפילו לפרוץ לחצר הפנימית של המצודה, אבל כוחות התגבור הרגליים שהיו אמורים להגיע מיד אחריהם ולטהר את המבנה לא הצליחו לחבור אל הכוח הפורץ בזמן, והפורצים נותרו חשופים לאש התותחים והמרגמות הירדנית. פגז ירדני פגע ישירות באחד הזחל"מים גרם לאבדות כבדות ולמפקדים לא נותרה ברירה אלא להורות שוב על נסיגה. הכישלון השני בלטרון עלה להגנה בעוד 49 הרוגים ועשרות רבות של פצועים. Ran Levy 41:59 בינתיים מאחורי הקלעים החלו גלגלי הדיפלומטיה הבינלאומית לצבור תאוצה. הרוזן פולקה ברנדוט, דיפלומט שוודי ממשפחת המלוכה שמונה על ידי האו"ם כמתווך בין היהודים והערבים, החל במאמצים להשיג הפסקת אש. ברנדוט היה דמות מוכרת ומוערכת מאוד בזירה הבינלאומית והצליח להשיג את הסכמתן של מדינות ערב להפוגה בלחימה שהייתה אמורה להיכנס לתוקפה ב-11 ביוני. הידיעה על ההפוגה הקרובה הלחיצה את בן גוריון עוד יותר. הוא חשש שאם ההפוגה תחל מבלי שתיפתח הדרך לירושלים, גורל העיר הנצורה יהיה נתון לחסדי הלגיון הירדני. הוא דחק בפיקוד ההגנה לנסות פעם נוספת לכבוש את מצודת לטרון לפני כניסת ההפוגה לתוקף. ניסיון הכיבוש השלישי של לטרון היה הקרוב ביותר להצלחה. הפעם הוחלט שלא להסתער ישירות על המצודה אלא לכבוש קודם כל שני משלטים חשובים שחלשו עליה ממזרח. התוכנית הייתה הגיונית, אבל לרוע המזל טעות בניווט בשטח בלילה גרמה לכך שהכוח שהיה אמור לתקוף משלט אחד תקף בטעות את המשלט השני, והבלבול והעיכוב אפשרו לירדנים להתאושש ולהדוף את המתקפה. גם המבצע הזה נכשל במחיר של 15 הרוגים נוספים. בדיעבד דיווחי המפקדים הירדנים מהשטח מלמדים שמערך ההגנה הירדני בלטרון היה ממש על סף התמוטטות ואלמלא אותה טעות אומללה בניווט כנראה שהלגיון היה נאלץ לסגת מהמתחם כולו. שעון החול אזל וההפוגה נכנסה לתוקף ב-11 ביוני כשהירדנים עדיין מחזיקים בלטרון. בהמשך המלחמה נעשו עוד שני ניסיונות לכבוש את המתחם, אבל לטרון נותרה בידיים ירדניות עד למלחמת ששת הימים. Ran Levy 44:07 אבל דווקא בין הכישלונות הצורבים האלה בקרבות של לטרון הופיעה נקודת אור בלתי צפויה. בשלהי חודש מאי בערך בזמן שנערך ניסיון הכיבוש הראשון של לטרון, הגיעו לידי מפקדת ההגנה מספר דיווחים על דרך עפר לא מוכרת ולא מסומנת במפות שמובילה מאזור קיבוץ חולדה שבשפלה מזרחה לכיוון ירושלים. על פי גרסה אחת מי שגילו את הדרך היו שלושה לוחמי פלמ"ח מחטיבת הראל שיצאו לסיור רגלי. על פי גרסה אחרת היו אלה דווקא לוחמי גבעתי. כך או כך שני צוותי סיור יצאו לבחון את הדיווחים - אחד מחולדה מזרחה והשני מירושלים מערבה. הצוותים שלא היו מתואמים ביניהם נפגשו במפתיע באמצע הדרך והוכיחו שאכן ישנה דרך חדשה ונסתרת שבאמצעותה אפשר אולי להעביר אספקה לירושלים ולעקוף את לטרון. רק שני כפרים ערביים בית ג'יז ובית סוסין חלשו על הנתיב הזה ואיימו על התנועה בו. אבל כאן שיחק המזל לידי הישראלים. במהלך המתקפה הראשונה על לטרון לוחמים ערביים שיצאו משני הכפרים האלה תקפו את אגפו של הכוח הישראלי, וכדי לנטרל את האיום הזה לקראת המתקפה השנייה הוחלט לכבוש את שני הכפרים. בית ג'יז ובית סוסין נכבשו בהתקפות ליליות בין ה-25 וה-28 במאי וכך מבלי שהתכוונו לכך הבטיחו כוחות ההגנה את הנתיב של הדרך החדשה. דרך שזכתה עד מהרה לכינוי 'דרך בורמה' על שם נתיב אספקה הררי ומפותל ששימש את בעלות הברית במלחמת העולם השנייה כדי להעביר אספקה לצבא הסיני הלאומי שלחם ביפנים. Ran Levy 46:12 הייתה רק בעיה אחת. מתוך 10 הקילומטרים של דרך בורמה קטע אחד באורך של כשני קילומטרים היה תלול ומכוסה סלעים ולא היה עביר לכלי רכב. מכיוון שכך משלוח האספקה הראשון לירושלים דרך דרך בורמה היה מבצע מורכב למדי. ג'יפים הובילו את האספקה מחולדה עד לקצה הדרך הבלתי עבירה, סבלים שהובאו מתל אביב וירושלים סחבו את השקים והארגזים על גבם ונשאו אותם לאורך שני הקילומטרים הקשים אל הצד השני, ושם המתינו להם משאיות ריקות שהגיעו מירושלים. במקביל החלו מהנדסים צבאיים ואנשי חברת סולל בונה במאמץ קדחתני להכשיר את דרך בורמה למעבר כלי רכב. העבודה נעשתה מסביב לשעון ולעתים תחת הפגזות של תותחי הלגיון הירדני שניסו לשבש את המאמץ. ב-10 ביוני יממה אחת בלבד לפני כניסתה של הפסקת האש לתוקף הושלמה המלאכה ושיירת המשאיות הראשונה עשתה את דרכה בדרך בורמה החדשה והביאה אספקה חיונית לירושלים. ובכך הוסר איום המצור מעל העיר והיישוב היהודי בה ניצל. Ran Levy 47:31 ההפוגה בלחימה שנכנסה לתוקפה למחרת הגיעה למדינת ישראל הצעירה בדיוק בזמן. אמנם צבאות ערב עדיין היוו איום משמעותי, אבל כעת ניתנה למטכ"ל הזדמנות לארגן מחדש את הכוחות, לקלוט את הנשק שהמשיך לזרום מחו"ל ולהתכונן להמשך הלחימה. גם פריצתה של דרך בורמה והצלת ירושלים היוו זריקת עידוד מוראלית משמעותית ליישוב היהודי כולו. אבל הרחק מעבר לאופק במרחבי הים התיכון התפתחו צרות מסוג שונה לגמרי. צרות פנימיות שהיו מסוכנות לא פחות ויש מי שיאמרו אף מסוכנות הרבה יותר מהאיום שהציבו צבאות ערב. Ran Levy 48:22 בדיוק באותו היום שבו נכנסה ההפוגה לתוקף יצאה מנמל בדרום צרפת אוניית משא קטנה. על סיפונה היו כ-900 עולים חדשים רובם ניצולי שואה וגם מטען גדול של נשק ותחמושת. האנשים שארגנו את רכש הנשק היו בטוחים שהם מעלים תרומה מכרעת למאמץ המלחמתי של המדינה הצעירה. הם לא תיארו לעצמם שכאשר תתקרב האונייה אל חופי תל אביב קבלת הפנים שהיא תקבל תהיה שונה בתכלית ממה שציפו. שמה של האונייה הזו היה אלטלנה. סיפורה של האלטלנה, המאבק המר בין דוד בן גוריון ומנחם בגין על דמותה ואופיה של המדינה החדשה והקרבות שהביאו את מלחמת העצמאות לסיומה - כל אלה יעמדו במרכז הפרק הבא, חלקה הרביעי והאחרון של הסדרה על מלחמת העצמאות. Ran Levy 49:43 זהו, עד כאן. תודה על ההאזנה. האמת שאין לי יותר מדי דברים חדשים ומסעירים לספר לכם הפעם ותכלס זה דבר טוב כי החודשים האחרונים עם כל המכירה של החברה היו די עמוסים ומלאים בעבודה אז קצת שקט זה דבר טוב. אני רק אעדכן שעשיתי עיצוב מחדש משמעותי של אתר הבית האישי שלי ranlevi.co.il ובשבועות הבאים אני מתכוון להעלות אליו המון תכנים חדשים אז אם בא לכם להעיף מבט ואולי לתת לי פידבק והצעות לשיפור אתם מוזמנים. כתמיד אם אתם אוהבים את התוכנית ורוצים לתמוך בה אתם יכולים להזמין אותי להרצאה אצלכם בארגון בחוג בית או באירוע פרטי. פירוט מלא של ההרצאות וטופס צור קשר תמצאו באתר. תודה מראש.
        ]]></content:encoded>
    </item>
    
    <item>
        <title>445: מלחמת העצמאות, חלק ד' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/445-mlkhmt-h-tsmvt-khlq-d-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/445-mlkhmt-h-tsmvt-khlq-d-vshym-hystvryh.html</guid>
        <pubDate>14 במאי 2025</pubDate>
        <description>Transcript for 445: מלחמת העצמאות, חלק ד' [עושים היסטוריה] from עושים היסטוריה</description>
        <content:encoded><![CDATA[
            Ran Levi 00:00 שלום וברוכים הבאים לעושים היסטוריה. פרק 445: מלחמת העצמאות, חלק רביעי ואחרון. Ran Levi 00:10 רשת עושים היסטוריה. רשת עושים היסטוריה. רשת עושים היסטוריה. Ran Levi 00:53 ב-14 במאי 1948 הכריז דוד בן גוריון על הקמת המדינה. פחות מ-24 שעות לאחר מכן פלשו לארץ צבאותיהם של מצרים, סוריה, ירדן ועיראק, והצטרפו ללוחמים המתנדבים של צבא ההצלה של פאוזי קאוקג'י וצבא הג'יהאד הקדוש של המופתי חאג' אמין אל חוסייני. מדינת ישראל הצעירה בקושי הספיקה להתאושש ממלחמת האזרחים שפרצה בארץ אחרי הכרזת האו"ם על תוכנית החלוקה בכ"ט בנובמבר, וכבר ניצבה בפני סכנה קיומית משמעותית הרבה יותר. Ran Levi 01:31 בצפון כבש הצבא הסורי את קיבוץ משמר הירדן ואיימם לנתק את אצבע הגליל משאר המדינה. הצבא העיראקי התבסס בג'נין ולטש עיניים לכיוון מרכז המדינה. הלגיון הערבי הירדני, הצבא החזק והמיומן ביותר במערכה, כבש את הרובע היהודי והשתלט על רכס לטרון, כשהוא מנתק את קווי האספקה לירושלים ומעמיד את היישוב היהודי בעיר בסכנת הרעבה. בדרום חסם חיל המשלוח המצרי את הדרך אל הנגב ואיימם להצטרף לשאר הצבאות הערביים ביצירת טבעת חנק סביב תל אביב. Ran Levi 02:09 כוחות ההגנה של היישוב, שהתארגנו במהירות למבנה של 12 חטיבות לוחמות, ניהלו קרבות בלימה הירואיים כנגד הפולשים בארבע חזיתות שונות, אבל היתרון הברור של הכוחות הערביים בתחום החימוש הכבד, לצד חוסר הניסיון של הכוחות העבריים בלוחמה כנגד צבאות סדירים, נתנו את אותותיהם. התקפותיהן של חטיבת כרמלי על הכוח העיראקי בג'נין ושל חטיבת גבעתי על חיל המשלוח המצרי באזור אשדוד נהדפו במחיר של עשרות רבות של הרוגים. שלושה ניסיונות שונים של חטיבות 7, הראל ויפתח לסלק את כוחות הלגיון מלטרון הסתיימו גם הם בכישלון, במחיר של לא פחות מ-150 אבידות. Ran Levi 03:00 אבל למרות כל הכישלונות המדממים האלה, ליוזמות ההתקפיות של כוחות היישוב היו בכל זאת השפעה מכרעת על שדה הקרב, כפי שמספר לנו ההיסטוריון יואב גלבר, פרופסור אמריטוס באוניברסיטת חיפה. יואב גלבר 03:15 מסוף מאי תחילת יוני, קרב לטרון השני 31 במאי, הקרב בג'נין 3-4 ביוני, הקרב באשדוד ב-4 ביוני - היוזמה עוברת לידי צה"ל. זאת אומרת, עד אז זה הפלישה הערבית והמאמצים לבלום אותה. שלוש התקפות הנגד האלה, שכל אחת מהן הייתה כישלון בפני עצמה, אבל בצירוף שלהן הן מייצגות את נקודת המפנה במלחמה. מכאן ואילך היוזמה ב-90%, למעט כמה ניסיונות מקומיים, היא יוזמה של צה"ל. Ran Levi 03:55 הצבאות הערביים, שבעצמם הוקמו אך לא מכבר, עדיין לא היו מאורגנים ללחימה ממושכת וסבלו מקשיים לוגיסטיים רבים. הקשיים האלה, בצירוף האבידות הכבדות שספגו הכוחות הערביים, הביאו לכך שכשציע הרוזן פולקה ברנדוט, המתווך מטעם האו"ם, הפוגה זמנית של ארבעה שבועות בלחימה, שני הצדדים הסכימו לה, וב-11 ביוני 1948 נכנסה לתוקפה ההפוגה הקצובה. Ran Levi 04:24 על פניו, ההפוגה הייתה אמורה להקפיא את המצב הקיים, ומכאן להשפיע על שני הצדדים הלוחמים באותה המידה. בפועל עם זאת, ההפוגה הטיבה עם כוחות היישוב הרבה יותר מאשר עם צבאות ערב. אומנם האמברגו שהטילה הקהילה הבינלאומית על מכירת נשק היה תקף לשני הצדדים הלוחמים, אבל בפועל מספר פרופסור גלבר: יואב גלבר 04:47 הם סבלו מהאמברגו הרבה יותר מאיתנו כי הם לא היו ערוכים לרכש נשק לא חוקי. מה שכל המערך שלנו היה בנוי עליו, לא קיבלנו אספקה רשמית מאף אחד. Ran Levi 05:00 בן גוריון, שקרא את המפה הגיאופוליטית וזיהה מבעוד מועד את הפוטנציאל לפלישה של צבאות ערב הסדירים, דאג לרכש מחתרתי של כלי נשק ותחמושת שהמתינו במחסנים באיטליה, צרפת ונמלים נוספים, וכעת לאחר קום המדינה, הובאו במהירות אל חופי הארץ. כך למשל הוחלפו חמשת ה'נפוליונצ'יקים', תותחים מיושנים מעודפי מלחמת העולם הראשונה, בלא פחות מ-150 כלי ארטילריה מתקדמים שנפרשו בגזרות השונות. Ran Levi 05:32 גם מצבת כוח האדם של כוחות היישוב השתפרה במידה משמעותית. עשרות אלפי לוחמים חדשים, הן מקרב תושבי הארץ הוותיקים והן מקרב העולים החדשים, גויסו לחטיבות השונות. אליהם הצטרפו כ-5,000 מתנדבים מחוץ לארץ, יהודים ולא יהודים, רבים מהם בעלי ניסיון קרבי בצבאות מדינות המוצא שלהם, שלמרות שלא התכוונו לעשות עלייה, החליטו בכל זאת לתרום מיכולתם וניסיונם לצבא העברי הצעיר. Ran Levi 06:02 חלק מהמתנדבים הצטרפו ליחידות השדה במסגרת יחידות מיוחדות שהוקמו לשם כך, כמו למשל הקומנדו הצרפתי, פלוגה של כמאה מתנדבים דוברי צרפתית שלחמו במסגרת הגדוד התשיעי של חטיבת הנגב, וגם יחידת התותחנים האנגלו-סקסית שכללה כ-40 מתנדבים מארצות הברית, קנדה ודרום אפריקה, וביניהם אפילו אינדיאני אחד משבט הנאוואחו. Ran Levi 06:30 אבל התרומה המשמעותית ביותר של אותם מתנדבים מחוץ לארץ הייתה ללא צל של ספק במישור המקצועי. רבים מאותם מתנדבים היו אנשי מקצוע בתחומים שבהם ליישוב היהודי לא היה כל כך מה להציע. הדוגמה הבולטת ביותר היא זו של חיל האוויר המתפתח, שכמעט כל המפקדים שלו היו מתנדבים מחו"ל ששירתו במלחמת העולם השנייה, ושפת הדיבור המקובלת בטייסות הייתה האנגלית. Ran Levi 06:58 ולבסוף, ישראל ניצלה את ההפוגה כדי להשלים את הטרנספורמציה של כוחות ההגנה ממיליציה מחתרתית לצבא סדיר. טרנספורמציה שהחלה עוד במסגרת מבצע נחשון בטרם ההכרזה הרשמית על הקמת המדינה. יואב גלבר 07:15 נחשון היא נקודת מפנה חשובה מאוד. התברר מה זה להחזיק אנשים בשדה. במיליציה, בהגנה, גם בפלמ"ח, הבסיסים היו ביישובים. את הנשק היו מוציאים לקראת פשיטה ומחזירים לנשק אחרי הפשיטה והוא היה אחראי לנקות אותו ולשמור עליו ועל הטאקין. ואת האוכל בישלו הכלונומיות בחדר האוכל של הקיבוץ, והמגורים היו בקיבוץ, והשירותים היו בקיבוץ. פתאום יש לך 1,500 איש בשדה שצריכים לחיות בשדה, הם אף פעם לא, אולי בתנועות נוער לא התנסו בזה. ושם היו גם מגפות דיזנטריה, טיפוס, עניינים של שירותים. הא'-ב' של שגרה צבאית נלמד בנחשון. התחילו ללמוד מה הבעיות של צבא ושל חיי צבא ושל שגרה צבאית. Ran Levi 08:16 ב-26 במאי, עוד לפני כניסת ההפוגה לתוקף, הוציא בן גוריון את פקודת צבא ההגנה לישראל, שבמסגרתה הוא הורה על הקמתו של צה"ל כגוף הצבאי היחיד של המדינה העברית. הפקודה נכנסה לתוקף ב-1 ביוני, ומספר שבועות לאחר מכן נערך טקס השבעה כללי לכל חיילי צה"ל. Ran Levi 08:40 במישור האופרטיבי, הצבא החדש ניצל את ההפוגה כדי לארגן את הכוחות הלוחמים, שעד אז פעלו כחטיבות עצמאיות תחת פיקודו הישיר של המטה הכללי, למסגרת של חזיתות, שלכל אחת מהן הייתה מפקדה עצמאית שהייתה מסוגלת לנהל את הכוחות שבשטחה בצורה יעילה יותר. Ran Levi 09:02 אבל המעבר של ההגנה ממיליציה חמושה לצבא סדיר לא תמיד היה קל ופשוט. Ran Levi 09:21 עד קום המדינה, השליטה על כוחות הביטחון של היישוב הייתה מבוזרת בין שלושה גופים שונים. המפקדה הארצית שהייתה אחראית על ההיבטים המדיניים של פעילויות ההגנה, ועד הביטחון של הסוכנות היהודית שהיה אמון על הוצאת צווי גיוס, ומשרד הביטחון שניהל את ענייני התקציב. דוד בן גוריון לא אהב את המבנה המשולש הזה, ובמיוחד את המפקדה הארצית שהייתה גוף פוליטי מובהק. הוא ביקש לארגן מחדש את השליטה על הצבא הישראלי, כך שהיא תהיה נתונה בידי משרד הביטחון בלבד. לכן בראשית מאי, לקראת הכרזת המדינה, הורה בן גוריון לפזר את המפקדה הארצית ופיטר את מי שעמד בראשה, ישראל גלילי, מוותיקי מפקדיה של ההגנה. יואב גלבר 10:07 לקראת הכרזת המדינה הוא אומר: אין יותר מקום למפקדה הארצית, המפקדה הארצית היא לא מפקדה, היא גוף פוליטי שבנוי על שיוויון בין פועלים לבין הסתדרות לאזרחים. וגלילי, מכיוון שהוא עובד שנים עם ראשי ההגנה, הוא מקובל עליהם כאוטוריטה, והוא מתחרה באוטוריטה של בן גוריון. את בן גוריון הם פחות מכירים, חלקם לא מכירים בכלל. הם לא מכירים בו כסמכות צבאית, כי הוא לא התעסק בעניינים טקטיים כל השנים, והם נשמעים לגלילי. ובשני במאי בן גוריון מודיע לגלילי שהוא מבטל את המפקדה הארצית ואז מתבטל גם המינוי של ראש מפקדה ארצית. וראשי האגפים במטכ"ל נבהלים ומתפטרים. אומרים 'מה? אתה מפטר את גלילי? אנחנו עובדים איתו, עם מי נעבוד? אתה עסוק במיליון דברים אחרים'. Ran Levi 11:10 ב-3 במאי שלחו ראשי האגפים במטכ"ל מכתב התראה לבן גוריון והודיעו לו על כוונתם להתפטר במחאה על פיטוריו של גלילי. 'אם לא יוסדר העניין בתוך 12 השעות הקרובות', הם כתבו לו, 'יפסיקו ראשי האגפים במטכ"ל לראות את עצמם אחראים להנהלת העניינים'. בלית ברירה הסכים בן גוריון להחזיר את גלילי, אבל לא לתפקידו המקורי כראש המפקדה הארצית אלא כיועץ מיוחד. הסידור הזה הביא לסיומו את מרד הגנרלים ואפשר לראשי האגפים במטכ"ל לרדת מהעץ. Ran Levi 11:44 לא חלפו חודשיים ושוב משבר. כאמור, במרוצת ההפוגה של חודש יוני התארגנו כוחות הצבא החדש למבנה של חזיתות. הבחירה הטבעית לתפקיד מפקד חזית המרכז הייתה יגאל אלון, קצין עתיר ניסיון שפיקד על חטיבות הפלמ"ח כבר מראשית המלחמה. אבל בן גוריון לא הסכים למינוי הזה. לא בגלל אלון עצמו באופן אישי, אלא מכיוון שבן גוריון לא האמין שמפקדי ההגנה, על כל גבורתם ויכולותיהם, מתאימים לפקד על הצבא הישראלי הסדיר. Ran Levi 12:18 הוא העריך שהחשיבה הצבאית של אלון וחבריו בצמרת ההגנה מושפעת יותר מדי מתפיסות של לוחמת גרילה, כאלה שהדגישו תמרון, ניידות והפתעה, ופחות מדי מחשיבה צבאית קלאסית של תאורטיקנים כדוגמת קארל פון קלאוזביץ הגרמני. על כן, בן גוריון דירבן את צמרת ההגנה לקלוט לשורותיה קצינים משוחררים של הצבא הבריטי, כדי לנצל את ההשכלה והניסיון שלהם בפיקוד על צבא סדיר. מסיבה זו, העדיף בן גוריון למנות לתפקיד מפקד חזית המרכז את מרדכי מקלף, מייג'ור לשעבר בצבא הבריטי. Ran Levi 12:55 כפי שאירע בפעם הקודמת, שוב סירבו קציני המטכ"ל לקבל את המינוי שהונחת עליהם. כך רשם בן גוריון ביומנו, ציטוט: "כשהודעתי הבוקר ליגאל ידין וצבי איילון את מסקנותיי, איימו עליי בזעזוע ובהרס בנוסח הישן. ההסתערות העיקרית הייתה מכוונת כמובן נגד מינויו של מקלף למפקד חזית. יגאל ידין דרש דווקא את יגאל אלון. נימוקו: מקלף לא מנוסה והקמת המטה תדרוש הרבה זמן". סוף ציטוט. Ran Levi 13:26 ידין ומספר ראשי אגפים נוספים שוב הגישו מכתבי התפטרות, אבל הפעם בניגוד למשבר הקודם, הם לא הסתפקו בלשלוח אותם לבן גוריון לבדו, אלא שלחו עותקים גם לשאר חברי הממשלה. הצעד הזה אילץ את בן גוריון לחשוף את המחלוקות הפנימיות בצמרת הביטחונית לעיני שאר חברי הממשלה, ואלה מיהרו לנצל את ההזדמנות כדי להתנגח בבן גוריון ולנסות ולחלץ מידיו את השליטה הריכוזית שלו על הצבא. הממשלה החליטה על הקמתה של ועדת בדיקה מיוחדת בת חמישה שרים, שדיוניה התרכזו לא רק בשאלת היחסים בתוך הפיקוד הצבאי והביטחוני, אלא גם באופן שבו ניהל בן גוריון את המלחמה כולה. Ran Levi 14:12 הוועדה שמעה עדויות של כל חברי המטכ"ל וקצינים בכירים אחרים, ולמרות שבן גוריון ניסה להציג את מרד הגנרלים השני כמרד פוליטי במהותו, מסקנות הוועדה הצדיקו לחלוטין את טענותיהם של ישראל גלילי וראשי האגפים לגבי תפיסתו השגויה של בן גוריון בראייתם, את האופן שבו הוא ניהל וארגן את מערכת הביטחון. הוועדה המליצה על הקמתו של מינהל כללי לענייני צבא כדי להפריד בין הדרג המדיני, קרי בן גוריון, לדרג הצבאי. Ran Levi 14:47 החלטת הוועדה הייתה מהלומה רצינית ליוקרתו של בן גוריון והוא הגיב בהתאם. עוד באותו הערב הוא שלח מכתב לחברי הוועדה שבו הוא הודיע להם שהוא מתפטר מתפקידו כראש הממשלה ושר הביטחון. המכתב של בן גוריון הכה את כולם בתדהמה. צריך לזכור שכל התככים והבחישות הפוליטיות הללו התרחשו תוך כדי קרבות הבלימה העקובים מדם של ראשית המלחמה. לכולם היה ברור שאף אחד לא מסוגל להחליף את בן גוריון בראש ההנהגה בימים קשים אלה, ולחברי ועדת החמישה לא נותרה ברירה אלא לנסות ולמצוא מוצא של כבוד מהמשבר החריף שאליו הם תמרנו את עצמם. Ran Levi 15:31 בן גוריון ויגאל אלון נפגשו בביתו של בן גוריון והסכימו שאלון יוותר על פיקוד החזית ובתמורה יקבל תפקיד פיקודי אחר. כל מסקנות הוועדה נגנזו, ומכאן ואילך איש לא העז להתנגד לבן גוריון בכל מה שנוגע לניהול ענייני הביטחון. Ran Levi 15:52 ב-9 ביולי הגיעה ההפוגה הזמנית לסיומה, וקרבות מלחמת העצמאות התחדשו במלוא עוזם. Ran Levi 16:01 הפעם בניגוד לקדחתנות המאולתרת שבה נאלצו כוחות ההגנה להתארגן כנגד פלישת צבאות ערב, צה"ל היה ערוך ומוכן להמשך הלחימה. Ran Levi 16:14 בצפון יצאו כוחותיהם של חטיבה 7 וחטיבת כרמלי למתקפה כנגד כוחות צבא ההצלה. בסדרה של קרבות לאורך עשרה ימים, היכו כוחות צה"ל את צבא ההצלה שוק על ירך וכבשו את הגליל המערבי כולו וחלקים נרחבים מהגליל התחתון, כולל נצרת שבה ניצבה מפקדת צבא ההצלה. פאוזי קאוקג'י עצמו הצליח לחמוק מהעיר לפני נפילתה והעתיק את מפקדתו לתרשיחא סמוך למעלות של ימינו. Ran Levi 16:46 מזרחה משם, מאזור משמר הירדן, ניסו חטיבת עודד וחטיבת כרמלי לדחוק את ראש הגשר של הצבא הסורי במסגרת מבצע ברוש. המתקפה הראשונה הייתה מוצלחת וכוחות צה"ל השתלטו על מספר עמדות חשובות, אבל כבר למחרת יצאו הסורים למתקפת נגד והשתלטו מחדש על כמעט כל הנקודות שנכבשו מהם ביממה הקודמת. בעשרת הימים הבאים נערכו מספר קרבות בכל הגזרה, אבל קווי החזית לא השתנו במידה משמעותית. מבצע ברוש אם כן נכשל בהשגת יעדיו הראשיים, אבל מכאן ואילך לא נקטו הסורים בפעולות התקפיות והאיום בניתוק אצבע הגליל הוסר. Ran Levi 17:28 ההצלחה הגדולה ביותר של צה"ל בקרבות שאחרי ההפוגה הייתה ללא צל של ספק במבצע דני, שמטרתו הראשית הייתה להרחיב את פרוזדור התנועה לירושלים ולהשיג שליטה על מקורות מים באזור ראש העין. מי שפיקד על המבצע היה יגאל אלון, שקיבל את התפקיד במסגרת הסולחה של מרד הגנרלים השני. דני היה המבצע הראשון שבו הפעיל צה"ל כוחות בהיקף של אוגדה שלמה, או ארבע חטיבות מלאות. כבר ביום הראשון למבצע נכבש שדה התעופה בלוד כמו גם לוד עצמה, רמלה ועין כרם, וב-12 ביולי נכבשה גם ראש העין מידי הצבא העיראקי. מבצע דני עלה לצה"ל בדמים רבים, לא פחות מ-179 חיילים נהרגו בקרבות האלה, אבל הוא הצליח להרחיק את הלגיון הירדני ואת כוחות צבא הג'יהאד הקדוש מאזור השפלה. מכאן ואילך הלגיון הירדני איבד את היוזמה במלחמה כולה. Ran Levi 18:27 בחזית הדרומית המשיכו המצרים לתקוף יישובים יהודיים מבודדים כדוגמת נגבה, בארות יצחק וג'וליס, אבל למעט כפר דרום שננטש על ידי מגיניו בעקבות מחסור בנשק ותחמושת, כל המתקפות המצריות נכשלו ונהדפו. Ran Levi 18:50 אם כן בתוך עשרה ימי לחימה בלבד מאז תום ההפוגה הראשונה, הצליחו כוחות צה"ל לדחוק את כוחות האויב בכמעט כל החזיתות. המכות שספגו צבאות ערב דירבנו את האו"ם לדרוש מהצדדים הפוגה נוספת. ישראל שהייתה בתנופת ניצחון התנגדה ליוזמה הזו כמובן, אבל האיום של האו"ם בסנקציות בינלאומיות עשה את שלו וב-19 ביולי, אחרי עשרה ימים של לחימה, הוכרזה הפסקת אש נוספת, הפעם ללא מועד סיום מוגדר. Ran Levi 19:21 היחידים שלא ראו את עצמם כפופים להפסקת האש הזו היו כוחותיו של צבא ההצלה, שבאוקטובר כבשו משלטים ליד מנרה וצלפו על כבישי אצבע הגליל. בתגובה בשלהי אותו החודש יצא צה"ל למבצע חירם. מבצע בזק של 60 שעות שבו הצליחו ארבע חטיבות של צה"ל להשלים את כיבושם של הגליל המרכזי והגליל העליון כולו, כולל אזור הר מירון, תרשיחא וסאסא, שהייתה צומת דרכים חשובה מבחינה מבצעית. צבא ההצלה מוגר סופית נאלץ לסגת לתוך לבנון ושם הוא התפרק בתוך זמן קצר. קאוקג'י עצמו הצליח לברוח לסוריה, שם העביר את שארית חייו עד שהלך לעולמו בשנת 1977. Ran Levi 20:14 למעט יישובי הנגב שעדיין היו מנותקים משאר המדינה, בשלב זה של המלחמה האיום המיידי על קיומה של ישראל הוסר, וצבאות ערב השונים היו עסוקים יותר בללקק את הפצעים שלהם מאשר במחשבות על כיבושה של תל אביב. Ran Levi 20:32 אבל דווקא בשלב שבו פחת האיום החיצוני, הרים את ראשו איום ישן חדש, מסוכן לא פחות לעתידה של המדינה הצעירה. Ran Levi 20:50 תנועת הציונות הרוויזיוניסטית הייתה זרם בתוך התנועה הציונית העולמית בהובלתו של זאב ז'בוטינסקי. הרוויזיוניסטים התנגדו למה שראו כמדיניות פייסנית של חיים ויצמן כלפי הממשלה הבריטית ודרשו חשיבה מחדש, רוויזיה של המדיניות הזו. בשנת 1923 פרשה התנועה הרוויזיוניסטית מההסתדרות הציונית הכללית וייסדה בארץ ישראל שורה של גופים וארגונים משלה, שקראו תיגר על הדומיננטיות של תנועת הפועלים בהנהגת היישוב. ארגונים כדוגמת תנועת הנוער בית"ר, הסתדרות העובדים הלאומית, קופת חולים לאומית, כלי תקשורת עצמאיים ועוד. המתיחות ההולכת וגוברת בין פעילי תנועת העובדים לבין הרוויזיוניסטים באה לידי ביטוי בעימותים אלימים שפרצו ביניהם מדי פעם, בעיקר סביב שביתות, הפגנות ותהלוכות. Ran Levi 21:44 אחת המחלוקות הקשות בתוך היישוב בשנות ה-20 וה-30 הייתה סביב החלטתה של הנהגת היישוב להבליג על תקיפות ערביות כנגד יישובים יהודיים. בעוד שהתומכים בהבלגה הזו ראו בה רע הכרחי כדי להשיג את תמיכתה של ממשלת המנדט, היו רבים בתוך היישוב שביקשו להכות באויב באופן אקטיבי. ב-1931 החליטה קבוצה של אנשי הגנה שהתנגדו להבלגה לפרוש מהארגון ולהקים מסגרת עצמאית בשם ארגון ההגנה ב'. הגישה הנצית של אנשי ההגנה ב' התאימה לתפיסותיו של זאב ז'בוטינסקי כמו אקדח לכף היד, ותוך שנים ספורות הפך הארגון הפורש לזרוע הצבאית הראשית של התנועה הרוויזיוניסטית ושינה את שמו לארגון הצבאי הלאומי, האצ"ל. Ran Levi 22:53 במהלך המרד הערבי בין השנים 1936 ו-1939 ובהתאם לקו הנצי שהם אימצו, ערכו אנשי האצ"ל פעולות תגמול אלימות כנגד האוכלוסייה הערבית המקומית בתגובה לרצח של יהודים. הבריטים לא היו מוכנים לקבל יוזמות עין תחת עין שכאלה והחלו לעצור את פעילי האצ"ל ואפילו לגזור עליהם עונשי מוות. הראשון שהוצא להורג ב-1938 היה שלמה בן יוסף, איש אצ"ל שנתפס כשניסה להשליך רימון לתוך אוטובוס ערבי הומה אדם. אנשי האצ"ל הגיבו להוצאה להורג בפעולות תגמול נוספות, כדוגמת פיגוע בשוק של חיפה שבו נהרגו 50 ערבים חפים מפשע. Ran Levi 23:38 הנהגת היישוב התנגדה נחרצות לפעולות התגמול האלה. בן גוריון וחבריו חששו שלא רק שפיגועי הטרור האלה יחבלו בסיכוי להביא לשינוי לטובה במדיניות הבריטית, הם גם עלולים להביא ללחץ בריטי על היישוב שיפגע במאמצים להקים בסתר כוח צבאי משמעותי. המתיחות בין ההגנה והאצ"ל הגיעה לשיא. אנשי ההגנה אסרו איש אצ"ל שהיה מעורב בפיגוע בחיפה ובתגובה חטפו אנשי האצ"ל את אחד ממפקדי ההגנה. למרות שעל פני השטח נדמה היה שהמחלוקת נסובה סביב מדיניות ההבלגה, פרופסור גלבר מגלה לנו שהסיבה האמיתית לאיבה בין המחנות הייתה עמוקה יותר. יואב גלבר 24:23 התחרות האמיתית הייתה בין ההגנה לאצ"ל כי מאחורי האצ"ל עמד גוף פוליטי שראה את עצמו אלטרנטיבה לתנועת העבודה בהנהגת היישוב. זאת הייתה מלחמה על הנהגה, בלי כחל וסרק. אבל הבעיה האמיתית והיא רחבה יותר מאצ"ל ולח"י, כי פה נכנסה לתמונה גם הפלמ"ח, היא שהמלחמה היא גם תקופת מעבר מחברה שבנויה על בסיס וולונטרי. לגוף הזה שנקרא המדינה בדרך לא הייתה שום חובה להשתייך. מי שרצה ראה את עצמו חלק ממנה, מי שלא, לא. היישוב המאורגן זה לא מושג פוליטי, זה מושג חברתי קודם כל, וזה הבסיס לאוטונומיה היהודית. האוטונומיה היא על הבסיס הזה, היא לא הבסיס. הייתי אומר ההגדרה היא כזאת: א', היישוב המאורגן מורכב מציונים. מי שלא ציוני הוא פורש. והפורשים הראשונים זה לא אצ"ל ולח"י או הרוויזיוניסטים, הפורשים הראשונים היו החרדים, ואחריהם המופסים שהתגלגלו לפרקציונרים ואחר כך לקומוניסטים. הם לא היו ציונים אז הם לא חלק מהיישוב המאורגן. התנאי השני להשתייכות ליישוב המאורגן זה קבלת המרות של מוסדות היישוב. ופה הרוויזיוניסטים היו ציונים אבל לא קיבלו את מרות מוסדות היישוב, ולכן גם הם נחשבו לפורשים. ציונים הם לא היו פחות מאנשי ההגנה, חלקם אולי יותר. Ran Levi 26:11 ב-1938 בעקבות ההגבלות שהטילו הבריטים על עלייה יהודית לארץ ישראל, החל האצ"ל לפעול גם כנגד ממשלת המנדט. חוליות של האצ"ל התנקשו בחייהם של קצינים וחיילים בריטים והשמידו מתקני חשמל ותקשורת של הממשל. למרות זאת, כשפרצה מלחמת העולם השנייה הורה ז'בוטינסקי על הפסקת הפעילות הזו כדי לא להפריע לבריטים להילחם בצורר הנאצי, והיו לוחמי אצ"ל שלחמו כתף אל כתף עם הבריטים. דוד רזיאל, מפקד הארגון, אפילו נהרג בפעולת חבלה מטעם הבריטים בעיראק. Ran Levi 26:48 ב-1940 הלך זאב ז'בוטינסקי לעולמו. שלוש שנים לאחר מכן הגיע ארצה מנחם בגין, פעיל בולט במחנה הרוויזיוניסטי, ונטל את הפיקוד על האצ"ל. בגין המיליטנטי החליט על סיום שביתת הנשק מול הבריטים והאצ"ל שב לפגוע במתקנים וסמלי שלטון בריטים בארץ ישראל: משרדי הממשלה, מס הכנסה וכדומה. ההגנה, האצ"ל והלח"י ניהלו ביניהם מגעים כדי להגיע להסכמה כלשהי לגבי המדיניות כנגד הממשלה הבריטית, אבל המגעים האלה התפוצצו ב-1944 בעקבות פעולה שבה התנקשו שני פעילים של מחתרת הלח"י, ארגון מיליטנטי קיצוני שפיצל מתוך האצ"ל, בלורד מוין, השר הבריטי לענייני המזרח התיכון. Ran Levi 27:36 הרצח הזה עורר זעזוע רב בבריטניה. וינסטון צ'רצ'יל שמוין היה חברו הקרוב, אמר כך על הרצח, ציטוט: "אם חלומותינו למען הציונות יסתיימו בעשן אקדחיהם של מתנקשים, ומאמצינו למען עתיד הציונות יניבו כנופיות חדשות של גנגסטרים שלא היו מביישים את גרמניה הנאצית, רבים כמוני ייאלצו לשקול מחדש את תמיכתנו ברעיון הציוני. עמדה שבה החזקנו זמן כה רב ובעקביות בעבר". סוף ציטוט. Ran Levi 28:09 ההתנקשות בלורד מוין עוררה ביקורת קשה בקרב היישוב על האצ"ל ועל הלח"י. בן גוריון שכבר צפה את נסיגתם של הבריטים מארץ ישראל בתום המלחמה, חשש שבוואקום השלטוני שיווצר בארץ יטילו הארגונים הפורשים את חיתתם על שאר היישוב. "מדוע לא יאמרו הפורשים בעיריית תל אביב", תהה בן גוריון בקול רם, "שהם דורשים ממנה להסתלק ושהם מושיבים שם קומיסר?". על כן, בדצמבר 1944 החליטה הנהגת היישוב בהובלתו של בן גוריון על עליית מדרגה במאבק כנגד הפורשים. זה היה הרקע למה שמוכר לנו כיום בתור ה'סזון', קיצור של הביטוי הצרפתי 'לה סזו דה שאס', עונת הציד. Ran Levi 28:54 מי שנחשדו בחברות או תמיכה באצ"ל ובלח"י הוצאו ממוסדות היישוב, פוטרו ממקומות עבודתם וילדיהם סולקו מבתי הספר והגנים. פעילי ההגנה חטפו אנשי אצ"ל וכלאו אותם ואף העבירו לבריטים מידע אודות זהותם של חברי הארגון ומקומי מסתורי נשק ותחמושת שלהם. במקרים מסוימים אנשי ההגנה אף הסגירו פעילי אצ"ל לידי הבריטים. האצ"ל ספג מכה קשה ופעליו היו נכונים להתעמת עם אנשי ההגנה, אבל מנחם בגין היה נחרץ. "יהיה מה שיהיה", הוא אמר, "חיילינו לא ירימו את נשקם כנגד יהודים יריבים, אף במחיר הקורבנות היקרים ביותר, אף במחיר החיסול". מנחם בגין 29:41 אני חייב לומר שאלו היו אולי הימים הקשים ביותר בכל תקופת המחתרת. ולא אכחיש, בתקופה ההיא היה גם משבר אימון רציני ביני לבין חיילי האצ"ל. רבים מהם לא יכלו להבין איך אנחנו נותנים לחטוף את המפקדים שלנו, להסגיר אותם בידי הבריטים. היו גם לצערי עינויים, היו דברים חמורים ביותר, ואף על פי כן הם קיבלו הוראה לא להרים יד, לא להשתמש בנשק, ולכן שאלו: האם זה כך צריך להיות? Ran Levi 30:26 גם מצידו השני של המתרס סירבו להשתתף בפעולות נגד האצ"ל, ושניים מחברי הנהלת הסוכנות היהודית אפילו התפטרו מתפקידם. כך למשל כתב יגאל אלון, ציטוט: "הייתי שלם בשעתו עם החלטת הסמכות הלאומית העליונה של אותם ימים לנקוט באמצעים תקיפים נגד ארגוני מחתרת הפורשים. הסתייגותי והסתייגות רבים מחבריי הייתה משיתוף הפעולה עם השלטון הבריטי במערכה כנגד הפורשים. האמנו כי ההגנה יכולה וצריכה לעשות זאת בכוחות עצמה. משלא נפלה ההכרעה הדמוקרטית בניגוד לדעתנו, ביקשתי לשחררני מתפקידי כמפקד המבצע. כך עשו גם רבים מחבריי, בקשתנו נתמלאה". סוף ציטוט. Ran Levi 31:13 הלחץ הציבורי הוביל להפסקת הפעולות נגד המחתרות הפורשות, ובתום מלחמת העולם שבו ההגנה, האצ"ל והלח"י לשתף פעולה ביניהם במאבק נגד הבריטים במסגרת תנועת המרי העברי שהייתה משותפת לשלושת המחתרות. אבל גם שיתוף הפעולה הזה לא החזיק זמן רב. בתגובה לאירועי השבת השחורה שבה פשטו הבריטים על יישובים יהודיים רבים ואסרו פעילי הגנה רבים, החליטה תנועת המרי לפגוע במשרדי המזכירות הראשית של ממשלת המנדט ששכנה במלון המלך דוד בירושלים. בעקבות התערבותו של חיים ויצמן שדרש להפסיק את הפעולות הצבאיות נגד הבריטים, הוחלט לדחות את הפעולה, אבל בגין החליט להוציא אותה לפועל בכל זאת. Ran Levi 31:59 ב-22 ביולי 1946, קרוב לשעה שתים עשרה וחצי בצהריים, שעה שבה המלון היה הומה אדם, הופעלו שורה של מטעני נפץ שהיו מוטמנים בכדי חלב, וכל האגף הדרומי של המלון קרס על יושביו. 90 איש נהרגו, בהם 15 יהודים. מנחם בגין (אנגלית) 32:20 You mentioned of course the hotel and you mean the King David Hotel. I am glad that this is an opportunity for the first time to speak directly to the British people and to explain to them that we gave an early warning for half an hour to evacuate the hotel. If that warning had been heeded, none would have been hurt at all, but the evacuation of the hotel was prevented by the man on the spot and this was the tragedy. We never wanted to cause any casualties during that historic operation. Ran Levi 32:51 הפיגוע הקשה עורר זעזוע עמוק ביישוב, ושיתוף הפעולה בין המחתרות הופסק שוב. Ran Levi 32:59 עם ההכרזה על תוכנית החלוקה של האו"ם ופרוץ מלחמת העצמאות, נדמה היה שכל המעורבים בדבר היו מוכנים לשים את המחלוקות מאחוריהם ולאחד כוחות למען הקמתה של המדינה היהודית. האצ"ל והלח"י קיבלו את מרותם של מפקדי ההגנה, ובתחילת יוני 1948 חתמו מנחם בגין וישראל גלילי על הסכם שבמסגרתו השתלבו אנשי המחתרות בצה"ל. בגין הודיע בחגיגיות כי ציטוט: "אין צורך במחתרת עברית. במדינת ישראל נהיה חיילים ובונים. לחוקי הנשמה כי חוקינו הם, ואת ממשלתה נכבד כי ממשלתנו היא". סוף ציטוט. Ran Levi 33:41 אבל היו שתי קבוצות של אנשי אצ"ל שאותו הסכם לא חל עליהן. הראשונה הייתה יחידות האצ"ל בירושלים, שמכיוון שמעמדה של העיר עדיין לא הוסכם סופית, המשיכו להחזיק בעצמאותם. הקבוצה השנייה הייתה פעליו של האצ"ל בחוץ לארץ. Ran Levi 34:01 לאצ"ל כמעט מראשיתו הייתה טביעת רגל משמעותית באירופה, בצורת תאים מחתרתיים שהיו אמונים על ארגון עלייה בלתי ליגאלית, הכשרה צבאית של עולים צעירים ורכש של נשק ותחמושת. במסגרת הסכם ההפוגה עליו חתמה ממשלת ישראל, הממשלה התחייבה לעצור את פעולות העלייה ורכש הנשק, אבל אותם פעילים בחו"ל לא ראו את עצמם מחויבים למדיניות של הממשלה ואפילו לא להסכם שיתוף הפעולה עליו חתם בגין. ב-11 ביוני, באותו היום שבו נכנסה לתוקף ההפוגה בת ארבעת השבועות, יצאה לדרכה מנמל בדרום צרפת אונייה שרכשו אנשי האצ"ל מעודפי הצי האמריקאי. אונייה שהייתה עמוסה ב-900 עולים חדשים, פליטי שואה, ומאות טונות של רובים, קליעים ופצצות. שמה של האונייה היה 'אלטלנה', שם עט שבו חתם זאב ז'בוטינסקי על רבים ממכתביו. Ran Levi 35:02 ההחלטה לשלוח את האלטלנה לישראל הפתיעה את כולם, כולל את מנחם בגין עצמו. Ran Levi 35:09 למרות שבגין מנסה לעצור אותם. יואב גלבר 35:13 הם לא נשמעים בכלל להנהגה המקומית של האצ"ל? לא, אין ביניהם הרבה קשר. זה לא מערכת תקשורת מסודרת. אבל נדמה לי שבגין איכשהו העביר להם לעכב עם המשלוח, לא לעצור אותו, אבל לעכב אותו, והם שלחו בכל זאת. Ran Levi 35:37 למרות שהגעתו של משלוח הנשק לא תואמה איתו מראש, בגין שנפגש עם נציגי הממשלה טרם הגעתה של האלטלנה לחופי הארץ, התעקש שחמישית מהנשק שעל סיפונה יועבר ליחידות האצ"ל בירושלים, והשאר יחולק בין יחידות צה"ל השונות עם עדיפות לגדודי האצ"ל שהשתלבו בו. יואב גלבר 35:59 ובן גוריון אומר: סליחה, יש מדינה ואנחנו מחליטים למי נותנים נשק ואיפה, וזה לא עניין שלכם. Ran Levi 36:11 ב-20 ביוני הגיעה האלטלנה לחופי הארץ. מכיוון שפריקת עולים ותחמושת הייתה הפרה ברורה של תנאי הפסקת האש, כיוונו השלטונות את האונייה צפונה לכפר ויתקין, רחוק מעיניהם הבוחנות של פקחי האו"ם. בויתקין עגנה האלטלנה קרוב לחוף והחלה לפרוק את מטענה. העולים החדשים פוזרו בין היישובים השונים באזור וארגזי התחמושת הועברו למשאיות. Ran Levi 36:39 אבל בגין עדיין עמד בסירובו למסור את הנשק והתחמושת לידי צה"ל. הממשלה התכנסה לדיון דחוף שבו אמר בן גוריון את הדברים הבאים, ציטוט: "אי אפשר שיהיו שני צבאות, ואי אפשר שתהיינה שתי מדינות, ומר בגין יעשה ככל העולה על רוחו. נהגנו עד גבול הפשרנות האפשרית. עלינו להחליט אם למסור את השלטון בידי בגין ולפזר את הצבא שלנו, או להגיד לו שיפסיק את פעולותיו הנפרדות, ואם לא - נירה". סוף ציטוט. Ran Levi 37:15 בן גוריון היה רציני לגמרי. הוא הורה לחטיבת אלכסנדרוני לכתר את החוף בכפר ויתקין ולא לאפשר לאף משאית תחמושת לעזוב אותו. במקביל נתבקש יגאל ידין לשגר מברק דחוף לכל מפקדי היחידות הלוחמות ולקרוא להם לנקוט בצעדים הדרושים כדי למנוע התקוממות של גדודי האצ"ל שתחת פיקודם. Ran Levi 37:40 למחרת ב-21 ביוני הושלם כיתור כפר ויתקין בידי חיילי חטיבת אלכסנדרוני, ומפקד החטיבה, אלוף דן אבן, הגיש למנחם בגין את המכתב הבא, ציטוט: "בפקודה מיוחדת מאת ראש המטה הכללי לצבא הגנה לישראל, אני מצווה להפקיע את כלי הנשק וחומרי המלחמה שהגיעו לחוף מדינת ישראל. אתה נדרש למלא אחר פקודה זו מייד. ואם לא תסכים למלא אחר הפקודה, אנקוט מייד בכל האמצעים העומדים לרשותי. אני מטיל עליך את כל האחריות לתוצאות שתיגרמנה ממקרה של סירוב למלא אחר פקודה זו. ניתנת לך בזו ארכה של עשרה רגעים למתן תשובה". סוף ציטוט. Ran Levi 38:27 על תגובתו של מנחם בגין לאולטימטום של האלוף ישנן מספר גרסאות. לפי אחת מהן בגין זעם על הזמן הקצר שניתן לו כדי להשיב וראה בו פגיעה בכבודו. על פי גרסה אחרת, בגין חשב שהאלוף אבן מבלף. כך או כך אנשי האצ"ל לא נענו לאולטימטום והמשיכו לפרוק את הנשק מהאונייה. בשעות הערב יצאה משאית התחמושת הראשונה מחוף ויתקין. חיילי אלכסנדרוני אותתו לה לעצור, אבל אנשי האצ"ל פתחו עליהם באש. חיילי צה"ל השיבו באש משלהם ושישה לוחמי אצ"ל ושני חיילי צה"ל נהרגו. מנחם בגין וכמה מאנשיו מיהרו לעלות בחזרה על האלטלנה ולצאת לים. Ran Levi 39:23 בהתחלה פנתה האלטלנה צפונה לכיוון נמל חיפה, אבל עד מהרה נתקלה בשתי משחתות של חיל הים שניסו לאלץ אותה לעצור. בגין החליט להפנות את האונייה דרומה לתל אביב, מתוך תקווה שתומכי האצ"ל הרבים בעיר יגוננו עליה ויכריחו את הממשלה להגיע לפשרה. ואכן, כשהחלה השמועה אודות האונייה להתפשט ברחבי הארץ, החליטו אנשי אצ"ל רבים לערוק מיחידותיהם ולמהר לעבר חוף הים של תל אביב. באחד המקרים הבולטים השתלט כוח של לוחמי אצ"ל מחטיבת גבעתי על כלי רכב צה"ליים ויצאו בשיירה לכיוון תל אביב. השיירה נעצרה על ידי אנשי חטיבת קריאתי במחסום ליד בית דגן, אבל אנשי האצ"ל פתחו עליהם באש, פרצו את המחסום והמשיכו בנסיעה מהירה. Ran Levi 40:17 ב-22 ביוני עגנה האלטלנה אל מול חופי תל אביב באזור שבין הרחובות פרישמן ובוגרשוב. עשרות אנשי אצ"ל החלו מתגודדים על החוף, תוך שהם פורקים מנשקם את אנשי חיל המשמר התל אביבי שהופקדו על הגנת העיר. הפיקוד על האירוע המתפתח עבר אם כן לידיהם של כוחות צה"ל בפיקודו של יגאל אלון, שסיפר מאוחר יותר את הדברים הבאים, ציטוט: "כשקיבלתי את הפיקוד על המבצע, היה המצב כדלהלן: אנשי האצ"ל משתלטים על נקודות מפתח בעיר ומבואותיה, מסיתים את האוכלוסייה, תופסים עמדות בחוף ומתאמצים להחדיר את חבריהם אל קרבת האונייה. מעון מטה הפלמ"ח שהיה במקרה מול המקום שבו עגנה האונייה, נתון במצור. האנשים בו מחליפים אש לסירוגין עם חוליות מזוינות של האצ"ל שיורות עליהם הן מן האונייה והן מן החוף. פעם בפעם נערכות הפוגות להוצאת פצועים וחוזרות ונשנות דרישות קציני צה"ל להיכנע - אך לשווא". סוף ציטוט. Ran Levi 41:21 אחד מאותם קציני צה"ל שניהלו חילופי אש מול אנשי האצ"ל היה יצחק רבין, שנקלע למקום במקרה כשקפץ לבקר את חברתו לאה במטה הפלמ"ח בתל אביב. רבין נטל את הפיקוד על הכוח שהגן על המטה. כך כתב בספרו 'פנקס שירות', ציטוט: "תגבורות של לוחמי אצ"ל זרמו אל החוף מן האונייה שבים ומכיוון תל אביב. נפתחה אש לעבר המטה. השבנו אש אל היורים, חוליות אצ"ל הפרוסות לאורך החוף במספרים ניכרים. בבית הסמוך לשלנו שלטו אנשי אצ"ל. כרתנו איתם הסכם: הם אינם יורים לעברנו ואנו איננו יורים לעברם. כל פיצוץ החריד את הבניין. האצ"ל שלח פגז נגד טנקים לעבר מטה הפלמ"ח. הפגז לא גרם כל נזק, אבל זו הסלמה חריפה בקרב. אם הפגז השני יפגע בקיר פנימי של הבניין, מצבנו יחמיר מאוד. עמוס חורב, לימים אלוף בצה"ל, ואני עלינו לגג הבניין והשלכנו רימונים לעבר החוליות שפרוסות על החוף. לאנשי אצ"ל היו נפגעים. אחד ממפקדי האצ"ל איבד את השליטה על עצמו, התפרץ וצעק: 'למה אתם יורים ביהודים?!'. השבתי לו: 'כשהיהודים יפסיקו לירות בנו, נפסיק לירות ביהודים'". סוף ציטוט. Ran Levi 42:44 כפי שניתן להבין מדבריו של רבין, הסיטואציה ההזויה והכמעט בלתי נתפסת של קרבות ירי בין לוחמים עבריים ברחובותיה של העיר העברית הראשונה, הטילה עומס רגשי עצום על החיילים, ולא מעטים מהם סירבו להרים את נשקם כנגד מי שבמקרים רבים נלחמו לצידם לפני שבועות או חודשים ספורים. רבין מספר שחלק מלוחמי חטיבת קריאתי נטשו את עמדותיהם הסמוכות לחוף כדי שלא להשתתף במלחמת אחים, וגם באוניות חיל הים שנתבקשו לעצור את האלטלנה בדרכה לתל אביב פרצו מרידות של אנשי הצוות. אבל למרות גילויי הסרבנות הללו, כוחות צה"ל המשיכו להמטיר אש תופת על האלטלנה כדי לאלץ את אנשיה להיכנע. יחיאל שפירא, איש אצ"ל שהיה על האלטלנה באותה שעת אחר הצהריים הרת גורל, תיאר את מה שהתרחש על האונייה בריאיון לשאול אייזנברג ברדיו סול. יחיאל שפירא 43:45 מה שאני רוצה לומר זה לא ייאמן. ממול מהבית האדום כל הזמן ירו עם מכונות ירייה על האונייה. הצליחו להרוג איזה 12 בחורים על האונייה, וחלק מהאמריקאים הם לא ידעו מאיפה יורים. ראינו את מסגד חסן בק והם חשבו שהערבים יורים עלינו. וכל אחד לקח שם מכונת ירייה ורצה... רץ לסיפון ורצה להחזיר אש. בגין שהוא היה נראה אז כמו איזה חנון, הוא רץ אחריהם והוא אמר: 'לא לירות! יהודי לא יורה על יהודי!', והוא לא נתן דרך אגב מהאונייה לא ירו כדור אחד. ואני כל הזמן הייתי על האונייה. לא ירו אפילו כדור אחד. ואז פתחו באש תופת על האונייה והיו פצועים והרוגים. Ran Levi 44:44 למרות דבריו של יחיאל שפירא, ישנן עדויות לכך שלא כל אנשי האונייה צייתו לבגין ובכל זאת המשיכו לירות על כוחות צה"ל שבחוף, עד שבגין הזועם הורה לסגניו להוציא את הנשק מידיהם של האנשים בכוח. Ran Levi 45:03 יגאל אלון הבין שנדרשת פעולה דרסטית כדי להביא את הקרב לסיומו. כך כתב אלון על האפשרויות שניצבו לפניו, ציטוט: "האפשרות הראשונה הייתה לפתוח באש מרוכזת על האונייה ולגרום לאבידות כבדות בקרב אנשיה. לא רציתי מכך. השנייה - להניח לאנשי האונייה לרדת לחוף על נשקם, דבר שהיה גורר אחריו קרבות רחוב מרים. גם בכך לא רציתי. בחרתי בדרך השלישית. פניתי למטכ"ל של צה"ל וביקשתי שיטיל על חיל התותחנים, שלא היה נתון לפיקודי, לירות כמה פגזי הפחדה לקרבת האלטלנה בטרם אגיש לה אולטימטום להיכנע. זמן קצר לאחר מכן נשמע קול נפץ הפגזים. לאחר כמה התפוצצויות מסר לי לתדהמתי איש התצפית כי עשן מיתמר מסיפון הספינה. הייתי משוכנע שפגז פגע באונייה בטעות". סוף ציטוט. יחיאל שפירא 46:01 ואז פתאום אנחנו שומעים צפצוף של פגז של תותח. הפגז הראשון נפל מאחורי האונייה. הפגז השני נפל אחד לפני, אחד אחרי. הפגז השלישי נכנס ממש בבטן האונייה. ואז כשהפגז נכנס בבטן האונייה, מייד נדלקו כל התחמושת שהייתה באונייה והתחילו להיות פיצוצים ועשן עלה עד השמיים איזה 40 מטר עשן וכבר אחד לא ראה את השני. ואני עליתי לסיפון שמה ולא ידענו מה לעשות וכולם התחילו לקפוץ למים וזה ופה. ובגין נשאר על האונייה והרב חובל ועוד כמה אנשים. ואז החליטו שקופצים כולם למים. נתנו הוראה לבגין לקפוץ למים, הוא אמר: 'אני לא קופץ עד שלא מורידים את הפצוע האחרון מבטן האונייה'. ואז ירדו שני בחורים למטה והצליחו להוציא עוד שני בחורים למעלה לסיפון פצועים... הם היו פצועים מהשריפה. והם אמרו שישנם עוד שישה בחורים בפנים שהם בוערים שאי אפשר להוציא אותם, הם כבר כנראה מתו גם. אז אחרי שבגין שמע שזה ככה, אנחנו לקחנו אותו, נתנו לו גלגל הצלה. גם אני קיבלתי גלגל הצלה היות והייתי פצוע ביד וברגל. ואז דחפתי אותו למים, הוא קפץ למים, אני קפצתי אחריו. ובושה וחרפה, לא ייאמן, האונייה בוערת אנחנו במים לא יכולים לצאת לחוף. הם ממשיכים מהבית האדום לירות עלינו במים. אני רוצה לשחות החוצה ואני עוד שוחה ביד אחת והם ממשיכים לירות עלינו במים. אנחנו יודעים שצבא הגנה לישראל הוא מוסרי ושם לא היה שום מוסר. זה היה פעולה פוליטית גרידא. פשוט מאוד רצו לחסל את בגין. Ran Levi 48:15 הפגזתה של האלטלנה הביאה את הקרב לסיומו. 16 אנשי אצ"ל ושלושה חיילי צה"ל איבדו את חייהם. כ-200 אנשי אצ"ל נעצרו והושלכו לכלא, יחידות האצ"ל העצמאיות בגדודי צה"ל השונים פורקו ואנשיהם פוזרו בקרב היחידות השונות. יחידות האצ"ל והלח"י בירושלים המשיכו להתקיים עוד מספר חודשים, אבל בספטמבר התנקשה חוליה של לח"י בחייו של שליח האו"ם, הרוזן פולקה ברנדוט. פעולה שהזיקה מאוד לישראל במישור הדיפלומטי, ובעקבות הרצח הזה פורקו סופית גם היחידות הללו. Ran Levi 48:54 מאז ועד ימינו מהווה סיפורה של האלטלנה פצע פעור וכואב מאוד בהיסטוריה הישראלית. אנשי האצ"ל וממשיכי דרכם רואים באירוע הזה את פסגת הרדיפה הפוליטית שניהלה נגדם הנהגת היישוב. ההיסטוריון אורי מילשטיין למשל טוען שציטוט: "הגעת אוניית הנשק הזו הייתה יוזמה של בן גוריון וארגון ההגנה. השמאל רצה להפוך את בגין ואת תנועת התחייה והאצ"ל לבלתי לגיטימיים, כאילו שמבקשים לבטל את הדמוקרטיה בישראל". סוף ציטוט. Ran Levi 49:28 יגאל אלון מייצג את הדעה ההפוכה, ציטוט: "פרשת האונייה אלטלנה הייתה אחד הגילויים החמורים והמסוכנים ביותר של תופעת הפרישה. זו הייתה התמרדות נגד מוסדותיה המוסמכים של המדינה הריבונית בימיה הראשונים, בשעה חמורה מאין כמוה במלחמת העצמאות". סוף ציטוט. Ran Levi 49:48 גם עשרות שנים לאחר שהורה על הפגזת האלטלנה כדי להגן על אופייה הממלכתי של מדינת ישראל, בן גוריון ראה בהחלטה זו שלו מקור לגאווה גדולה. כך אמר בן גוריון בריאיון לעיתון מעריב בשנת 1966, ציטוט: "זה היה הדבר הכי חמור, הכי נורא. הייתי מצפה לראות בה בתותח ההוא גם אתמול, גם היום, בלי חרטה. הייתי עושה זאת שוב באותה דרך בדיוק, באותה דרך בדיוק בשביל להציל את העם. ועל זה הוחלט בממשלה באותו בוקר פה אחד, כולם הסכימו". סוף ציטוט. Ran Levi 50:29 אחרי שהוא פירק את האצ"ל והלח"י, נפנה בן גוריון למכשול האחרון שניצב בינו לבין המדינה הממלכתית שהוא שאף להקים: הפלמ"ח. יכול להיות שאתם קצת מופתעים לשמוע על פלוגות המחץ של ההגנה בהקשר של חוסר ממלכתיות, שהרי במובן מסוים הפלמ"ח היה התגלמותה של הממלכתיות בעידן שלפני קום המדינה. כוח צבאי מאורגן שסר למרותה המלאה של הנהגת היישוב. אבל רוב מפקדי הפלמ"ח השתייכו למפלגת מפ"ם, ובן גוריון הוטרד מאוד מהאפשרות שמפלגה כלשהי תחזיק בכוח צבאי נפרד במקביל לצבא הגנה לישראל. פרופסור גלבר משתף אותנו בשתי אנקדוטות שמדגימות כיצד התערבו מפלגות בענייני הצבא באותה תקופה. יואב גלבר 51:22 תראה, הייתה מפלגה של יקים שנקראה 'עלייה חדשה'. עכשיו, הם התנגדו למאבק החמוש נגד הבריטים. לא להעפלה, לא להתיישבות, אבל לפעולות שתנועת המרי נגד הבריטים הם התנגדו. והתווכחו על זה במוסדות היישוב. והשמיעו איום מפורש: 'תראו, אם אתם תמשיכו את זה, אנחנו נורה לחברינו שבהגנה לא להשתתף בפעולות האלה'. זאת אומרת המפלגה ראתה את עצמה כמקור סמכות על חבריה שבשירות לאומי. עכשיו זה לפני המדינה. במאי 1949 הייתה סדנה של חיל חימוש בבת גלים בחיפה. ומפקד הסדנה היה קצין, לפני זה הוא היה נדמה לי רב סמל בצבא הבריטי, שהיה חבר קיבוץ עין השופט של השומר הצעיר. הוא היה מפקד סדנה. והיו לו בסדנה חיילים פעילי המפלגה השומר הצעיר, מפ"ם אז. שהלכו והתלוננו עליו במרכז המפלגה, שלא רק שהוא לא עוזר להם בפעילות המפלגתית ביחידה, אלא הוא מפריע להם. מה זה מפריע? הוא לא משחרר אותם לאפטר דיוטי לישיבה של הוועדה המדינית או אני לא יודע איזה ועדה. והוא לא נותן להם רכב להביא מרצים ליחידה מהמפלגה כמובן. ואיך זה יכול להיות? מה עושה המפלגה? לוקחת שלושה אנשים והולכים לו משפט חברים. אתה מבין את עולם המושגים? היה קשה להשתחרר מזה. הוא יצא זכאי למזלו. אבל זה לקח זמן להשתחרר מעולם המושגים של חברת היישוב ולעבור לחברת מדינה. ועד היום לא למדנו את זה, תראה מה קורה היום. Ran Levi 53:19 כצפוי, החלטתו של בן גוריון לפרק את מטה הפלמ"ח ולהכפיף את חטיבותיו למטה הכללי של צה"ל, עוררה התנגדות עזה בקרב החיילים והקצינים, שלא הבינו מדוע מתעקש בן גוריון לפרק ארגון שנשא על גבו את ביטחון היישוב בגאווה גדולה כל כך. רבים העריכו שבן גוריון פועל משיקולים פוליטיים צרים, שכן מפ"ם הייתה יריבתה המושבעת של מפא"י בהנהגת היישוב. כך כתבה הדסה אביגדור אבידב, חברת הפלמ"ח ביומנה, ציטוט: "קשה מאוד היה להבין ולהשלים עם ההחלטה הזאת של בן גוריון. הרי הפלמ"ח הוקם כיחידת הביצוע של ההגנה שהייתה תמיד כפופה ישירות למוסדות הרשמיים של המדינה שבדרך. למרות ההערצה העיוורת שקיימת בציבור אל בן גוריון, היות והנושא כה מכאיב וכה יוצא דופן, מתגנבים לאוזן הסברים על שיקולים מפלגתיים צרים וחששות מפני הגמוניה של אנשי הקיבוצים ובייחוד אנשי אחדות העבודה כמפקדים ומצביאים בצבא. אם יש בכך אמת, זה חבל מאוד. חבל כל כך לוותר על המקוריות והתבנית המיוחדת שיכלה הייתה להיות לצבא המדינה". סוף ציטוט. Ran Levi 54:39 אבל כל המחאות לא עזרו, וב-7 בנובמבר 1948 פורק הפלמ"ח ונטמע כמו האצ"ל והלח"י בתוך צבא הגנה לישראל. Ran Levi 54:53 לאורך כל המלחמה הרבה דוד בן גוריון לדבר על חשיבותו של הנגב לעתידה של מדינת ישראל, אבל בפועל הוא הציב את שחרור הנגב מידי המצרים בעדיפות נמוכה יותר מהאיום הירדני על מרכז המדינה ומשחרור הגליל. רק עכשיו, כשמשברי ההנהגה היו מאחוריו והמצב בשאר החזיתות התייצב, יכול היה בן גוריון להתפנות סוף סוף לאתגר האחרון של מלחמת העצמאות. בנוסף, כניסתה לתוקף של ההפוגה השנייה הביאה אותו לחשוש שמא יחליט האו"ם לקבע את המצב הקיים בשטח ולקרוע את הנגב משטחה של המדינה היהודית. Ran Levi 55:36 כמי שהיה חסיד של דיפלומטיה באמצעות קביעת עובדות בשטח, החליט בן גוריון שבשלה השעה לתקוף בדרום ולשחרר את הנגב. השאלה הייתה איך לעשות את זה מבלי שישראל תואשם בהפרה של הפסקת האש. הפתרון שנמצא היה שימוש בתחבולה מחוכמת. על פי תנאי הסכם הפסקת האש, לישראל היה מותר להעביר שיירות אספקה ליישובים הנצורים בנגב. ב-15 באוקטובר יצאה שיירת אספקה שכזו לדרכה, ובדרך נפתחה עליה אש דלילה מכיוון הכוחות המצריים. זו הייתה ההזדמנות לה המתינו אנשי השיירה. הם שפכו דלק על אחת המשאיות, הציתו אותו כדי להגביר את האפקט, ועכשיו הייתה לצה"ל אמתלה כדי להגיב בכוח על ההפרה הבוטה של המצרים. Ran Levi 56:27 מבצע יואב לשחרור הנגב נפתח בסדרת תקיפות של חיל האוויר על בסיסים של חיל האוויר המצרי באזור אל עריש, וכוח יבשתי גדול שהיה מלווה בכ-20 סוללות ארטילריה, הריכוז הגבוה ביותר של תותחים עד אז בצה"ל, שתקף חלקים שונים של הכוח המצרי במטרה להפריד ביניהם ולנתק את האספקה להם. הכוחות הצליחו לנתק את הזרוע המערבית של חיל המשלוח מהזרוע המזרחית שלו, להשתלט מחדש על יד מרדכי וניצנים ואפילו לכבוש את באר שבע. Ran Levi 57:00 ליד העיירה הערבית אל פלוג'ה, ליד קריית גת של ימינו, כיתרו כוחות צה"ל את הבריגדה הרביעית המצרית. כוח של כמה אלפי חיילים מצריים וכמה מאות לוחמים מקומיים. יגאל אלון שלח את אחד מקציניו להיפגש עם מפקד הכוח המצרי בכיס פלוג'ה כדי לשכנע אותו שמצבו הטקטי של המצרים אבוד וכדאי לו להיכנע. המפקד המצרי הודיע לשליח שהמצרים מתכוונים להילחם עד הכדור האחרון, וכך היה. ב-28 בדצמבר פתחו כוחות צה"ל במתקפה כנגד כיס פלוג'ה, אבל המצרים הדפו אותה במחיר כבד לצד הישראלי, 87 הרוגים. הקרב על כיס פלוג'ה נחשב לאחד הקרבות הבודדים במלחמת העצמאות שבהם הפגינו הכוחות הערביים יכולת עמידה עקשנית ואומץ לב כנגד כוחות עדיפים בהרבה של הצבא הישראלי. Ran Levi 58:02 למעט הכוחות המצריים בכיס פלוג'ה שנותרו בעמידתם העקשנית, בשבועות הבאים הצליח צה"ל לדחוק את הצבא המצרי עוד ועוד דרומה ומערבה, עד שבשלהי דצמבר כבר היה חיל המשלוח המצרי מחוץ לגבולות המדינה החדשה. במרץ 1949 השלים צה"ל את כיבוש הנגב עם ההשתלטות על אום רשרש, היא אילת של ימינו. וכך סוף סוף הגיעה מלחמת העצמאות לסיומה. Ran Levi 58:31 במרוצת החודשים הבאים נחתמו הסכמי שביתת נשק עם כל מדינות הערב התוקפות, שבהם נקבעו גבולותיה של מדינת ישראל באזורים עליהם השתלטו כוחות צה"ל. מכיוון שהגבולות הללו הודפסו על מפות הפסקות האש בצבע ירוק, הן זכו לשם 'הקו הירוק'. Ran Levi 59:02 הניצחון הגדול במלחמת העצמאות, למרות שהוא היה הישג אדיר בכל קנה מידה, גבה מחיר כבד מהיישוב היהודי. 6,000 הנופלים במלחמה היוו לא פחות מאחוז אחד מהאוכלוסייה כולה. כמות בלתי נתפסת במושגים של ימינו. לשם השוואה, אחוז אחד מהאוכלוסייה הישראלית הנוכחית הוא כ-100 אלף איש. Ran Levi 59:26 בזיכרון הקולקטיבי שלנו, הנרטיב שהתקבע לגבי מלחמת העצמאות הוא הנרטיב של ניצחון המעטים על הרבים, מעין גרסה מודרנית של דוד נגד גוליית. ואכן אין עוררין על כך שמבחינה מספרית גרידא, האוכלוסייה הערבית בארץ ישראל עם פרוץ הקרבות הייתה גדולה פי שניים לפחות מהאוכלוסייה היהודית, ואם סופרים את האוכלוסיות של מדינות ערב לעומת האוכלוסייה היהודית, המספר הזה קופץ לפי 75. אבל בסוף שנות ה-80 הופיע זרם חדש של חוקי אקדמיה שקראו תיגר על הנרטיב הזה. ההיסטוריונים החדשים, כפי שכונה הזרם הזה, הראו במחקריהם שאותם פערים משמעותיים בגודל האוכלוסייה לא התרגמו לעדיפות מספרית בשדה הקרב. אומנם כשפלשו צבאות ערב לארץ לאחר הכרזת המדינה הייתה להם עדיפות מספרית מסוימת על כוחות ההגנה של היישוב, אבל כבר בסוף חודש מאי, בעקבות ההחלטה על גיוס כללי והעלייה המסיבית של פליטים מאירופה, עמדו לרשותו של צה"ל כ-36 אלף לוחמים לעומת 27 אלף בלבד לצד הערבי, והפער הזה במספר הלוחמים רק הלך וגדל עם התחזקותו של זרם העלייה לארץ. Ran Levi 60:44 גם בתחום החימוש, מספר פרופסור גלבר, ישראל בהחלט לא הייתה ה'דוד' בקונפליקט הזה. יואב גלבר 60:52 תראה, המיתוס לאורך שנים, שתשאל היום אנשים ברחוב יגידו לך את אותו דבר: ששבע מדינות ערב פלשו ואנחנו היישוב הקטן והמסכן ניצחנו אותם. והיינו מעטים והם היו רבים ולנו לא היה נשק ולהם היה המון נשק וכו'. עכשיו את זה מכחיש בן גוריון כבר בתחילת דצמבר 1948 בישיבת ממשלה. אומר: 'תראו, יש פה אגדה, אנחנו תמיד היינו הרבים יותר'. אבל לא רק זה הוא אומר, אלא גם הנשק שלנו היה טוב יותר ומרובה יותר. למה? כי להם היה נשק... את זה אני מוסיף אני לא חושב שהוא עשה את הניתוח עד כדי כך... כי הנשק של הצבאות הערביים היה נשק של תחילת מלחמת העולם השנייה. הנשק של ההגנה כבר היה, כיוון שגנבו מהבריטים בזמן המלחמה, היה מודרני קצת יותר. הנשק שנרכש היה של סוף מלחמת העולם השנייה, זה עולם אחר. אז מאיפה התפתח המיתוס הזה אם אפילו בזמן אמת בן גוריון אומר 'לא, אנחנו רבים יותר'? יואב גלבר 62:09 הוא התפתח מתוך א', החשיבה המיליציונית עד אפריל, כשיישובים עמדו בודדים, ובעצם מהתחושה באמת בחודש שאחרי הפלישה. וקיבל מההסברה והתעמולה ושמחת הניצחון הישראלי, תמיד סיפרנו לעצמנו סיפורים, גם היום. Ran Levi 62:31 שאלה נוספת שמעסיקה את ההיסטוריונים מאז 1948 ועד ימינו היא השאלה: האם הבריחה של מאות אלפים מתושבי הערבים של ארץ ישראל במהלך מלחמת העצמאות הייתה תוצאה של מדיניות מכוונת של ממשלת ישראל, מתוך רצון להשתלט על שטחיה של המדינה הערבית שהייתה אמורה לקום בעקבות החלטת החלוקה? או שהבריחה הזו הייתה תוצר טבעי ולא מתוכנן של המלחמה עצמה? השאלה הזו שופכת אור על אופיו המורכב של דוד בן גוריון, שכפי שראינו היה המביא והמוציא של רוב ההחלטות הקריטיות בשנים שלפני המלחמה ובקרבות עצמם. Ran Levi 63:12 בן גוריון לא היה מנהיג מיליטנטי. הנה דברים שהוא כתב תוך כדי המלחמה. תקופה שבה היינו מצפים מאדם בתפקידו להיות נצי ונחרץ מאוד. ציטוט: "מעולם לא הייתי נגד מיליטריזם, נגד המלחמה כמו בשנה הזאת, מפני שאני רואה את כל השחיתות, את כל האסון. וזה אסון לא רק למנוצחים, זה אסון גם למנצחים. זה בזבוז, זה הרס של נכסים חומריים, זה הרס של חיי אדם, זה הרס גם של ערכים, ערכי הרוח. יש פילוסופיה היסטורית שרואה במלחמה ייעוד האדם העליון, תפארת האדם, תפארת הכוח וזכותו, והיא דוגלת במלחמה מתוך בחירה חופשית וכמטרה עליונה. פילוסופיה זו היא תועבת היהדות". סוף ציטוט. Ran Levi 64:04 ההיסטוריון בני מוריס, שחקר את סוגיית הפליטים של מלחמת העצמאות, טוען שלא הייתה החלטה מושכלת של הממשלה או של בן גוריון עצמו לגרש את תושבי הערבים של ארץ ישראל, ושרובם המוחלט של הפליטים ברחו מכיוון שפחדו ממעשי נקם של חיילי צה"ל או שסירבו לחיות תחת שלטון ישראלי. אבל מצד שני, כפי שראינו בכמה וכמה צמתי החלטה שלו לאורך התקופה, בן גוריון היה גם מנהיג מעשי מאוד. הוא רצה שמדינת ישראל תהיה מדינה בעלת רוב יהודי מובהק, ולכן למרות אותה גישה הומניסטית ואנטי-מלחמתית, הוא לא היסס להורות לצה"ל להרוס כפרים ערביים שנטשו כדי לוודא שאותם פליטים לא יוכלו לחזור לבתיהם בסיום המלחמה. Ran Levi 64:56 כך או כך 77 שנים לאחר שנסתיימה מלחמת העצמאות, בעיית הפליטים שנוצרה במלחמה ממשיכה ללוות את המציאות העכשווית שלנו. רבים מצאצאיהם של אותם מאות אלפי כפריים ערביים שברחו ומצאו מקלט בסוריה, ירדן ולבנון, עדיין חיים במחנות פליטים במדינות ערב השונות, וזיכרון ה'נכבה' - בערבית האסון - הוא חלק בלתי נפרד מהזהות והנרטיב של ערביי ישראל והפלסטינים. Ran Levi 65:32 האם נצליח אי פעם להיפטר באמת ובתמים מספיחיה האחרונים והשלכותיה של מלחמת העצמאות? רבים יגידו שלא. את הסכסוך הישראלי ערבי אי אפשר לפתור ושאנחנו נידונים לחיות על חרבנו לנצח. מצד שני גם השבדים והדנים טבחו אחד בשני ללא רחם במשך 300 שנה בין המאות ה-15 וה-18, והנה בימינו כמעט ולא נוכל למצוא זכר לאיבה הזו. אז אולי 77 שנים הם פשוט זמן קצר מדי בשביל שהדי המלחמה ההיא יספיקו להתפוגג לגמרי. Ran Levi 66:15 ועד שיתפוגגו ההדים האחרונים האלה, לא נותר לנו אלא לזכור ולהוקיר את מי שנתנו את חייהם כדי שאני, אתם והילדים שלנו נזכה לחיות במדינה משלנו. את יפי הבלורית והתואר. כי כפי שכתב המשורר ולוחם הפלמ"ח חיים גורי: 'רעות שכזאת לעולם לא תיתן את ליבנו לשכוח, ואהבה מקודשת בדם את תשוב בינינו לפרוח'. מקהלה (שירה) 66:44 רעות שכזאת לעולם לא תיתן את ליבנו לשכוח. אהבה מקודשת בדם את תשוב בינינו לפרוח. Ran Levi 67:17 זהו, עד כאן לפרק הזה וגם לסדרה כולה על מלחמת העצמאות. תודה רבה על ההאזנה ותודה להיסטוריון פרופסור יואב גלבר שיווה אותנו לאורך הסדרה כולה. אני מזכיר שאת הריאיון שעשיתי עם פרופסור גלבר צילמתי והעליתי ליוטיוב, כך שאם הנושא של ארץ ישראל לפני קום המדינה מעניין אתכם, אתם יכולים לצפות בריאיון המלא שהעליתי לערוץ שלי ביוטיוב. מייד נמשיך עם עדכון על הרצאה קרובה שאני מעביר בתל אביב בעוד שבועיים בנושא קצת לא שגרתי: תקשורת עם חייזרים. אבל ראשית כתמיד, חסות קצרה. Ran Levi 68:00 נניח שהיינו יוצרים קשר עם תרבות חייזרית. איך? אין לי מושג. אולי היינו קולטים שדר רדיו מאיזה כוכב מרוחק, או אולי אפילו אם היו נוחתים על המדשאה של הבית הלבן. זה לא העניין. השאלה שמעניינת אותי היא: איך מדברים איתם? לאו דווקא במובן הפיזי, אלא במובן העמוק יותר. איך יוצרים תקשורת עם תרבות שאין לנו שום דבר משותף איתה? הרי אפילו כאן בכדור הארץ לקח לנו המון המון זמן כדי להבין שדבורים למשל או נמלים מדברות אחת עם השנייה, מכיוון שצורות התקשורת שלהן מאוד מאוד שונות משלנו. ריקודים במקרה של הדבורים וריחות במקרה של הנמלים. על אחת כמה וכמה שיהיה לנו מאתגר למצוא שפה משותפת עם תרבות שצמחה באיזה פינה אחרת של הגלקסיה. Ran Levi 68:47 אז קודם כל אני חושב שאתם מתחילים להבין אילו מחשבות עוברות לי בראש בלילה במיטה ואיזה שיחות אני מנהל עם צ'אט GPT כשקשה לי להירדם. אבל מסתבר שאני לא כזה חריג. לא מעט מדענים ופילוסופים שאלו את עצמם את השאלה הזו לאורך השנים, כמו למשל קארל סייגן, האסטרונום האמריקאי המפורסם, שקיבל בשנות ה-70 משימה מנאס"א: ליצור מסר לתרבות חוצנית שיצורף לחלליות 'פיוניר' שהיו עתידות לעזוב את מערכת השמש. במקרה הזה סייגן היה צריך למצוא דרך להסביר לחייזרים שימצאו את חלליות פיוניר לא רק איפה נמצאת האנושות, אלא מתי נמצאת האנושות. כי סביר להניח שאם חייזרים יפגשו את פיוניר זה יקרה בעוד מאות אלפי שנים. Ran Levi 69:34 אז בקיצור, בהרצאה שלי אני רוצה לקחת אתכם למסע סביב השאלות הפילוסופיות והפרקטיות שעולות מתוך השאלה: איך אפשר לתקשר עם תרבות חייזרית? נדבר על כמה תרבויות חייזריות יש אולי ביקום, נדבר על הקשר שבין מתמטיקה ותקשורת, על המוזיקה של הביטלס, על פורנוגרפיה בחלל ועוד המון סיפורים משעשעים ותובנות די עמוקות אני מקווה. ההרצאה תתקיים ב-28 במאי 2025 שעה שמונה בערב בפולי-בר בתל אביב, שדרות רוטשילד 60. קישור לרכישת כרטיסים תמצאו באתר שלי ranlevi.co.il תחת הרצאות קרובות, ואם תרכשו את הכרטיסים בימים הקרובים אחרי שהפרק הזה עולה לאוויר, תזכו גם להנחה מיוחדת: 65 שקלים לכרטיס במקום 80. שוב, ה-28 במאי 2025 שעה שמונה בערב בפולי-בר בתל אביב, כרטיסים באתר ranlevi.co.il. Ran Levi 70:33 ואם כבר אתם משוטטים באתר שלי, תוכלו למצוא שם גם את הספרים שלי. למשל את 'קרב מוחות: ההיסטוריה הזדונית של וירוסי המחשב'. ספר שמשלב את שלושת האבות הגדולות שלי: טכנולוגיה, ביולוגיה ופסיכולוגיה. טכנולוגיה זה ברור - וירוסים זה תוכנה ואינטרנט וכל מה שקשור בזה. ביולוגיה זה בגלל שבדיוק כמו בטבע, גם וירוסים למחשב עוברים ברירה טבעית ואבולוציה, והווירוסים של המאה ה-21 שונים מאוד מהווירוסים של שנות ה-80 וה-90. ופסיכולוגיה כי כפי שיגיד לכם כל מומחה לאבטחת מידע, חולשת האבטחה הגדולה ביותר נמצאת תמיד בין המסך והכיסא. טכניקות של הנדסה חברתית שמנצלות את התשוקות והפחדים שלנו הן מבין הכלים היעילים ביותר בארגז הכלים של כל האקר. ספר שהיה לי ממש מעניין לכתוב. 'קרב מוחות: ההיסטוריה הזדונית של וירוסי המחשב' זמין באתר שלי ranlevi.co.il. תודה על תמיכתכם בעושים היסטוריה. Ran Levi 71:36 עושים היסטוריה הם שלי נוי מנהלת ההפקה, עמית חזזי המכירות, גל אוהב ציון מנהל האולפן, גיה אולמן מנהלת הסושיאל, אביב שם טוב סמנכ"ל התפעול ושילה דביר המנהל העסקי. אני רן לוי כותב ומגיש. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>446: ארכימדס (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/446-rkymds-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/446-rkymds-sh-kh-vshym-hystvryh.html</guid>
        <pubDate>2 ביוני 2025</pubDate>
        <description>Transcript for 446: ארכימדס (ש.ח.) [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>448: ההיסטוריה של מחשוב הענן (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/448-hhystvryh-shl-mkhshvb-h-nn-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/448-hhystvryh-shl-mkhshvb-h-nn-sh-kh-vshym-hystvryh.html</guid>
        <pubDate>9 ביולי 2025</pubDate>
        <description>Transcript for 448: ההיסטוריה של מחשוב הענן (ש.ח.) [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...', תקשיבו לזה: יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר, כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? רן לוי 01:12 אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 שלום וברוכים הבאים לעושים היסטוריה, פרק 448: ההיסטוריה של מחשוב הענן. יש פתגם אנגלי שאומר בערך כך בתרגום חופשי: 'כדי להוכיח שהפודינג טעים, צריך לאכול אותו'. דהיינו, כדי לוודא שמשהו באמת עובד כמו שצריך, יש לנסות אותו בפועל. הפתגם הזה ותיק מאוד, בן כמה מאות שנים לפחות. למעשה הוא כל כך עתיק, עד שבמקור המילה 'פודינג' כלל לא מתייחסת למאכל הנוזלי והמתוק שאנחנו מכירים כיום. בפתגם המקורי, פודינג הוא בכלל סוג של נקניקייה. מדוע אני מספר לכם את כל זה? כדי להדגים שלמרות שטכנולוגיית הענן היא טכנולוגיה צעירה יחסית, בת כמה שנים ספורות בגלגולה הנוכחי, היא בהחלט עוברת את מבחן הפודינג הוותיק. כמעט כל מי שמחובר לאינטרנט בימינו נעזר בטכנולוגיה הזו בכל רגע נתון, גם אם הוא אינו מודע לכך. רן לוי 04:09 מהי טכנולוגיית ענן? הביטוי 'טכנולוגיית ענן' או 'מחשוב ענן' הוא בסך הכל שם מפוצץ לעיקרון פשוט למדי. כשאתה יושב מול השולחן וכותב על פיסת נייר, אתה עושה זאת באופן מקומי: אתה, העט והנייר נמצאים כולם באותו המקום. לחילופין, אפשר להכתיב את הטקסט למישהו דרך הטלפון. אתה בחדרך, ומישהו אחר מפעיל את העט והנייר במקום מרוחק. באותו האופן, כשאתה יושב מול המחשב וכותב במסמך וורד, אתה עושה שימוש בשירותים שמעניק לך המחשב שמולו אתה יושב - תוכנת הוורד מאוחסנת במחשב שלך. כשאתה כותב דואר אלקטרוני בג'ימייל לעומת זאת, אתה עושה שימוש במחשביה של גוגל שנמצאים אי שם בעולם. התוכנה שהיא ג'ימייל לא פועלת על המחשב האישי, אלא במחשב מרוחק כלשהו. המחשב המקומי שלך במקרה הזה הוא לא יותר מאשר קו הטלפון שבאמצעותו אתה יוצר קשר עם מחשביה של גוגל. רן לוי 05:15 המילה 'ענן', אגב, באה לסמן את העובדה שברוב המקרים המשתמש כלל אינו יודע איפה בעולם נמצא אותו מחשב מרוחק שמולו הוא עובד. זאת אומרת, מיקומו של המחשב המרוחק נותר מעורפל ולא מוגדר. כאמור, רובנו עושים שימוש בטכנולוגיית ענן באופן יומיומי. בכל פעם שאנחנו משתמשים בג'ימייל או ביאהו מייל, מגבים קבצים בשירותי אחסון מקוונים או כותבים בבלוג, אנחנו נעזרים בשירותיהם של מחשבים מרוחקים. הפודינג שהוא טכנולוגיית ענן מוכיח את עצמו כטעים בכל דקה של כל יום. ייתכן ותופתעו לגלות עם זאת שלא תמיד נחשב הרעיון של מחשוב מרוחק כרעיון מוצלח. האנשים שניסו לממש את טכנולוגיית הענן, או ליתר דיוק את העקרונות הבסיסיים שלה, נאלצו להתמודד לא רק מול האתגר הטכנולוגי, אלא גם מול ספקנות לא מבוטלת. רן לוי 06:20 מתכנת באופן טיפוסי עובד בהפוגות: הוא חושב קצת, כותב כמה שורות של קוד, שוב חושב ושוב כותב. מחשבים בשנות החמישים והשישים של המאה הקודמת, ימיו הראשונים של עידן המחשב, היו גדולים ויקרים, וכל דקת עבודה שלהם עלתה מאות ואף אלפי דולרים. החברה או האוניברסיטה שהחזיקה במחשב לא יכלה להרשות לעצמה הפוגות שכאלה. כל שנייה שבה המחשב לא עושה חישובים היא שנייה מבוזבזת. כדי לחסוך בזמן ובכסף אם כן, מתכנתים נהגו לעבוד באותם הימים בשיטה שמכונה 'עיבוד באצווה' (Batch Processing). כל מתכנת היה כותב את התוכנה שלו בחדרו, הרחק מהמחשב, ואז מדפיס אותה על כרטיסיות קרטון מנוקבות. טכנאים היו מגיעים, אוספים כרטיסיות ממספר מתכנתים, ורק אז מזינים אותם יחד אל המחשב. רן לוי 07:15 המחשב היה מעבד את הכרטיסיות בזו אחר זו ברצף, וכך היה נחסך אותו 'זמן מת' של המתנה למחשבותיו של המתכנת. החיסרון הברור של השיטה הזו הוא שהמתכנת היה מקבל לידיו את תוצאות העיבוד רק כעבור מספר שעות במקרה הטוב. אם הייתה לו שגיאה בקוד התוכנה, אפילו שגיאת הקלדה סתמית, נדרשו שעות כדי לתקן אותה. עבודת התכנות הייתה ארוכה ומייגעת. ג'וזף ליקלאיידר (Joseph Licklider) היה פסיכולוג אמריקאי שבזמן מלחמת העולם השנייה חקר נושאים שונים בתחומי האקוסטיקה והשמיעה האנושית. במסגרת עבודתו נחשף ליקלאיידר, או 'ליק' כפי שקונה על ידי עמיתיו, לשדה הצומח של מחשוב ותקשורת אלקטרונית. הוא למד לתכנת בכוחות עצמו והפנה את מחקרו אל הקשר שבין האדם והמכונה - השילוב של פסיכולוגיה וטכנולוגיה. רן לוי 08:14 ליק הבין מיד את החסרונות שבשיטת עיבוד האצווה ועד כמה היא פוגעת ביעילותם של המתכנתים. כל טעות קטנה בקוד התוכנה גורמת לעיכובים ארוכים במקום שתתגלה ותתוקן בזריזות. הוא האמין שעבודה מול מחשב צריכה להיות אינטראקטיבית, בזמן אמת, והוא חיפש טכנולוגיה חדשה שתאפשר את אופן העבודה הזה. בשנת 1962 זכה ליקלאיידר בהזדמנות לה ציפה. אחרי שורה של תפקידים מובילים בתעשייה ובאקדמיה, הוא מונה למנהל בכיר בדארפ"א (DARPA), סוכנות המחקר של משרד ההגנה האמריקאי. הוא קיבל לידיו תקציבים בהיקף של מיליוני דולרים למימוש תוכניות מחקר פורצות דרך לפי שיקול דעתו. רן לוי 09:02 אם שמו של ג'וזף ליקלאיידר מוכר למאזיני הוותיקים של עושים היסטוריה, אז זה לא במקרה. הקדשתי לו חלק ניכר מהפרק שעסק בהיסטוריה של האינטרנט. ליק היה אדם בעל חזון ומעוף יוצאי דופן. הוא חזה את ההשפעה האדירה שתהיה למהפכת המידע על האנושות, ובמסגרת פועלו בסוכנות דארפ"א סייע לקדם מחקרים וניסויים שהבשילו שנים רבות מאוחר יותר לטכנולוגיית האינטרנט. ליקלאיידר ביקש לקדם גם טכנולוגיות שיסייעו לפתור את חוסר היעילות והסרבול שיוצרת שיטת עיבוד האצווה בעבודתם של מתכנתים, והוא חיפש בקרב האקדמיה האמריקאית חוקרים ומדענים שיפתחו את הטכנולוגיות האלה. זו לא הייתה משימה של מה בכך. רן לוי 09:42 היו לא מעט אנשי מחשבים, גם מהמובילים בעולם הזה, שחשבו שהאיטיות שמאלצת שיטת עיבוד האצווה היא דווקא יתרון ולא חיסרון. הדרך הנכונה לתכנת לשיטתם הייתה לחשוב טוב-טוב לפני כל לחיצה על מקשי המקלדת ולשקול בכובד ראש כל שורה של קוד. העובדה שכל שגיאה בקוד התוכנה גוררת עיכובים של שעות ארוכות הייתה לשיטתם דבר טוב - היא הכריחה את המתכנתים לחשוב. עבודה מהירה הייתה בזבזנית וקלת ראש. ליקלאיידר הבין כבר אז את מה שכל איש תוכנה יודע היום: ככה אי אפשר לעבוד. כל מתכנת עושה שגיאות. הדרך הנכונה להתמודד עם השגיאות האלה היא לגלות ולתקן אותן בזריזות האפשרית. האמונה שניתן למנוע ממתכנת לשגות באמצעות איטיות כפויה היא נאיבית וחסרת בסיס בעולם האמיתי. רן לוי 10:35 ליק מצא באקדמיה חוקרים שחשבו כמוהו, ובפרט באוניברסיטת MIT. האוניברסיטה הייתה חממה טכנולוגית שאירחה את כמה מהמוחות המבריקים והיצירתיים בתחום מדעי המחשב וחקר האינטליגנציה המלאכותית, כמו מרווין מינסקי, ג'ון מקארתי ורוברט פאנו. החוקרים האלה חלקו עם ליק חזון משותף שבו המחשוב, היכולת לעבוד מול מחשב ולנצל את כוח החישוב שלו, יהפוך ביום מן הימים לסוג של שירות ציבורי ואוניברסלי, כמו שירותי המים והחשמל שמספקת הרשות המקומית לתושבי העיר. כשאנחנו רוצים לשתות כוס מים, אנחנו פותחים את הברז ומצפים שייצאו ממנו מים באותו הרגע. כשאנחנו זקוקים לחום, אנחנו מחברים את התנור לשקע ומצפים שיזרום ממנו חשמל. השאלה מהיכן מגיעים המים או כיצד מיוצר החשמל לא מעניינת אותנו. רן לוי 11:31 באותו האופן, ליק ואנשי חזונו רצו שגם משאבי מחשוב יהפכו לתשתית אוניברסלית שכזו שתהיה זמינה לכל מי שזקוק לה בכל זמן ובכל מקום, ולא רק כשבמקרה מתפנה מקום בסלסלת הכרטיסיות שמחזיק טכנאי המחשב בידיו. ליק תיאר את הרעיון הזה באופן קולע במזכר רשמי שכתב ב-1963 לעמיתיו באקדמיה, תחת הכותרת הלא שגרתית: 'מזכר לחברים ולשותפים של רשת המחשב האינטר-גלקטית'. הרשת האינטר-גלקטית היא במקרה הזה אותה רשת מחשבים חובקת עולם עתידית שליקלאיידר דמיין לעצמו, דהיינו האינטרנט של ימינו. רן לוי 12:16 ליק תיאר שם את האופן שבו תיראה העבודה מול המחשב באותו עולם עתידי ואוטופי. 'נניח', כתב ליק, 'שערכתי ניסוי מדעי כלשהו ואני מעוניין לנתח את תוצאותיו. אני זקוק לתוכנה מסוימת, אבל היא לא נמצאת על המחשב שברשותי. באמצעות הרשת האינטר-גלקטית אני אוכל לפנות אל מחשב מרוחק ולמצוא שם את התוכנה לה אני זקוק. באותו האופן, אם כתבתי תוכנה שמישהו אחר יוכל למצוא אותה מועילה, אני אוכל לאחסן אותה במחשב מרוחק שם יוכלו אחרים לאתר אותה ולשאול אותה לצרכיהם'. קל לראות שהדוגמה שנתן ליקלאיידר מתארת היטב את מה שאנחנו מכירים כיום כטכנולוגיית ענן. רן לוי 13:00 כשאני רוצה לשלוח דואר אלקטרוני לצורך העניין, אני פונה אל מחשביה של גוגל ומוצא שם את ג'ימייל, התוכנה שתאפשר לי לשלוח את המייל. השירות שמציעה גוגל זמין לי בכל רגע שארצה, 24 שעות ביממה, 365 ימים בשנה. באותו האופן שבו החשמל זמין בשקעים שבקיר והמים בוקעים מהברז בכל רגע. כיצד ניתן יהיה ליישם את חזון הענן הזה? החוקרים ב-MIT ובאוניברסיטאות נוספות ברחבי ארצות הברית השתעשעו מזה מספר שנים ברעיון חדשני בשם 'שיתוף זמן' (Time-Sharing), שהיה לו הפוטנציאל להחליף את שיטת עיבוד האצווה המקובלת. רן לוי 13:42 בשיטת עיבוד האצווה, העבודה מול המחשב נעשית בטור: משתמש א' (או ליתר דיוק הכרטיסיות שלו) עובר עיבוד במחשב, וכשהוא מסיים מחליף אותו משתמש ב' ואז ג' וכן הלאה. בשיטת שיתוף זמן, כל המשתמשים עובדים במקביל זה לצד זה על המחשב באותו הזמן. אפשר לעשות את זה מכיוון שהמחשב מהיר מספיק כדי להעניק לכל אחד מהמשתמשים את האשליה שהוא המשתמש היחיד. בזמן שחולף בין שתי לחיצות על המקלדת, המחשב מסוגל לעבור אל משתמש אחר, להעניק לו את השירות הרצוי ואז לחזור אל המשתמש הראשון. הדבר דומה למלצר שמשרת מספר שולחנות במסעדה: בזמן שהסועדים בשולחן אחד לועסים, המלצר לוקח הזמנות משולחן שתיים ואז חוזר לשולחן אחד כדי לפנות את הצלחות. רן לוי 14:51 שיטת שיתוף הזמן מנצלת את זמנו של המחשב ביעילות גבוהה כמו זו של עיבוד האצווה, מכיוון שאם מדובר במאות משתמשים שעובדים בו-זמנית, סביר להניח שבכל רגע נתון מישהו מהם מבצע פעולה שדורשת עיבוד. כך נמנע אותו 'זמן מת' ומבוזבז. היתרון של שיתוף הזמן הוא שכל משתמש עובד מול המחשב בזמן אמת. המתכנת יכול לכתוב את התוכנה שלו, להריץ אותה ולקבל משוב מיידי על התוצאות ללא אותה המתנה ארוכה ומתסכלת. החוקרים ב-MIT בנו עוד בתחילת שנות השישים מחשב בשם CTSS שהיה מסוגל לשרת עד 30 משתמשים בו-זמנית בשיטת שיתוף הזמן. המשתמשים ישבו מול מסופים בעלי מסך ומקלדת (Terminals) שהיו מחוברים למחשב מרכזי באחד המבנים בקמפוס. רן לוי 16:01 המסופים עצמם היו טיפשים: לא הייתה בהם יכולת עיבוד, אלא רק שימשו כצינור דרכו עבר המידע בין המשתמש והמחשב. ה-CTSS הייתה דוגמה טובה שסייעה לו להוכיח את היתרונות שבעבודה אינטראקטיבית מול מחשב מרוחק, אבל לא יותר מאשר הדגמה. CTSS הייתה אלתור שהתבסס על מחשב קיים שלא תוכנן מלכתחילה לעבוד מול מספר משתמשים. כדי לבחון את הרעיונות החדשניים ברצינות, היה צורך במחשב שתוכנן ונבנה ייעודית לצורך עבודה רבת משתמשים. בעזרת הקשרים שהיו לו ב-MIT עוד מימיו כאיש אקדמיה, דחף ליקלאיידר ודרבן להקמתה של מעבדת מחקר חדשה בשם 'פרויקט MAC', ראשי תיבות של Multi-Access Computer. רן לוי 16:15 ליק דאג לספק לפרויקט MAC תקציבים בסך מיליוני דולרים בכל שנה למשך מספר שנים, ובכך אפשר למדענים להשקיע את כל מרצם בעבודה ללא הסחות דעת. התוצאה הייתה מחשב חדשני ויוצא דופן בשם MULTICS, שתוכנן ונבנה בשיתוף פעולה עם החברות ג'נרל אלקטריק ומעבדות בל. MULTICS היה מסוגל לשרת לא עשרות, כי אם אלפי משתמשים בו-זמנית ממסופים שהיו מותקנים ברחבי הקמפוס ואפילו בבתיהם הפרטיים של החוקרים. MULTICS היה מחשב פורץ דרך. המדענים שתיכננו אותו שילבו בתוכו כמה וכמה רעיונות מתקדמים שנועדו לתמוך ביכולת שיתוף הזמן של המחשב. רן לוי 17:00 למשל, היו בו שני מעבדים במקום אחד, וכל חלק במערכת, ממעבד ועד כרטיס זיכרון, היה ניתן להחלפה תוך כדי פעולה מבלי שיהיה צורך לכבות את ה-MULTICS או להפריע לעבודתם של המשתמשים. מתכנניו של MULTICS הקדישו בפעם הראשונה מחשבה רצינית ליישום עקרונות אבטחת המידע, שהרי כל משתמש רצה שהמידע שלו יישאר מוגן מפני שינוי ומחיקה שיבצעו משתמשים אחרים. MULTICS נתן לאנשי מחשבים הזדמנות ללמוד איך לעבוד בעולם החדש והבלתי מוכר שבו מתכנת יושב מול מסוף, כותב תוכנה והמחשב מבצע את פקודותיו באופן מיידי. היעילות המוגברת של המתכנתים אפשרה להם לכתוב תוכנות מורכבות יותר ממיקודם, מורכבות שדרשה כלים ונהלי עבודה חדשים ומתאימים יותר. רן לוי 17:53 MULTICS לא היה חף מבעיות כמובן. יכולות העיבוד המתוחכמות שלו באו על חשבון מורכבות וסרבול שחלק גדול מהמתכנתים לא אהבו במיוחד. למשל, שני מהנדסים במעבדות בל, דניס ריצ'י וקן תומפסון, כל כך סלדו מהמורכבות של MULTICS עד שכשבאו לתכנן את מערכת ההפעלה החדשה שהם יצרו, הם קראו לה UNIX, מלשון UNI (יחיד), כאנטיתזה ל-MULTI של MULTICS. אף על פי כן, לרעיונות החדשניים שמומשו ב-MULTICS הייתה השפעה דרמטית על המחשבים שבאו אחריו. המודולריות ואבטחת המידע שתיארתי קודם, כמו גם היבטים שונים של ניהול זיכרון, שאחר כך יושמו במערכות הפעלה אחרות. שפת התוכנה המפורסמת BASIC נוצרה כדי לאפשר לסטודנטים לתכנת מחשבים המבוססים על שיתוף זמן בקלות רבה יותר. אפילו ריצ'י ותומפסון, למרות הביקורת שהייתה להם על MULTICS, שאלו ממנו רעיונות, למשל בתחום ניהול מערכת הקבצים של המחשב, שמלווים אותנו עד היום דרך לינוקס, OS X של אפל ומערכות הפעלה רבות אחרות שהן צאצאיות של UNIX. רן לוי 19:13 MULTICS ו-MIT סללו את הדרך למהפכת שיתוף הזמן. החל מהמחצית השנייה של שנות השישים החלו יצרניות המחשבים להתמקד במחשבים מרובי משתמשים ולזנוח את שיטת עיבוד האצווה. בשנות השבעים היה המחשוב המרוחק באמצעות מסוף לדרך העבודה המקובלת בעולם המחשב כולו, עסקי ואקדמאי כאחד. נתן פוזניאק שמסייע לי בתחקיר מספר שבאותם ימים הוא וחבריו נהגו לכנות את צורת העבודה הזו בשם 'Tender Processing': כולם היו נכנסים לטנדר ונוסעים יחד ללשכת השירות שם עמדו המסופים. בשנות השמונים עם זאת חל שינוי עמוק בעולם המחשוב. מחשבים אישיים קטנים וזולים החליפו את המחשבים המרכזיים. רן לוי 20:01 למחשבי ה-PC הייתה עוצמת עיבוד קטנה בהרבה מזו של מחשבי המיינפריים הגדולים והיקרים, אבל היא תאמה את צורכיהם של מרבית המשתמשים הביתיים ואפילו העסקיים. המחשבים האישיים השתלטו על שוק המחשוב ומחשבי המיינפריים הלכו ונעלמו. האניוול, RCA וענקיות אלקטרוניקה אחרות שפרחו בתקופת המחשבים המרכזיים פשטו את הרגל או נמכרו בנזיד עדשים. בשנת 1991 ניסח במילים סטיוארט אלסופ, עורך מגזין המחשבים InfoWorld, את מה שהיה קרוב לוודאי במחשבותיהם של רבים בעולם ההייטק: 'אני צופה כי מחשב המיינפריים האחרון ינותק מהחשמל ב-15 במרץ 1996'. רן לוי 20:53 בצירוף מקרים אירוני, באותה השנה שבה הכריז סטיוארט אלסופ על מותם של מחשבי המיינפריים, הפציעה טכנולוגיה מהפכנית נוספת: האינטרנט. רשת האינטרנט הייתה קיימת כבר בשנות השבעים, אבל רק בתחילת שנות התשעים הורשו חברות אזרחיות ואנשים פרטיים להתחבר אליה. כשעלתה מהירות תעבורת הנתונים במידה כזו שאיפשרה שיתוף משאבים בין מחשבים שנמצאים בשני קצוות תבל, בשלו גם התנאים לחזרת המחשבים הגדולים אל הבמה. בשנת 1994 הקים ג'ף בזוס, יזם אמריקאי נמרץ, חנות מקוונת למכירת ספרים בשם אמזון. Jeff Bezos 21:41 Almost seven years ago now, I started this most incredible journey called Amazon.com. Actually at that time it wasn't even called Amazon.com, it was called Cadabra Inc., as in Abracadabra. That was the original name of the company and I had phoned a lawyer on the way to Seattle from a cell phone to incorporate the company. And he said, 'well what do you want the company to be called?' and I said 'Cadabra'. And he said 'Cadaver?'. And I knew that was a bad name. We changed it a few months later. The wake-up call that led to starting Amazon.com was finding that web usage in the spring of 1994 was growing at 2,300 percent a year. And things just do not grow that fast outside of usually, I guess, Petri dishes or something. I mean it's a very, very unusual growth rate. And when we launched that store in July of 1995, we were shocked at the customer response. Literally in the first 30 days we had orders from all 50 states and 45 different countries. And we were woefully unprepared from an operational point of view to handle that kind of volume. And in fact, we were packing on our hands and knees on a hard concrete floor. And I remember just to show you how stupid I can be, it was late, but we were packing these things, everybody in the company, and I had this brainstorm and I said to the person next to me 'this packing is killing me, you know my back hurts, my knees on this hard cement floor'. And the person said 'yeah I know what you mean'. And I said 'you know what we need?' - this is my brilliant insight - 'we need knee pads'. I was very serious. And this person looked at me like I was the stupidest person they'd ever seen, like 'I'm working for this person, this is great'. And said 'what we need is packing tables'. And I looked at this person and I thought that was the smartest idea I'd ever heard. The next day we got packing tables and I think we doubled our productivity. רן לוי 24:21 אמזון הצליחה והתרחבה והתחילה למכור אינספור מוצרים אחרים, מאלקטרוניקה ועד בגדים. לאורך זמן הרחיבה אמזון את תשתית המחשוב שלה כדי לתמוך במספר הגדל והולך של גולשים שביקרו באתר מדי יום והמספר הגדל והולך של עובדים בחברה. כדי להוזיל את עלויות אחזקת רשת המחשבים של החברה, פיתחו מהנדסיה של אמזון טכנולוגיה בשם EC2, ראשי תיבות של Elastic Compute Cloud. בבסיס הטכנולוגיה עמד הרעיון הישן-חדש של המחשוב כמשאב. במקום לתת לכל עובד בחברה מחשב רב עוצמה אך יקר, אמזון תחזיק מאגר מצומצם של מחשבים יקרים וחזקים ותקצה משאבי מחשוב באופן דינמי ואלסטי לפי הצורך. המשתמש יוכל להפעיל 'מחשבים וירטואליים' במירכאות עם התוכנות להן הוא זקוק, ולהפסיק את פעולת המחשבים הווירטואליים כשלא היה לו צורך בהם יותר. רן לוי 25:22 לגישה זו היה יתרון בולט מבחינת עלות. כדי לתמוך בתשתית ה-EC2 ולהוסיף לה תכונות חדשות, היה צורך בקבוצות מתכנתים קטנות, קבוצות שבאמזון כינו אותן 'Two-Pizza Teams' - זאת אומרת, קבוצות קטנות מספיק כדי ששתי פיצות משפחתיות יספיקו כדי להאכיל את כל המתכנתים. ב-2006 השיקה אמזון את EC2 כמוצר לכל דבר עבור לקוחות חיצוניים. מפתחי אפליקציות ובעלי אתרים יכלו כעת לרכוש זמן מחשב מאמזון באותו האופן שבו הם הזמינו ממנה ספרים או נעליים. התשלום עבור השימוש במחשב הווירטואלי מחושב לפי שעה, כשהלקוח מכבה את המחשב המונה עוצר. מודל תשלומים זה הוכיח את עצמו ברוב המקרים כמשתלם יותר מבחינה כלכלית עבור הלקוח מאשר רכישת מחשב פיזי בעל יכולות עיבוד דומות. השירות שהציעה אמזון היה שירות מוצלח ומבוקש, וחברות נוספות ממיקרוסופט ועד גוגל השיקו שירותי ענן משלהן. רן לוי 26:22 מדוע זכו שירותיה של אמזון להצלחה גדולה כל כך ומהן היתרונות שמציעה טכנולוגיית ענן? הנה דוגמה מעשית ששורשיה בדוגמה לא מעשית: סיפור מדע בדיוני. בשנת 1973 כתב הסופר לארי ניבן סיפור בשם Flash Crowd, 'קהל פתאומי' בתרגום חופשי. במרכז הסיפור עומדת המצאה מגניבה: טלטלפורטציה שמאפשרת לאנשים לדלג מכל מקום לכל מקום על כדור הארץ באותו הרגע ובזול. במהלך העלילה ניבן סוקר את ההשלכות הנובעות מהמצאה זו, ובראשן תופעה חברתית בלתי צפויה בשם Flash Crowd. רן לוי 27:09 אם במקום כלשהו בכדור הארץ מתרחש אירוע מעניין שזוכה לכותרות בתקשורת, כמעט מיד מדלגים אליו המוני בני אדם סקרנים מכל קצוות כדור הארץ. ההתאספות הפתאומית יוצרת עומס, צפיפות ואי סדר ציבורי שמדרדר לכדי התפרעויות ואלימות. סיפורו של ניבן נכתב שנים רבות לפני שהאינטרנט חדר לתודעת הציבור, אבל הוא חזה במדויק תופעה נפוצה ומוכרת מאוד באינטרנט. אחסון של אתר אינטרנט הוא דוגמה לשירות מחשוב נפוץ. כל אתר יושב על מחשב כלשהו שמכונה שרת, שתפקידו להגיש לגולשים שמבקרים באתר את המידע שאותו הם מבקשים. רן לוי 27:53 בלוג ממוצע לצורך הדוגמה מקבל כמה עשרות עד מאות גולשים בכל שעה. השרת שעליו הוא מאוחסן תואם רמת עומס זו. המצב דומה למסעדה שבה רק שלושה או ארבעה שולחנות תפוסים, ומלצר אחד משרת את כולם ללא קושי. סטיבן פריי הוא סופר וקומיקאי בריטי שזוכה להצלחה אדירה ברחבי העולם כולו. צופים ישראלים יזכרו אותו מהסדרה הקומית 'הפתן השחור' עם רואן אטקינסון וכשותפו של יו לורי בתוכנית 'קטעים עם פריי ולורי'. לחשבון הטוויטר של פריי יש נכון לכתיבת שורות אלה למעלה מ-6.5 מיליון עוקבים. רן לוי 28:36 המשמעות המעשית של המספר הזה היא כשסטיבן פריי מפרסם בטוויטר שלו קישור לאתר כלשהו, למשל המלצה על פוסט מעניין בבלוג, מאות אלפי גולשים נוהרים אל אותו האתר כמעט בו-זמנית. ההמלצה של סטיבן פריי בטוויטר יכולה להיות הדבר הטוב ביותר שיכול לקרות לבלוגר, וגם הדבר הגרוע ביותר. צונאמי הגולשים הפתאומי הזה מטיל עומס כבד על מחשב השרת, כמו אוטובוס תיירים שעוצר לפני המסעדה ולפתע המלצר המסכן שלנו מוצא את עצמו מטפל ב-30 שולחנות במקום בשלושה. כמו המלצר, המחשב השרת 'טובע' במירכאות תחת זרם הבקשות, והגולשים מקבלים על מסכם הודעת שגיאה במקום את המידע לו הם ציפו. רן לוי 29:24 התופעה של קריסת בלוגים בעקבות המלצה של סטיבן פריי היא כל כך שכיחה עד שיש לה שם משלה: 'אפקט פריי'. הסופר הבריטי מספר בראיונות שהוא משתדל ליצור קשר עם בעלי אתרים לפני שהוא ממליץ עליהם בטוויטר כדי שיוכלו להכין מראש את האתר שלהם למפל הגולשים האדיר שעומד לפקוד אותו. למרות ההתראה המוקדמת, רוב האתרים קורסים בכל זאת. אפקט פריי הוא דוגמה מודרנית לתופעה ותיקה שלאורך השנים זכתה לשמות רבים כמו 'אפקט סלאשדוט' או 'אפקט דיג'. סלאשדוט ודיג הם אתרים שבשיא הצלחתם הפנו כמו סטיבן פריי מיליוני גולשים אל קישורים שהופיעו בהם וגרמו לקריסתם. רן לוי 30:10 המקבילה העכשווית לסלאשדוט ודיג הוא האתר רדיט (Reddit). רדיט הוא אתר פורומים פופולרי ביותר. למעלה מ-17 מיליון גולשים מבקרים בו בכל חודש וחלק גדול מהם משתתף בו באופן פעיל בכתיבת פוסטים ותגובות. אתר שקישור אליו מופיע בדף הראשי של רדיט יקבל מיליוני גולשים ויסבול גם הוא מ'אפקט רדיט' שמוכר גם כ-Reddit Hug, 'החיבוק של רדיט'. למרבה האירוניה, גם רדיט עצמו לא חסין מפני החיבוק של רדיט. כשקם רדיט בשנת 2005 הוא לא עשה שימוש בטכנולוגיית ענן. המחשבים שאחסנו את האתר ושירתו את הגולשים היו ממוקמים במשרדי החברה עצמה והופעלו על ידי מהנדסיה של רדיט. מאוחר יותר החליטה החברה לנסות את שירותי המחשוב האלסטי של אמזון, אבל בהיקף מוגבל ומצומצם. News Clip 31:42 Today's big news today from Amazon, its EC2 cloud service suffered an outage on the East Coast and it brought down several high profile websites including Foursquare, Quora, Reddit, and HootSuite among others. ... Major websites including Reddit, Quora, Foursquare went down for more than a few hours. When it rains it pours, chances are high that you were affected by an outage yesterday from Amazon's data center that services their EC2, their Elastic Cloud Computing service. When Amazon experienced the outage, so did these services which meant so did you. And this is the major issue of cloud services in general: when the cloud goes down, whether you're a business or just storing personal stuff, can you handle it? רן לוי 32:59 בשנת 2009 כשגבר זרם המבקרים באתר והגיע למאות אלפים בכל חודש, עמדה בפני החברה ברירה: לרכוש שרתים חדשים שיתווספו לקיימים או לוותר על השרתים לחלוטין ולהסתמך על שירותי המחשוב בענן של אמזון באופן מוחלט. ההחלטה לא הייתה קלה. הסתמכות גמורה על שירותיה של אמזון פירושה איבוד חלק ניכר מהעצמאות הטכנולוגית של רדיט, שכן האחריות והשליטה על תשתית המחשוב יעברו לידיה של אמזון - לטוב ולרע. רדיט החליטה לעבור לענן. בשנים הראשונות שלאחר המעבר, רדיט חוותה בעיקר את הרע. הדבר הגרוע ביותר שיכול לקרות לאתר מצליח הוא תקלה טכנית שתשבית אותו לפרק זמן ארוך. ורדיט חוותה זאת כמה וכמה פעמים. תקלות במחשביה של אמזון וטעויות אקראיות של מהנדסיה השביתו את רדיט למספר שעות. רן לוי 34:11 ולא רק אותה. גם אתרים גדולים אחרים כמו פינטרסט, נטפליקס ואחרים הושבתו באותו האופן. העובדה שהשליטה על תשתיות המחשוב של החברה עברה מידיה של רדיט אל אמזון הביאה לכך שמהנדסיה של רדיט היו חסרי אונים בכל פעם שתקלה באמזון השביתה את האתר. עם זאת, טכנולוגיית הענן גם שירתה את רדיט היטב לא פעם. למשל, אחת המסורות המבוססות והאהובות ברדיט היא ה-AMA (Ask Me Anything), אירוע שבו אישיות מפורסמת מגיעה להתארח בפורומים של רדיט ועונה על שאלות הגולשים. מקור המשיכה של ה-AMA הוא בכך שהאישיות המתארחת מתחייבת לענות על כל שאלה, גם כאלו שסביר להניח שלעולם לא היו נשאלות בריאיון עיתונאי 'אמיתי' במירכאות. ביל גייטס למשל חשף את אהבתו לצ'יזבורגרים זולים, ארנולד שוורצנגר גילה שאחרי שנים רבות כל כך בארצות הברית הוא כבר לא כל כך יודע לדבר גרמנית, וג'רי סיינפלד סיפר שהדמות האהובה עליו ביותר בסדרה 'סיינפלד' הייתה דווקא זו של ניומן, אויבו המושבע. רן לוי 35:51 באוגוסט 2012 התארחה אישיות מפורסמת במיוחד ב-AMA: לא אחר מאשר ברק אובמה, נשיאה של ארצות הברית, אז עדיין במסגרת קמפיין הבחירות לכהונתו השנייה. ברדיט ידעו שהאירוע הולך למשוך אליו גולשים רבים והתכוננו בהתאם, אבל הם עדיין הופתעו ממספר המבקרים שהגיעו כדי לשמוע מה הנשיא על ההחלטה הקשה ביותר שלו במהלך כהונתו הראשונה (לשלוח כוחות נוספים לאפגניסטן) ומי השחקן האהוב עליו ביותר (מייקל ג'ורדן). אם מספר הגולשים בכל שעה ברדיט במהלך יום ממוצע לא עולה על 600 אלף בדרך כלל, בשעה הראשונה של אירוע ה-AMA של אובמה ביקרו באתר כמעט 900 אלף גולשים. רן לוי 36:44 העומס הגדול הביא לאיטיות בגלישה ולהודעות שגיאה על מסכיהם של גולשים רבים. אפשר לדמיין את הלחץ שבו היו נתונים מהנדסיה של רדיט באותם הרגעים: נשיא של ארצות הברית מתארח באתר, אחד מרגעי השיא של הקריירות שלהם קרוב לוודאי, אבל האתר לא עומד בעומס ומאיים לקרוס בכל רגע. לא נעים, בלשון המעטה. זה היה הרגע שבו השתלמה ההחלטה לבסס את תשתית המחשוב של רדיט על אמזון והענן. אחד היתרונות הגדולים של טכנולוגיית ענן היא כאמור הגמישות שהיא מאפשרת למשתמשיה - היכולת לדרוש ולקבל שירותי מחשוב בהיקף רצוי בכל רגע נתון. רן לוי 37:31 אמזון היא אחת מספקיות שירותי הענן הגדולות בעולם וברשותה משאבים גדולים בהרבה ממה שרדיט דורשת בדרך כלל. כל מה שהיו צריכים מהנדסיה של רדיט לעשות היה 'לפתוח את הברזים', לשאוב עוצמת חישוב גדולה יותר מאמזון. והם עשו זאת ללא קושי. בתוך 10 דקות בלבד הם הכפילו את עוצמת המחשוב שעמדה לרשותם והאתר חזר לפעול כשורה. פה ושם עוד היו תקלות מקומיות, אבל האירוע ככלל המשיך כסדרו והסתיים ללא הפרעות. אם הייתה צריכה רדיט להחזיק בשרתים משלה בכמות שהייתה אמורה להתאים לאירועים גדולים כמו ה-AMA של ברק אובמה, סביר להניח שהשרתים האלה היו עובדים בקיבולת נמוכה מאוד בכל שאר השנה. רן לוי 38:19 שרת שצורך חשמל ומקום ולא מנצל את עוצמת המחשוב שלו במלואה הוא בזבוז כסף, כמו וילה בעלת עשרות חדרים שדורשת ארנונה יקרה שחיים בה רק שני דיירים. אגב, מעניין לציין שגם ברק אובמה עצמו (או מנהלי הקמפיין שלו) עשו שימוש מסיבי בטכנולוגיית ענן במהלך המרוץ לכהונה השנייה. אובמה היה זקוק לתשתית מחשוב שתסייע לו לנהל את הקשר מול בוחריו - בטלפון, באינטרנט וכדומה - והוא גם ידע שיום אחרי הבחירות לא יהיה צורך בתשתית הזו. היכולת לקבל את משאבי המחשוב מהענן בזמן הקמפיין בלבד חסכה מיליוני דולרים. רן לוי 39:00 סיפורה של רדיט מדגים היטב את יתרונות טכנולוגיית הענן וחסרונותיה. מחד, העברת האחריות על משאבי המחשוב לחברה אחרת מאפשרת לארגון להתמקד בליבת העיסוק שלו, הפעילות שבה הוא מצטיין, במקום להשקיע מאמץ וכסף בניהול חוות שרתים יקרה. מחשוב הענן מאפשר גם גמישות בניצול משאבי המחשוב שמתרגמת לרוב לחיסכון כספי. מאידך, טכנולוגיית הענן מפקיעה מהארגון את השליטה על אחד המשאבים יקרי הערך והחשובים ביותר שלו: המחשוב. מעטות החברות המודרניות שמסוגלות לתפקד ללא תשתית מחשוב תקינה, ועל אחת כמה וכמה עסקים שכל קיומם תלוי באתר האינטרנט שלהם. רן לוי 39:44 ויתור על השליטה בתשתית הזו שקול לוויתור של שף במסעדה על בחירת חומרי הגלם במנות שהוא עומד להגיש. יש שפים שלעולם לא יסכימו לוותר על השליטה בחומרי הגלם ואפשר להבין אותם. מצד שני, כפי שהסביר זאת בפשטות אחד ממהנדסיה של רדיט: 'ויתרנו מזמן על השליטה בתשתית החשמל והטלפון שלנו, אז מה ההבדל?'. חיסרון מובהק נוסף הוא העובדה שעלות המעבר מספק ענן אחד לאחר היא גבוהה למדי וכרוכה במאמץ הנדסי לא קטן, כך שבחירה לא מוצלחת בספק השירות יכולה להיות טעות יקרה למדי. בסופו של דבר, כיום יותר ויותר חברות וארגונים סוגרים או מצמצמים את חוות השרתים הפרטיות שלהם ועוברים להשתמש בשירותי מחשוב בענן. הטכנולוגיה החדשנית מחלחלת גם אל המשתמשים הפרטיים. המחשבים הקטנים ימשיכו להיות חכמים יותר בכל שנה ואנחנו נמשיך להיות תלויים בהם וצמודים אליהם 24 שעות ביממה. כן, גם בשירותים. אבא, תראה מה קרה! נוגה? רגע, איפה הטלפון שלי?
        ]]></content:encoded>
    </item>
    
    <item>
        <title>449: ההיסטוריה של אמצעי התשלום [עושים היסטוריה]</title>
        <link>https://mat-mo.github.io/podtext/episodes/vshym-hystvryh/449-hhystvryh-shl-mts-y-htshlvm-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/449-hhystvryh-shl-mts-y-htshlvm-vshym-hystvryh.html</guid>
        <pubDate>3 באוגוסט 2025</pubDate>
        <description>Transcript for 449: ההיסטוריה של אמצעי התשלום [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 449: ההיסטוריה של אמצעי התשלום. הפרק בחסות חברת הפינטק הגלובלית Intuit, שמשנה את המציאות הכלכלית של כ-100 מיליון לקוחות באמצעות פלטפורמה מבוססת בינה מלאכותית המפותחת כאן, במרכז ה-R&D שלה בישראל. פרטים בסוף הפרק. רן לוי 01:00 בספר בראשית מסופר על אברהם אבינו שביקש לקבור את שרה אשתו. הוא פונה אל עפרון החיתי, מנהל איתו משא ומתן, ולבסוף רוכש את מערת המכפלה ב-400 שקל כסף. כמובן שהשקל של אז הוא לא אותו השקל של היום. שקל כסף הייתה למעשה יחידת משקל, 11 גרמים של מתכת כסף, כך שלמעשה אברהם שילם תמורת המערה קצת פחות מארבעה קילוגרמים וחצי של מתכת יקרה. רן לוי 01:43 זה נשמע המון, אבל בתכלס ראיתי דירות בתל אביב שדי מזכירות לי מערה מעופשת שמושכרות במחיר לא פחות שערורייתי. תעודות עתיקות מהמאה ה-12 וה-13 לפני הספירה שהתגלו בעיר הכנענית אוגרית מלמדות אותנו שהסכום הזה, 400 שקל כסף, היה סכום מקובל לעסקאות נדל"ן באותה התקופה. כך שהוא עושה רושם שאברהם, למרות שהיה זר שהגיע לארץ ישראל מרחוק, עשה עסקה לא רעה בכלל. רן לוי 02:18 מעבר למילה שקל שעדיין ממשיכה ללוות אותנו עד היום, יש עוד פרט בסיפור הזה שמצליח לגשר על אלפי השנים שחלפו, פרט שדי קל לפספס: אברהם השתמש בכסף במובן של אמצעי תשלום. משהו שאתה נותן למישהו אחר בתמורה לסחורה או שירות כלשהו. יש דברים שאתה קורא בתנ"ך שגורמים לך להרים גבה, כמו מישהו שמרביץ למישהו אחר עם לחי של חמור, אבל העובדה שאנחנו קוראים על מישהו שנתן למישהו אחר מערה שלמה תמורת כמה גושים של מתכת וזה נראה לנו הגיוני לחלוטין, מלמדת אותנו עד כמה עמוק טבוע הרעיון של כסף בתרבות האנושית. זה לא תמיד היה ככה. ד"ר דרור גולדברג 04:15 קודם כל אנחנו לא יודעים כמה פעמים הומצא הכסף. יכול להיות שהוא הומצא כבר באזור אתיופיה כבני האדם הראשונים יצאו משם והתפשט לכל העולם עם נדידת בני האדם. יכול להיות שהוא הומצא אלפי פעמים בנפרד אחרי שכבר התפצלנו לעשרות אלפי שבטים. אף אחד לא באמת יודע. מבחינה זאת זה כמו שפה, אנחנו לא יודעים פשוט. רן לוי 04:41 זהו ד"ר דרור גולדברג, מרצה בכיר במחלקה לכלכלה וניהול באוניברסיטה הפתוחה ומחבר הספר 'זהב, נייר וקריפטו: היבטים תיאורטיים, היסטוריים ומעשיים בכלכלה מוניטרית'. דרור, כמו רוב הכלכלנים, משער שהכסף התפתח מתוך סחר חליפין כשאבותינו חיפשו דרך להפוך את הסחר לפשוט ויעיל יותר. רן לוי 05:15 בעשורים האחרונים הופיעה השערה אחרת לגבי מקורו של הכסף, השערה שמגיעה מכיוונם של האנתרופולוגים, המדענים שעוסקים בחקר התרבות האנושית המוקדמת. הם טוענים שתצפיות על שבטים פרימיטיביים בימינו מראות שסחר חליפין היה דווקא דבר די נדיר באופן יחסי. רוב העסקאות היו למעשה מתנות שאנשים העניקו זה לזה בתוך השבט או המשפחה הגדולה מתוך ציפייה לא פורמלית שאם אני נותן לך מתנה היום, אתה תיתן לי מתנה דומה בעתיד. במילים אחרות, העסקה נפרסת על פני זמן ארוך יותר במקום ה'כאן ועכשיו' של עסקת חליפין. רן לוי 05:58 אם זה נשמע לכם מוכר, אז כן, זו בדיוק אותה כלכלת מתנות של חתונות ובר מצוות בימינו. סחר חליפין, טוענים אותם אנתרופולוגים, היה רלוונטי רק במקרים שבהם שני הצדדים נפגשו זה עם זה לעיתים נדירות, כמו סחר בין שני שבטים שונים. אבל אם כלכלת המתנות הסירה את המכשול העיקרי לקיומן של עסקאות חליפין, איך בא הכסף לעולם? רן לוי 06:33 האנתרופולוג דייוויד גרייבר משער שכסף נכנס לתמונה בגלל אלימות. למה הכוונה? בכלכלת מתנות אנחנו בדרך כלל לא נוטים לדקדק בשווין של המתנות שאנחנו נותנים ומקבלים. לצורך העניין, אם אני נתתי לך 500 שקל לחתונה שלך ואתה נתת לי רק 450 שקל לחתונה שלי, אני כנראה לא אעשה מזה עניין גדול. אבל יש מצבים אחרים לגמרי. למשל אם הרגת קרוב משפחה שלי וכחלק מהסולחה נקבע שאתה צריך לפצות אותי בסחורה בשווי מסוים, אני כנראה אתעקש לקבל בדיוק את השווי המדובר, אחרת אני עלול להחליט שהסולחה כבר לא בתוקף ושאתה עומד לקבל ממני גרזן, אבל לא מהצד של הידית. כסף פותר את הבעיה הזו כיוון שהוא מאפשר לכמת את החוב במונחים ברורים ואבסולוטיים. ד"ר דרור גולדברג 07:09 חוב זה דבר יותר מסובך. זה דורש אכיפה. זה דורש שיהיה איזשהו שבט, איזושהי ממשלה, איזשהו מלך, אפילו אם זה מלך בקנה מידה מאוד קטן כמו בספר בראשית שהיו המוני מלכים וכנראה אף אחד מהם לא היה יותר מכמה אלפי אנשים תחתיו. צריך פה איזשהו גורם שלישי. כשאני משלם בכרטיס אשראי בחנות פה, אז יש חברת כרטיסי אשראי שאחר כך לוקחת לי כסף מהבנק שהבנק חייב לי כסף שהפקדתי. זה מסובך יותר. עסקת ספוט, כמו סחר חליפין או עם כסף, נגמר באותו רגע - זה פחות דורש אכיפה. לכן לכלכלנים זה יותר קורץ כי אנחנו יודעים שהעולם לא נולד עם ממשלות ועיריות ומלכים. בהתחלה היה מבנה הרבה יותר פשוט. אז נראה לנו יותר הגיוני גם. רן לוי 08:15 כך או כך, אי שם בערפילי ההיסטוריה, פינו סחר החליפין וכלכלת המתנות את מקומם לרעיון של כסף. הכסף הזה לא היה אותו הכסף שאני ואתם מכירים, אלא מה שמכונה 'כסף סחורה', Commodity Money. כמו למשל צאן. אני נותן לך את הגרזן שלי תמורת שני כבשים, ובהמשך אני אחליף את הכבשים האלה עם מישהו אחר תמורת כך וכך שקי אגוזים. למעשה השימוש בצאן כסוג של כסף סחורה היה כל כך נפוץ באזור שלנו עד שהמילה המודרנית 'לקנות' מגיעה מהמילה העתיקה 'מקנה', בהמות מבויתות. רן לוי 09:05 לאורך ההיסטוריה היו המון סחורות ששימשו באופן כזה או אחר ככסף סחורה. מלח למשל, וגם פולי קקאו, פרוות, בדים, ובימינו סיגריות משמשות מדי פעם ככסף סחורה בבתי כלא. כשהייתי בסיני, היה בדואי שהציע לי גמל תמורת אשתי. אגב התגרשתי, אז אם ההצעה עדיין בתוקף, יש על מה לדבר. רן לוי 09:30 המגוון הרחב של סחורות שעשויות עקרונית לשמש ככסף מעלה שאלה מסקרנת: מהן התכונות ההכרחיות שצריכות להיות לסחורה כלשהי כדי שכמה שיותר אנשים יסכימו להשתמש בה ככסף? וזו לא שאלה תיאורטית בלבד. בחירה לא מוצלחת של כסף סחורה עלולה להגביל מאוד את הסחר, כפי שגילו המתיישבים האירופים הראשונים באמריקה כשהם פגשו את האינדיאנים הילידים. ד"ר דרור גולדברג 09:52 כשהאנגלים באו לצפון אמריקה ופגשו אינדיאנים, אז האינדיאנים היו מוכנים לתת להם חרוזים מצדפים, שלאנגלים זה לא עניין אותם בכלל. והם היו מוכנים להציע בתמורה מטבעות כסף, ממתכת כסף, שהיו מאוד שחוקים ומלוכלכים ולא נראו מרשימים כמו ברגע שהם יצאו מהמטבעה, ואף צד לא היה מעוניין לקבל. היו מקרים שהאנגלים כן קיבלו חרוזים רק אם הם ידעו שהם יוכלו להשתמש בזה בעתיד בתור כסף עם אינדיאנים אחרים. למשל בעסקת הקנייה של האי מנהטן, ההולנדים ידוע שהם שילמו גם בחרוזים מהצדפים של האינדיאנים וגם בחרוזי זכוכית שהיו מאוד מנצנצים והאינדיאנים מאוד התרגשו מהם, וגם עם כל מיני מוצרים עם ערך יותר משמעותי. רן לוי 10:54 התכונה הראשונה במעלה שנדרשת מעצם כלשהו כדי שיוכל לשמש ככסף היא שיהיה לו ערך עצמי. זאת אומרת שאנשים ירצו אותו בזכות עצמו, בלי קשר לעסקה כלשהי. למשל ישנו סוג מסוים של חלזונות ימיים בשם Cowry Snails שהקונכיות שלהם חלקות, מבריקות וצבעוניות מאוד, ולכן בני אדם בכל העולם אהבו מאוד ליצור מהם תכשיטים. הביקוש הטבעי לקונכיות האלה הביא לכך שהן שימשו ככסף סחורה במשך עשרות אלפי שנים ובהמון מקומות בעולם, מאפריקה ואמריקה ועד אוסטרליה וסין. השימוש בקונכיות האלה ככסף היה כל כך אוניברסלי עד ששמו המדעי של החילזון הזה הוא מוניטריה מונטה. אבל ערך עצמי, למרות שהוא תנאי הכרחי, הוא לא תנאי מספיק. ד"ר דרור גולדברג 11:47 עכשיו יש חפצים שהיה להם ערך עצמי אבל משהו איתם התפספס. אז בוא ניקח מים למשל - זה הערך העצמי הכי גדול שיכול להיות. אבל מים העולם לא שימשו ככסף. למה? כי בני אדם גרים רק במקום שבו יש כל כך הרבה מים שהם זולים. ואם מים זולים זה אומר שאתה צריך לבוא עם כמויות ענקיות של מים כדי לקנות לחם, אז זה לא נוח לסחוב את זה. גם יהלום מעולם לא שימש ככסף, הוא יותר מדי קטן. זה לא נוח להחזיק בכף היד. לא מים ולא יהלום בהשוואה למחירי השוק של מוצרים רגילים. אז ערך עצמי זה לא הכל. רן לוי 12:34 כסף סחורה אם כן צריך להיות גם מעשי, במובן שנוח להוביל אותו ממקום למקום ונוח לעשות בעזרתו עסקאות. והוא גם צריך להחזיק מעמד לאורך זמן. תבואה למשל תירקב אחרי זמן מסוים ולכן היא לא ממש מוצלחת בתור כסף. כשבוחנים את רשימת הדרישות הזו - ערך עצמי, נוחות ועמידות - קל להבין מדוע ברגע שגילו בני האדם איך להפיק ולעבד מתכות הן הפכו חיש מהר לכסף הסחורה הנפוץ ביותר. הן נדירות יחסית ושימושיות מאוד ליצירת כלים, ומכאן שיש להן ערך עצמי גבוה. והן גם נוחות לשינוע ומחזיקות מעמד לנצח. רן לוי 13:16 בהתחלה אנשים סחרו בגושים גדולים של מתכת גולמית, אבל עד מהרה החלו להתפתח משקלים תקניים כמו למשל אותו שקל כסף שהזכרתי קודם. שקל הייתה במקור יחידת משקל תקנית למדידה של תבואה. שקל אחד היה 11 גרמים של תבואה או 240 גרגירי שעורה. כשהתקבע השימוש במתכת הכסף כסוג של כסף סחורה הפך השקל לאמת המידה התקנית למתכת הזו. התקניות הזו עשתה את המסחר הרבה יותר קל ופשוט, היא אפשרה ליצור מדד אחיד של ערך לסוגים שונים של סחורות ושירותים, ממזון וכלים ועד מערות קבורה. רן לוי 14:14 הקפיצה הבאה באבולוציה של הכסף התרחשה עם המצאתם של המטבעות המוטבעים. זאת אומרת מטבעות בעלי משקל וצורה אחידים שעליהם מוטבעת דמותו של המלך. חשוב לזכור שהמטבעות האלה היו עדיין כסף סחורה. זאת אומרת הערך שלהם נבע ישירות מהשווי של המתכת שממנה הם היו עשויים, מתכת שעקרונית אפשר להתיך אותה וליצור ממנה כלים או תכשיטים. המטבעות הראשונים הופיעו פחות או יותר באותו הזמן סביבות המאה החמישית לפני הספירה בכמה תרבויות שונות ברחבי העולם, כמו למשל בממלכת לידיה שבטורקיה של ימינו, שהמטבעות שלה היו עשויים מאלקטרום, סגסוגת טבעית של כסף וזהב. רן לוי 15:00 כנראה שהמעבר למטבעות סטנדרטיים תרם כל כך הרבה למסחר המקומי עד שלידיה הפכה לאחת הממלכות העשירות בתבל, ומשם התפשט השימוש במטבעות לכל רחבי המזרח הקדום ואומץ על ידי הפרסים, היוונים והמצרים. ברומא במשך מאות שנים הוטבעו כל המטבעות המקומיים במקדש לאלה הרומית מונטה (Moneta), ומכאן קיבלנו את המילים המודרניות Money ו-To Mint (להטביע מטבעות). התפתחותו של כסף הסחורה ובפרט המצאת המטבע היא הפעם הראשונה שבה אפשר להבחין בהשפעה מרחיקת הלכת שהייתה לכסף על התרבות האנושית. למעשה אפשר אפילו לומר שייתכן שהציביליזציה האנושית לא הייתה מגיעה לאן שהגיעה אלמלא המצאת הכסף. ד"ר דרור גולדברג 15:40 העיר לא יכולה להתקיים בלי כסף. זה נשמע הצהרה מאוד בומבסטית אבל תחשוב על זה בעיר - למשל אני גר בעיר, אני לא מגדל מזון, אני מתפרנס בוא נגיד מלתת הרצאות ואני מוכן לעשות את זה כי יש איזשהו משהו שנקרא כסף שהאוניברסיטה משלמת לי ואני יודע בוודאות כמעט מוחלטת שאני יכול עם הדבר הזה ללכת לסופרמרקט הקרוב ולקנות אוכל. אם לא היה את הדבר הזה, אז הייתי מציע הרצאות למוכר בסופרמרקט, אולי לא מעניין אותו הרצאות בכלכלה. ואז מה הייתי עושה? איך הייתי משיג אוכל? אנחנו יצורים ביולוגיים, אנחנו אוכלים ואפילו כמה פעמים ביום, וצריך להאכיל את המשפחה שלי. אם אין דבר כזה שנקרא כסף, אנשים לא יוותרו על הגישה המיידית לשדות או למערות או לנהרות שבהם אפשר לייצר או להשיג אוכל בצורה מיידית ישירה. בלי כסף אין עיר. כשחרבה האימפריה הרומית, ערים התחילו להינטש, כי לא היה יותר יצרן של כסף סטנדרטי ולאנשים, הסנדלרים, כל מיני אנשים שלא התעסקו עם מאכלים, עזבו את העיר והלכו לכפר והעדיפו להיות צמיתים ואריסים שיש להם גישה מיידית למאכלים. רן לוי 17:02 לצד האורבניזציה, הכסף איפשר את התפתחותם של המסים. כן אני יודע, אף אחד לא אוהב לשלם מסים, אבל מסים הם התנאי הבסיסי לקיומו של שלטון מרכזי. הם המשאבים שמאפשרים לשלטון למלא תפקידיו השונים כמו הגנה על הגבולות, הקמת תשתיות ציבוריות ומימון שירותים שונים. כל עוד הפעילות הכלכלית של האוכלוסייה נשענה על סחר חליפין וכלכלת מתנות, מיסוי היה עניין מורכב וכמעט לא מעשי. אבל המצאת הכסף שחררה את הפקק הזה, איפשרה ניהול מסודר של גבייה ואיסוף המסים מהאוכלוסייה, חיזקה את השלטון המרכזי ועודדה את התפתחותן של מדינות או ערי-מדינה. רן לוי 17:44 ולבסוף המצאת הכסף איפשרה הקמתם של צבאות גדולים שבתורם סללו את הדרך לצמיחתן של אימפריות. ד"ר דרור גולדברג 17:53 זה בא לידי ביטוי בצורה הכי בולטת אצל אלכסנדר מוקדון, שבמהלך כיבושיו הוא עבר בין מטבעה למטבעה והשתמש בהם כדי להטביע מטבעות כדי לשלם לחיילים שלו כדי שיוכלו לקנות מהאנשים המקומיים כל מה שהם היו צריכים. אז זה מאוד עוזר, אתה לא רוצה להעמיס על כל חייל גם זוג מאזניים כשהוא הולך לקנות מהאוכלוסייה המקומית. אז מטבעות סטנדרטיים זה במיוחד חשוב לשוב - מסים זה תשלום קריטי וחיילים זה אנשים שאתה רוצה לשלם להם בצורה הכי בטוחה, שגם להם לא יהיו ספקות וגם למי שמקבל מהם את המטבעות לא יהיו ספקות. רן לוי 18:35 השימוש במטבעות איפשר למסחר להתרחב על פני שטחים גדולים יותר. הרחבת המסחר תרמה להופעתן של דרכים מרכזיות ויישובים שהוקמו לאורך דרכים שכאלה, ובאופן טבעי איפשרה לסוחרים ממולחים לצבור הרבה יותר הון מאי פעם. ההון הזה בתורו זרע את הזרעים להתפתחות הבאה בהיסטוריה של אמצעי התשלום. רן לוי 19:31 סין של המאה העשירית לספירה הייתה בעיצומה של פריחה כלכלית, לא מעט בזכות המטבעות שהטביע השלטון המרכזי תחת שושלת סונג. לא פחות משישה מיליארד מטבעות מתכת בכל שנה. סוחרים עשירים מצאו את עצמם נאלצים לשנע שקי כסף כבדים ממקום למקום באמצעות עגלות שרתומות לשוורים, מה שהפך אותם כמובן למטרות מעולות עבור שודדים שארבו להם בדרכים. רן לוי 20:03 הבעיה הזו הובילה להקמתם של עסקים מיוחדים בשם ג'יאו-דזי (Jiaozi) שהיו מעין בתי כספות. הסוחר היה מפקיד את המטבעות שברשותו בג'יאו-דזי ומקבל תמורתן קבלה, פיסת נייר שאישרה את הבעלות שלו על המטבעות בכספת ואיפשרה לו למשוך אותם בחזרה בכל רגע שירצה. בתוך זמן לא רב הסוחרים גילו שאם הם סוגרים עסקה עם מישהו הרבה יותר נוח לתת לו את הקבלה, זאת אומרת להעביר אליו את הבעלות על המטבעות שבכספת, מאשר אשכרה להוציא את המטבעות מהג'יאו-דזי ולתת לו אותם. עם הזמן הקבלות שהנפיקו הג'יאו-דזי הפכו לסוג של כסף שעבר מיד ליד. רן לוי 20:47 הממשלה הסינית ראתה כי טוב והחליטה להלאים את שטרי הנייר ולהפוך אותם לכסף הרשמי של הממלכה. מרקו פולו, סוחר איטלקי שהיה אחד האירופים הראשונים שביקרו בסין במאה ה-13, תיאר בפליאה את הכסף החדשני הזה בספרו 'מסעותיו של מרקו פולו'. 'כל פיסות הנייר האלה מונפקות בכזו רצינות וממלכתיות כאילו היו עשויות מזהב טהור, וכל האזרחים מוכנים לקבל אותן כאמצעי תשלום מכיוון שאפשר למצוא אותן ולסחור בהן בכל רחבי הממלכה האדירה כאילו היו מטבעות זהב'. רן לוי 21:45 הקבלות שהנפיקו הג'יאו-דזי הן דוגמה לסוג חדש של כסף - 'כסף אמון', Fiduciary Money. בכסף אמון השווי של הכסף עדיין טמון בערך העצמי של המתכת היקרה, זאת אומרת הערך של המתכות ששמורות בכספת, אבל המסחר היום-יומי בפועל נעשה באמצעות שטרי נייר שמהווים אסמכתא רשמית לכך שהמטבעות שבכספת שייכים באופן חוקי לבעליו של שטר הנייר. מכיוון שלשטרי הנייר אין ערך עצמי, כל נייר בפני עצמו שווה כמה פרוטות לכל היותר, למנגנון החוקי והמשפטי שאכף את הבעלות על המטבעות שבכספת הייתה חשיבות קריטית. הוא זה שאיפשר לאזרחים הסינים להאמין לממשלה שלהם כשהבטיחה שהם יוכלו להמיר את שטרי הנייר למתכת יקרה בכל רגע שירצו. רן לוי 22:45 המשפט האחרון הזה שופך אור על הבסיס שעליו מושתתת כל הכלכלה האנושית כולה - אמון. תחשבו על זה ככה: בכל עסקה שאנחנו עושים, בין אם זה אקזיט מטורף של מיליארדי דולרים או העסקאות המפוקפקות שאני עושה עם הבן הקטן שלי, הבסיס לעסקה הוא תמיד האמון שקיים בין שני הצדדים. אם לצורך הדוגמה אני קונה לבן שלי גרזן מפונפן בפורטנייט כדי שייתן לי לכתוב בשקט כמה שעות, גם אני וגם הבן שלי חייבים להאמין שלצד השני יש יכולת לקיים את ההבטחה שלו - למשל שלי יש מספיק כסף כדי לקנות את הגרזן המפונפן, וגם, לא פחות חשוב, כוונה אמיתית וכנה לעמוד בהבטחה הזו, דהיינו שהילד באמת מתכוון לתת לי כמה שעות של שקט. רן לוי 23:53 האמון הזה הוא הרכיב החיוני ביותר בכל עסקה, כי אם אין בינינו אמון, למשל אם אני אחשוד בילד שהוא יפריע לי למרות שקניתי לו גרזן, לא תהיה עסקה. היעדר אמון הוא זריקת רעל לכלכלה. כשאנשים לא מאמינים אחד לשני הם לא מלווים אחד לשני כסף, הם לא משקיעים ביוזמות במיוחד במיזמים ארוכי טווח, והם מבזבזים המון משאבים כלכליים על כלים שכל המטרה שלהם היא לפצות על היעדרו של אמון כמו חוזים משפטיים, אכיפה, ביטוח וכדומה. דוגמה עדכנית טובה היא זו של עבודה מהבית. מעסיק שלא נותן אמון בעובדים שלו שהם באמת עובדים כמו שצריך גם כשהוא לא מציץ מעבר לכתף שלהם במשרד, צריך להשקיע המון מאמץ בפיקוח על העובדים האלה באמצעות תוכנות מעקב או לאלץ אותם לעבוד במשרד ואז לספוג את העלות שקרוחה באחזקת משרד שכזה. כשיש אמון הכל נעשה קל ופשוט יותר. רן לוי 25:12 סיפור התפתחותם של אמצעי התשלום לאורך ההיסטוריה הוא במידה רבה סיפורו של התהליך ההדרגתי של הרחבת מעגל האמון. בסחר חליפין האמון הנדרש כדי להשלים את העסקה הוא מינימלי, אני נותן לך גרזן ומיד מקבל את הסטייקים. גם בכלכלת מתנות האמון בין הצדדים היה כמעט מובן מאליו מכיוון שמדובר בבני משפחה או בבני אותו השבט. המעבר לכסף סחורות אילץ אותנו להרחיב את מעגל האמון הזה. כשאפרון החיתי קיבל את 400 שקלי הכסף מאברהם הוא נדרש להאמין שיהיה מישהו אחר בעוד מי יודע כמה זמן ובאיזה מקום שיהיה מוכן לקבל את גושי המתכת האלה ולסחור תמורתם. רן לוי 25:57 כשעברנו למטבעות שוב הרחבנו את מעגל האמון. עכשיו לא רק שאנחנו חייבים להאמין שיהיה מישהו שיהיה מוכן לקבל את המטבעות האלה בעתיד, אנחנו גם צריכים להאמין שהשלטון אכן מקפיד שהמטבעות שהוא מנפיק מכילים את הכמות המוצהרת של מתכת יקרה שאמורה להיות בהם, אחרת נגלה ששווין האמיתי של המטבעות שברשותנו נמוך יותר מהשווי שחשבנו שיש להם. ולבסוף במעבר לכסף אמון אתה צריך להאמין שלא רק שיהיו אנשים שיהיו מוכנים לקבל את שטרי הנייר ככסף ושהשלטון המרכזי רוצה ומסוגל לאכוף את תוקפם כשטרות בעלות על מטבעות בכספת, הוא גם דורש ממך להאמין שמי שהנפיק את השטרות האלה באמת מחזיק את הכמות הרלוונטית של מטבעות בכספת שלו. רן לוי 26:48 וכפי שאתם ודאי יכולים לתאר לעצמכם, ככל שמעגל האמון הזה הולך ומתרחב, כך גם גדל הסיכוי שמישהו בתוך המעגל הזה יחליט לשבור אותו. זה מה שקרה למשל לאימפריה הרומית המאוחרת כפי שסיפרתי לכם בסדרת הפרקים שעסקה בנפילתה של האימפריה הרומית. יותר ויותר קיסרים בחרו לדלל את כמות המתכות היקרות במטבעות שהם הנפיקו ולהחליף אותן במתכות זולות יותר, צעד שגרם לאזרחים לאבד אמון במטבעות האלה ולהפסיק לסחור באמצעותם, דבר שפגע אנושות בחוסנה הכלכלי של האימפריה. רן לוי 27:25 גם השלטון הסיני עשה את אותה הטעות בדיוק כשהשושלות במאה ה-13 וה-14 החלו להדפיס שטרי נייר מבלי להתחשב בכלל בכמות האמיתית של מטבעות שהיו בכספות. ציבור הסיני איבד את האמון בשטרי הנייר והפסיק להשתמש בהם כאמצעי תשלום עד שבסופו של דבר השטרות האלה בוטלו לחלוטין. באירופה כסף האמון הופיע במחצית השנייה של ימי הביניים. ערים איטלקיות כדוגמת פירנצה וונציה היו מעצמות מסחר ימיות והמרחקים הארוכים שהפרידו בין הצדדים לעסקאות השונות הכריחו את הסוחרים לפתח פתרונות דומים לאלה שהמציאו הסינים, כמו למשל בתי כספות שהנפיקו שטרי חוב. רן לוי 28:08 חידוש נוסף שהופיע באיטליה היו שטרי חליפין, Bills of Exchange. משפחות סוחרים עשירות כדוגמת משפחת מדיצ'י המפורסמת החזיקו סניפים של העסקים שלהן בערים אירופיות רבות, וסוחר שהיה מפקיד את כספו בסניף של מדיצ'י בעיר אחת היה יכול להציג את שטר החליפין בסניף בעיר אחרת ולקבל ממנו מטבעות בשווי זהה. בתי הכספות והסניפים השונים התפתחו בהמשך לבנקים כפי שהם מוכרים לנו היום. ד"ר דרור גולדברג 28:55 שטר פעם היה מכשיר פיננסי, כמו איגרת חוב או צ'ק. זה היה משהו לאנשי הפיננסים, לבנקאים, אולי לכל מיני אצילים וממש האליטה שבאליטה. היה מדובר על סכומים מאוד מאוד גדולים. למשל אתה קונה איגרת חוב של ממשלת ארצות הברית, נדמה לי הסכום המינימלי זה 10,000 דולר, משהו כזה. יש לך את השוק האפור שסוחרים בצ'קים, גם כן מדובר על אלפי, עשרות אלפי שקלים. זה לא כסף שאתה רואה בחנויות. משהו שנמצא מאחורי הקלעים, משהו פיננסי, זה לא משהו מוניטרי, זה לא משהו כספי. רן לוי 29:38 עד מהרה גם האירופים נתקלו באותה הבעיה שממנה סבלו הסינים. הבנקים שהחזיקו בכספות שלהם את מטבעות הזהב והכסף החלו להנפיק יותר שטרי חוב מאשר היו להם מטבעות בפועל. מקורו של המנהג הזה לא ברור לגמרי, יש מי שחושבים שהוא החל כסוג של הונאה, אבל גם אם זה נכון, עד מהרה הוא הפך למנהג מקובל, דרך לגיטימית ואפילו רצויה כדי לאפשר לבנקים להעניק הלוואות לסוחרים שהיו זקוקים להן. רן לוי 30:11 למה? נניח לצורך ההסבר שלבנק יש 100 מטבעות בכספת, מטבעות שהפקידו אצלו הלקוחות שלו ותמורתם קיבלו שטרי חוב. אל הבנק מגיע סוחר ומבקש הלוואה של 50 מטבעות. הבנק מסכים ומעניק לו את המטבעות תמורת הבטחה של הסוחר לשלם בתוך שנה 60 מטבעות, זאת אומרת את הסכום המקורי של ההלוואה פלוס ריבית. המצב שנוצר אם כן הוא שהבנק חתום על שטרי חוב בשווי של 100 מטבעות, אבל בפועל יש לו בכספת רק 50 מטבעות. רן לוי 30:53 על פניו הבנק הוא כרגע פושט רגל בפוטנציה. אם יבואו כל הלקוחות שלו ויבקשו את המטבעות שלהם, לבנק אין מספיק מטבעות כדי לשלם לכולם. אבל בפועל הסיכוי שכל הלקוחות יקומו בוקר אחד ויחליטו שהם רוצים את המטבעות שלהם הוא די נמוך, ולכן במציאות הבנק ימשיך לתפקד כרגיל. כעבור שנה כשהסוחר יחזיר את ההלוואה שלקח, שוב יהיו בכספת של הבנק 100 מטבעות ובנוסף רווח של עשרה מטבעות שהבנק יכול לשמור לעצמו. באופן הזה כולם יוצאים מרוצים. ההלוואות מאפשרות לסוחרים להשקיע ביוזמות חדשות, הכלכלה של המדינה כולה פורחת ומשגשגת, הבנק מרוויח כסף והאנשים שהפקידו את המטבעות בבנק אפילו לא מודעים לתרומה שלהם לפריחה הכלכלית הזו. רן לוי 31:33 עד ש... לא. אם הבנק מעניק הלוואה גדולה מדי למישהו ומתברר שהלווה לא מסוגל להחזיר את ההלוואה הזו, אז הסיכון המחושב שלקח הבנק מתפוצץ לו בפרצוף ואין לו מאיפה להביא את המטבעות החסרים. כשהשמועה על ההלוואה לא מוצלחת מתפשטת בציבור, מתחילה מה שמכונה 'ריצה אל הבנק'. הלקוחות רצים, מילולית רצים, כדי להספיק להיות הראשונים שימשכו את המטבעות שנותרו בכספת כי מי שיגיעו אחרונים יגלו שהכספת כבר ריקה. רן לוי 32:05 במהלך המאה ה-14 אירעו כמה וכמה מקרים שבהם אנשים שלוו המון כסף מהבנקים, למשל מלכים שהיו צריכים כסף כדי לממן מלחמות, לא הצליחו להחזיר את ההלוואות שלהם, הבנקים המלווים קרסו והמון סוחרים איבדו את כל כספם. אירועים מעין אלה איימו לשבור את האמון של המפקידים בבנקים, שהרי כל אחד מאיתנו יחשוב פעמיים לפני שהוא מפקיד את הכסף שלו בבנק אם הוא ידע שיש סיכוי שהוא לא יראה את הכסף הזה לעולם. אם אנשים לא יפקידו כסף בבנקים, לבנקים לא יהיה איך לתת הלוואות לאנשי עסקים שבתורם לא יוכלו להשקיע ביוזמות חדשות ואז הכלכלה כולה נעצרת בחריקת בלמים. הממשלות אם כן נאלצו להתערב. ד"ר דרור גולדברג 32:55 בערי מדינה מסוימות באיטליה אחרי כמה מאות שנים הבינו שבכל זאת צריך משהו לעשות כדי שלא יהיו תקלות. כי מדי פעם נפוצו שמועות נכונות או לא נכונות שבנק כזה או אחר נקלע לקשיים ואז היו רצים אליו. כדי להימנע מזה מצאו שני פתרונות: אחד זה רגולציה ושני זה נקרא לזה הלאמה. כלומר הבנק עבר לרשות העיר או לרשות המדינה כדי שהמדינה האחראית תנהל אותו ותערוב לכל החובות שלו. אז ככה זה היה באיטליה ברמת העיר-מדינה, והבנקאות האיטלקית הפכה לדבר שבאירופה כולם רצו לאמץ אותה. רן לוי 33:39 הבנקים המולאמים האלה, או בשמם המקובל בנקים ציבוריים, היו כעיקרון דומים למדי לבנקים רגילים מסחריים בתוספת אותו גיבוי ממשלתי שהעניק לשטרי החוב שלהם אמינות גבוהה יותר. האמינות הזו עודדה יותר ויותר אנשים לאמץ את שטרי החוב שלהם כאמצעי תשלום מקובל, והפופולריות הזו בתורה הביאה לכך שברבות הזמן, בתהליך שנמשך מאות שנים, הבנקים הציבוריים הפכו למה שאנחנו מכירים היום בשם בנקים מרכזיים. מוסדות שקיבלו בלעדיות על הנפקת השטרות במדינה. שטרי החוב של הבנקים המרכזיים הם מה שאנחנו מכירים ככסף מדינתי - דולר, אירו, שקל וכדומה - וברוב המקרים הם ההילך החוקי היחיד במדינה שלהם, דהיינו אמצעי התשלום היחידי שבאמצעותו אפשר לשלם חובות. רן לוי 34:32 העובדה שהבנקים המרכזיים הם הגופים היחידים שלהם מותר על פי חוק להנפיק שטרות חדשים פירושה שהבנקים המרכזיים נמצאים בעמדה מצוינת להיות אלה ששולטים על היציבות הכלכלית של המדינה כולה. למשל אם הבנק המרכזי מזהה האטה בפעילות הכלכלית, הוא יכול להנפיק יותר שטרות, זאת אומרת להגדיל את ההיצע של הכסף במשק, מה שמאפשר לבנקים מסחריים להלוות אותו ללקוחות שלהם בריבית נמוכה יותר וכך לעודד אותם לצרוך יותר או להשקיע ביוזמות מסחריות. אם יש יותר מדי כסף במשק הבנק המרכזי יכול לספוג אותו במירכאות בחזרה מהציבור בדרכים שונות וכך לעודד אנשים לצרוך פחות ולחסוך יותר. ניהול של כמות הכסף במשק הוא מה שמכונה מדיניות מוניטרית. רן לוי 35:22 אבל עם הזמן הסתבר לבנקים המרכזיים שקשה להם מאוד לנהל מדיניות מוניטרית אפקטיבית כל עוד ערכם של השטרות שהם מנפיקים קשור ישירות לכמות הכסף והזהב שיש להם בכספת. למה? סיבה ראשונה היא ששוויים של השטרות תלוי לא רק במספר השטרות שנמצאים בסירקולציה במשק, אלא גם בביקוש וההיצע למתכות יקרות שעומדות מאחורי השטרות האלה. לדוגמה אם כמות הזהב במדינה עולה מסיבה כלשהי, למשל בעקבות השפעה של מסחר עם מדינה אחרת או אפילו גילוי של מכרה חדש ועשיר במיוחד, אז שווי השוק של הזהב יורד ויחד איתו יורד גם שוויים של השטרות. גם ההפך הוא נכון כמובן, כשכמות הזהב יורדת השטרות שווים יותר. התנודתיות הזו הקשתה מאוד על הבנק המרכזי לשמור על יציבות מחירים במשק. רן לוי 36:14 הסיבה השנייה קשורה ביכולת התגובה של הבנק המרכזי למשברים. למשל בזמן מלחמה או אסון טבע הבנק המרכזי יכול להלוות לממשלה את הכסף שהיא צריכה כדי להיות מסוגלת להתמודד ביעילות עם המשבר. אבל כל עוד כמות הכסף במשק חייבת להיות קשורה ישירות לכמות המתכת שבכספות, הבנק המרכזי לא יכול להדפיס כמה כסף שהוא רוצה. הרי בשיטת כסף אמון כל שטר נייר הוא התחייבות מפורשת של הבנק המרכזי שישנה בכספת מטבע ממתכת יקרה שמגבה את השטר הזה. ואם בכספת ישנה כמות סופית של מטבעות, הרי שכמות השטרות שהבנק יכול להנפיק מוגבלת בהתאם. אנלוגיה טובה לעניין הזה היא דיאטה. אם התזונה שלך קבועה ובלתי משתנה, זאת אומרת אתה אוכל בכל יום את אותה כמות קלוריות, יהיה לך קשה מאוד להתמודד עם מצבים שבהם הגוף זקוק לפתע לכמות גדולה יותר של אנרגיה כמו פעילות גופנית מאומצת. רן לוי 37:15 החסרונות האלה באו לידי ביטוי בצורה ברורה בעשורים הראשונים של המאה ה-20 בעקבות שתי מלחמות העולם והשפל הגדול שפקד את ארצות הברית. לא ניכנס כרגע לפרטי הפרטים של המשברים האלה, אבל התוצאה הסופית הייתה ניתוק הדרגתי של אותו קשר הדוק בין כמות הכסף שמסתובבת במשק לכמות הזהב שבכספות, מה שמכונה 'תקן הזהב', עד ביטולו לחלוטין ב-1971. התוצאה הייתה הופעתו של סוג חדש של אמצעי תשלום - כסף פיאט (Fiat Money). כסף שאין לו ערך עצמי כלל וכלל. רן לוי 37:57 השקל הישראלי למשל, כמו כל המטבעות המדינתיים בימינו, הוא כסף פיאט. אני לא יכול להגיע למשרדי בנק ישראל שבירושלים עם שטר של 200 שקל ולבקש תמורתו כך וכך פיסות זהב. זאת אומרת אני יכול לעשות את זה, אבל סביר להניח שאני אמצא את עצמי במרכז לבריאות הנפש שבאופן מחשיד למדי ממוקם רק כמה מאות מטרים משם. ערכו של השקל נגזר אך ורק מתוך העובדה שאני ואתם מאמינים שיש לו ערך. והעובדה הזו בתורה מעלה שאלה מתבקשת: למה אנחנו ממשיכים להאמין בכסף? רן לוי 38:44 הרי העובדה שכסף פיאט לא מגובה בזהב או בכסף פירושה שעקרונית הממשלות יכולות להדפיס כמה שטרות שהן רוצות. וכשמתרחשת הצפה שכזו של כסף במשק, התוצאה כמעט בלתי נמנעת היא אינפלציה דוהרת, עליית מחירים דרמטית ששוחקת את המשכורות של העובדים ואת החסכונות שלהם. זה בדיוק מה שקרה בישראל בתחילת שנות ה-80 כשהדפסת כסף לא מרוסנת שכזו הובילה לאינפלציה של למעלה מ-400% בכל שנה. אמנם בנקים מרכזיים כמו בנק ישראל אמורים להיות עצמאיים ומנותקים מהפוליטיקה, אבל האידיאל הזה לא תמיד מתקיים במציאות. הרי כפי שכבר ראינו במרוצת הפרק, לכל אורך ההיסטוריה היו אינספור מקרים שבהם גורמים שונים מעלו באמון הציבור, מהקיסרים הרומים שדיללו את המטבעות שלהם ועד בנקים שהעניקו הלוואות חסרות אחריות ופשטו את הרגל. בניתן ההיסטוריה העשירה הזו האמונה המשותפת שלנו בערכו של כסף פיאט, שבהגדרה אין לו שום ערך עצמי למעט אותה אמונה משותפת, נראית כמעט לא רציונלית. ד"ר דרור גולדברג 39:46 רמז לתשובה לשאלה הזו אפשר למצוא במשמעותה המילולית של המילה פיאט. בלטינית 'כך יהיה' או 'כך ייעשה'. ואכן כפי שמספר לנו ד"ר דרור גולדברג, הסיבה המרכזית לכך שאני ואתם מסכימים להשתמש בכסף פיאט היא שהמדינה לא ממש משאירה לנו ברירה בעניין הזה. אני שאלתי את אבא שלי פעם על האינפלציה שהייתה פה בשנות ה-80, היה פה 450%. אני זוכר את זה כילד. שאלתי אותו בעקבות שאלה תיאורטית שמרצה בארצות הברית אמר לי, אני למדתי אז בארצות הברית, באתי לביקור בחופשה. שאלתי אותו 'תגיד, הייתה פה אינפלציה כזאת מטורפת, למה הסכמת לקבל שקלים?'. אפילו אמרתי לו 'למה לא עברת לדולרים?' כמו חלק גדול מהכלכלה, הייתה פה מין דולריזציה עממית כזאת נגד החוק. אז הוא אמר 'תשמע, היו דברים שאי אפשר היה לשלם בדולרים - למשל תשלומי מס'. ואז אמרתי 'אופס, יש פה משהו'. אז אם אתה רוצה להיות, אם אתה רוצה לפעול במסגרת החוק, לפחות חלק מהזמן, לפחות לגבי חלק מהפעילות שלך, אתה לא רוצה להיות לגמרי בכלכלה שחורה, אתה צריך לשלם מסים. אתה משלם מסים במה שהמדינה מוכנה לקבל כתשלומי מס. אז זה לא משאיר לנו הרבה ברירות למרבה הצער. רן לוי 41:09 סיבה נוספת היא כמובן הנוחות. הרי גם אם הממשלה הייתה מחליטה שמותר לי לשלם את המשכנתה שלי בכבשים או בגרזנים עבודת יד, אני מניח שבכל זאת הייתי מעדיף לשלם בשקלים. הנוחות הזו ממשיכה לדחוף ולדרבן את ההתפתחות ההדרגתית של אמצעי התשלום גם במאות ה-20 וה-21. למשל תשלום בכרטיס אשראי או באמצעות ארנק דיגיטלי כמו Apple Pay או Google Wallet או באפליקציות כדוגמת ביט ופייבוקס דורש מאיתנו להרחיב את מעגל האמון שלנו בעוד כמה וכמה קפיצות. לא רק שאנחנו צריכים להאמין בצד השני של העסקה, בבנק המרכזי ובממשלה, עכשיו אנחנו צריכים גם להאמין לחברות הטכנולוגיה שהן מתכוונות ומסוגלות לנהל את הכסף שלנו כמו שצריך, ואפילו להאמין שתשתיות החשמל והתקשורת שעל גביהן מתנהלת כל הפעילות הזו תהיינה תמיד זמינות ותקינות כשנצטרך אותן. רן לוי 42:22 ואולי יש לנו מזל שהעצלנות הטבעית שלנו מדרבנת אותנו להרחיב כל הזמן את מעגל האמון הזה, מכיוון שכל קפיצה התפתחותית של אמצעי התשלום מרחיבה עוד יותר את היקף המסחר והפעילות הכלכלית ומעשירה, מילולית ופיגורטיבית, את עולמנו החומרי והתרבותי. כך למשל הטכנולוגיה החדשה יחסית של תשלום דיגיטלי דרך האינטרנט מאפשרת לכל אחד לפתוח חנות מקוונת, להזמין ארוחת צהריים דרך וולט, לחלטר כנהג מונית באובר או לקנות ערימה של פיקסלים בצורת גרזן בפורטנייט. בני האדם הם אלה שמפתחים ומשכללים את אמצעי התשלום, ואמצעי התשלום בתורם מפתחים ומשכללים את התרבות האנושית. וההתפתחות של אמצעי התשלום לא רק שלא מפסיקה, היא אפילו הולכת ומואצת. רן לוי 43:15 הפרק הבא של עושים היסטוריה, למרות שהוא לא בדיוק המשך ישיר של הפרק הזה, יעסוק במה שיהיה אולי השלב הבא באבולוציה של אמצעי התשלום. הופעתם של מטבעות דיגיטליים כמו גם מטבעות קריפטוגרפיים כדוגמת ביטקוין פותחת את הדלת למה שעשוי להיות השינוי הדרמטי ביותר בכלכלה האנושית מאז המצאת המטבע - עולם ללא כסף מזומן. האם האנושות מסוגלת, ואולי לא פחות חשוב האם היא רוצה, להיגמל לחלוטין מהשימוש במזומן? מה יהיו ההשלכות של שינוי שכזה על הכלכלה והמסחר, על הפשיעה ועל הלכידות החברתית שלנו? על כל אלה ועוד בפרק הבא של עושים היסטוריה. רן לוי 44:17 שאלה של אמון - פינה בחסות Intuit. אני חושב שאני לא צריך לעבוד קשה כדי לשכנע אתכם שבינה מלאכותית היא טכנולוגיה פורצת דרך עם המון פוטנציאל, אבל יש תחומים שבהם שילוב של טכנולוגיה חדשה ומתקדמת עשוי להיות מאתגר במיוחד, כמו למשל התחום הפיננסי שידוע בשמרנות שלו. לא בכדי ישנם לא מעט מוסדות פיננסיים שעדיין משתמשים במחשבי מיינפריים ובשפת התכנות קובול (Cobol), שתי טכנולוגיות שנחשבו לוותיקות עוד בשנות ה-70 של המאה הקודמת. רן לוי 44:55 חברת Intuit היא אחת החברות המובילות בעולם בתחום הפיננסים, ובאופן טבעי היא שואפת לשלב במוצריה את הטכנולוגיות החדשות ביותר, כמו למשל בינה מלאכותית. אבל איך מטמיעים טכנולוגיה כל כך חדשה ופורצת דרך בעולם שמרני כל כך? גלעד עוזיאלי, מנהל תחום B2B Payments ב-Intuit, עושה את זה בכיף ובהנאה כבר למעלה מארבע שנים. כמוביל תחום הפיימנטס, גלעד אמון בין שלל תחומי האחריות שלו גם על שילוב כלי הבינה המלאכותית במוצריה של Intuit. רן לוי 45:30 אבל לפני שניכנס לעובי הקורה, בואו נכיר קצת יותר טוב את העולם שבתוכו הוא פועל. גלעד, ספר לנו על Intuit. גלעד עוזיאלי 45:41 אז אינטואיט היא חברת פינטק גלובלית שמשרתת למעלה מ-100 מיליון לקוחות. יש לה בעצם שתי זרועות: זרוע אחת שמשרתת את הלקוחות הפרטיים - זו בעצם זרוע שבעיקר מתמקדת בארצות הברית, נותנת ללקוחות האלה שירותים של ניהול פיננסי כפרטיים. חוץ מזה יש לה זרוע נוספת שנותנת שירותים לעסקים, בעיקר עסקים קטנים ובינוניים, שעל גבי הפלטפורמה הזו אתה יכול לעשות בעצם כמעט את כל הדברים הפיננסיים שאתה כעסק צריך. רן לוי 46:13 מוצר הדגל של Intuit הוא QuickBooks, שהיא תוכנת הנהלת החשבונות הפופולרית ביותר בארצות הברית. גלעד עוזיאלי 46:21 אז קוויקבוקס זה למעשה באמת כמו שאתה אומר מוצר מאוד ותיק, כבר למעלה מ-30 שנה קיים בשוק, וגם מאוד גדול. זו אחת מבעצם פלטפורמות האקאונטינג הכי גדולות בעולם. יש לנו למעלה מ-10 מיליון משתמשים, כשעל גבי הפלטפורמה הזו הם מנהלים בעצם עסקים קטנים ובינוניים, יכולים לנהל את החשבונות שלהם, גם ניהול של מוצרים פיננסיים, של היבטים פיננסיים, גם ניהול של היבטי השיווק והלקוחות שלך וכולי. גלעד עוזיאלי 46:51 אז באמת כמו שאמרנו הקבוצה שלנו בעצם היא חתיכה מקוויקבוקס. אנחנו מתמקדים באזור שהוא ניהול הפיננסי, השירותים הפיננסיים בתוך קוויקבוקס. ובעצם אם אנחנו מסתכלים על מה שאנחנו בארץ אנחנו מנהלים שלושה סוגי שירותים. אזור אחד זה האזור שהוא יותר ממוקד Accounts Payable - כל תשלומי חייבים שיש לנו, שזה בעצם כל ההוצאות, החשבונות שאנחנו צריכים לשלם. זה בעצם מקום אחד של ניהול הספקים, ההוצאות שלנו ההיסטוריות וגם ההוצאות העתידיות ובעצם כל סוג של תשלום שאנחנו רוצים להעביר למישהו, ספקים, קבלנים וכולי. אנחנו מנהלים במקום אחד. זה אזור אחד של שירותים שמנוהלים בארץ. גלעד עוזיאלי 47:45 אזור אחר זה בעצם הצד השני של זה, חלק מה-Accounts Receivables, הכספים שאני אמור לקבל. אזור מאוד מאוד חשוב כמובן לעסקים שלנו. אנחנו קוראים לזה Money-In - כל הכסף שאני צופה שיגיע. אז זו פלטפורמה חכמה בעצם לניהול החשבוניות שאני שולח, לניהול הכסף שאני אמור לקבל בעקבות תשלום עבור החשבוניות האלה, אם זה דרך פורטל תשלום או אם זה דרך קישורים, לינקים לשלם את החשבוניות האלה, כמובן עם מגוון מאוד גדול של אפשרויות תשלום - מדרך תשלום רגיל דרך הבנקים, חשבונות בנק, דרך פייפאל, כרטיסי אשראי או כל אמצעי אחר שהיום מקובל לשלם אותו. וכמובן כלים לנהל את הדבר הזה. אנחנו יודעים שהיום המוצר הזה עוזר בעצם לקבל את התשלומים חמישה ימים יותר מהר מאשר אם לא משתמשים במוצר שלנו בזכות כל מיני תזכורות ואמצעים שאנחנו עוזרים ללקוחות להפעיל ללקוחות שלנו. גלעד עוזיאלי 48:45 הקבוצה השלישית היא בעצם קבוצת ניהול סיכונים פיננסיים. בכל מקום שיש כסף, יש גם כל מיני אנשים שרוצים ליהנות מהכסף הזה לאו דווקא בצורה חוקית. וצריך כל הזמן לשמור על האזורים האלה מפני כל הגורמים השליליים האלה. צריך לנהל את זה, צריך לוודא שהעברות הכספים האלה לגיטימיות, צריך לוודא שהספקים או הלקוחות של הלקוחות שלנו הם גם לגיטימיים ואין שם איזה מישהו שמתחזה או מנסה בעצם לעשות איזשהו פראוד על הכספים האלה. אז זו גם קבוצה שלישית שקיימת ומנהלת פה את ההיבטים האלה בישראל. רן לוי 49:22 תחום הפיננסים, כפי שציינתי בפתיח, הוא אחד התחומים המאתגרים ביותר בעולם הטכנולוגיה. למה? כי כשמדובר בכסף, כפי שמסביר לנו גלעד, יש מעט מאוד מקום לטעויות, אם בכלל. גלעד עוזיאלי 49:33 כשמדברים על פיננסים יש המון המון היבטים שהם כמו כל תעשיית טכנולוגיה אחרת, אבל יש המון היבטים שהם מאוד מאוד רגישים. זאת אומרת, אם לחצתי על איזה פוסט בפייסבוק שבעצם לא התכוונתי ללחוץ עליו, אז אוקיי, אז אולי קצת שיגעתי את המנוע מאחורי זה ואני אראה עכשיו כל מיני פוסטים שלא הכי מתאימים לי. אבל אם העברתי, שילמתי איזה תשלום בסך 10,000 דולר לבן אדם הלא נכון, זה קצת יותר כואב. זאת אומרת, המשמעויות של כל דבר שאנחנו עושים הן הרבה יותר גדולות ברגע שמעורבים בזה כספים של אנשים. זה הרבה פעמים דברים שהם חד-סטריים. אנחנו יודעים שכשאני מעביר למישהו אחר כסף, זהו, אי אפשר לקבל אותו חזרה, אתה צריך ללכת ולבקש ממנו. העולם הבנקאי הוא חד-סטרי בעצם. אנשים משלמים דרכנו מיליונים של דולרים בחודש. זאת אומרת אנחנו מנהלים שלושה טריליון דולר על הפלטפורמה שלנו. זה סכומים מטורפים. אתה חייב להיות מאוד מאוד הדוק וחד על מה שקורה. יש הרבה צ'ק פוינטים במערכת, הרבה ליירים של ביטחון כדי לוודא שכל הכספים האלה מנוהלים בצורה מאוד מאוד מדויקת וחדה. רן לוי 51:00 לקוחותיה של Intuit מצפים מ-QuickBooks, ובצדק יש לומר, לרמת אמינות גבוהה במיוחד. כפי שסיפר גלעד, תהליך הפיתוח של QuickBooks מנוהל באופן שאכן מצליח להביא את התוכנה לרמת אמינות שכזו. אבל כאן יש אתגר אחר: הרי כל תוכנה היא מבחינתו של המשתמש קופסה שחורה. אנחנו לא יודעים שום דבר על איכות הקוד של התוכנה ועל תהליכי הפיתוח שלה. כפי שראינו במסגרת הפרק, אמון הוא אלמנט חיוני כשמדובר בעניינים כספיים. כיצד אם כן אפשר לשכנע את הלקוחות לתת אמון בטכנולוגיות חדשניות כמו בינה מלאכותית? רן לוי 51:40 יש משהו שאתם עדיין לא יודעים על גלעד. לפני שהוא הצטרף ל-Intuit, גלעד הוביל את פיתוחה של תוכנה פיננסית אחרת שאני מנחש שכמעט כולכם מכירים אותה. גלעד עוזיאלי 51:53 אז ביט זה אחד המסעות הכי מעניינים ומאתגרים שהיו לי, היה באמת סופר סופר מעניין. רן לוי 52:01 ביט היא אפליקציית תשלומים שהושקה ב-2016 ומאז חוללה מהפכה בעולם התשלומים בישראל. בתפקידו הקודם גלעד היה מנהלה הראשון של ביט. אבל אולי תופתעו לשמוע שהתגובות הראשונות שהוא קיבל בתחילת הדרך היו שונות לחלוטין. גלעד עוזיאלי 52:19 אני זוכר שבהתחלה כשרק יצאנו עם מה שקראנו לו הבטא הזה ושלחתי לכל מיני חברים 'היי תראו הנה משהו שאנחנו עושים ותראו אם זה מעניין אתכם', אמרו לי 'אוף למה אני צריך את זה? אני מעביר בבנק. מה אני צריך את ה... מה זה האפליקציה הזאת? מה זה נותן לי?'. ולא אחד ולא שניים העבירו לי את זה. אנשים לא הבינו בהתחלה מה הפואנטה של זה. אמרו 'כן, מה, יש דרך להעביר כסף. בוא נסחוב מטבעות ואני אביא לך אותם פעם הבאה שאני אפגוש אותך, מה הבעיה?'. רן לוי 52:49 למרבה המזל שלא כמו חבריו של גלעד, הציבור הרחב דווקא אהב את האפליקציה החדשה, וכיום מאות אלפי ישראלים נעזרים בה כדי להעביר כסף בין אנשים פרטיים או בתשלומים לעסקים. גלעד עוזיאלי 53:02 אז זה מאוד משעשע, אני עד היום מדי פעם כשאני פוגש חלק מהאנשים אני מזכיר להם את ה-SMS הזה שקיבלתי מהם של 'אה, לא יודע, נראה'. אז באמת היה פה אולי לא חינוך שוק, אבל פתחנו את הראש לאנשים. רן לוי 53:18 שאלתי את גלעד מה היה לדעתו המפתח להצלחתה של ביט. גלעד עוזיאלי 53:23 באופן פרדוקסלי אנחנו כולנו אוהבים לרדת על בנקים ועל השוק הזה, אבל תכלס כשאתה רוצה להעביר כסף אתה לא רוצה להיות במקום שאתה לא יודע שיש לו גב שהוא כמו של בנק. זה בעצם המשמעות. וראינו את זה באפליקציות שקמו וצצו במקביל שהן לא של שלושת הבנקים, אף אחת מהן לא הצליחה בעצם בשוק הזה. ואני חושב שזה בעיקר בגלל הנושא של הטראסט. רן לוי 53:50 עם טראק-רקורד מכובד של 40 שנה בתחום, גם לקוחותיה של Intuit נותנים בה אמון רב. גלעד עוזיאלי 53:57 המותג שלנו הוא מוכר וידוע. אין בעצם רואה חשבון בארצות הברית שלא יודע מה זה קוויקבוקס. ולכן בברירת מחדל בעצם באים אלינו לכל מיני שירותים שהם כבר השירותים גם הנלווים, כי הם יודעים שזה בית תוכנה רציני ומשמעותי עם למעלה מ-10 מיליון לקוחות שעושה דברים בצורה מאוד זהירה ומחושבת וגם לוקח אחריות אם צריך. ככה זה בא בעצם לידי ביטוי לאורך שנים. רן לוי 54:27 והאמון הזה הוא זה שמאפשר לגלעד ולאנשיו להמשיך ולחדש. לפני מספר חודשים למשל הם השיקו לא פחות משבעה סוכני בינה מלאכותית. גלעד עוזיאלי 54:39 שאנחנו מסתכלים על זה בתור בעצם צוות וירטואלי שעוזר לבעל העסק. בעצם לוקח ממנו חלק מהעבודה ועושה בשבילו חלק מהדברים. כשהמטרה היא פשוט לחסוך זמן לעסק. אנחנו מדברים על עסקים קטנים, זה יכול להיות בן אדם אחד בעצם בעל העסק שעושה הכל. וראינו שהעסקים שהשתמשו בסוכנים האלה חסכו לעצמם למעלה מ-12 שעות בחודש רק עם הגרסה הראשונה של מה שהוצאנו לשוק. והם הצהירו שבעצם 70% מהם הצהירו שזה נותן להם, משאיר להם יותר זמן פנוי להתמקד בעסק, לעשות את מה שהם בעצם רוצים שזה לא עבודות טכניות קטנות ומעצבנות. גלעד עוזיאלי 55:30 כל העולם של הפיימנטס כמו שאמרנו, ניהול החשבוניות וקבלת החשבוניות, הוא עולם שאתה צריך לנהל אותו בצורה הדוקה. זה בעצם כמובן משפיע ישירות על התזרים שלך. אם אתה לא מוציא חשבונית בזמן או שוכח להוציא חשבונית או החשבונית מתעכבת, אז כמובן שזה פוגע ישירות בתזרים. אנחנו יודעים שזאת הסיבה המרכזית שפוגעת בעסקים וגם גורמת להם בעצם להיסגר אפילו. אז חשבנו איך אנחנו יכולים לעזור לעסקים בעולמות האלה. גלעד עוזיאלי 55:53 הסוכן תשלומים שלנו בעצם עושה כמה דברים. החל מעוזר לעסקים לייצר בעצם את החשבונית רק על בסיס שיחה באימייל. אנחנו רואים שיחה בין העסק ללקוח פוטנציאלי שלו שהם מדברים על מה בעצם התנאים של העסקה ומה הם הולכים לעשות. אנחנו רק רואים את הדבר הזה ואנחנו כבר מבינים באמצעות הסוכן למשל מה צריך להיות בחשבונית, מה גובה החשבונית, מה הסעיפים. הסוכן עובר על השיחה ומחלץ את המידע הזה מתוכה. בדיוק. דוגמה אחת - מה הכותרת האופטימלית? בסוף אנחנו שולחים את החשבוניות האלה בשביל הלקוחות שלנו, ויש משמעות מאוד מאוד גבוהה לאימייל, לכותרת של האימייל הזה. האם יפתחו אותו, האם לא יפתחו אותו. יש הרבה עסקים שהקשר בעצם הוא מאוד מאוד הדוק אבל גם יש הרבה אימיילים, אז כבר לפעמים מפספסים את זה. אז אנחנו גם בעצם מייצרים את האימייל שאנחנו חושבים לאורך ההיסטוריה, לאורך מה שהיה בין הלקוחות האלה, לאורך מה שאנחנו מבינים מהתחום. אנחנו בעצם מפתחים את הכותרת הנכונה, ממליצים על הכותרת הנכונה לאימייל. גלעד עוזיאלי 57:07 והעולם השלישי זה עולם האוקיי, חלק מהחשבונות בסופו של דבר בשאיפה חלק קטן אבל חלק מהחשבונות צריך לרדוף אחריהם, בעיקר אם זה עסקים קטנים מול עסקים קטנים שאנחנו יודעים שניהול התזרים שלהם הוא קריטי ויש שם קצת לפעמים בוא נגיד לוקח זמן עד שהם משלמים לך - 'שוטף פלוס לחפש את החברים שלך'. בדיוק. ולמשל גם באזור הזה הסוכן תשלומים הזה שאנחנו מדברים עליו בעצם עוזר לנהל הכי נכון את החשבונית שהיא כבר Overdue. האם להוציא תזכורת, מתי להוציא את התזכורת, כמו שאמרתי קודם מה בכלל כתוב בתזכורת הזאת. זאת אומרת כל הניהול על זה שמה קורה על חשבונית שלא מגיעה בזמן זה גם כן משהו שהסוכן בעצם יודע לעשות עבור הלקוחות. רן לוי 57:59 תודה רבה לגלעד עוזיאלי. ואם אתם המאזינים מחפשים את האתגר הבא שלכם בחברה גלובלית ויציבה מחד וחדשנית ומתקדמת מאידך, אתם מוזמנים להגיש את קורות החיים שלכם. חפשו Intuit Israel Careers.
        ]]></content:encoded>
    </item>
    
    <item>
        <title>450: עולם ללא מזומן [עושים היסטוריה]</title>
        <link>https://mat-mo.github.io/podtext/episodes/vshym-hystvryh/450-vlm-ll-mzvmn-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/450-vlm-ll-mzvmn-vshym-hystvryh.html</guid>
        <pubDate>18 באוגוסט 2025</pubDate>
        <description>Transcript for 450: עולם ללא מזומן [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 450: עולם ללא מזומן. הפרק בחסות חברת הפינטק הגלובלית Intuit, שמשנה את המציאות הכלכלית של כ-100 מיליון לקוחות באמצעות פלטפורמה מבוססת בינה מלאכותית שמפותחת כאן במרכז ה-R&D שלה בישראל. פרטים בסוף הפרק. רן לוי 00:39 אני מנסה להיזכר מתי הייתה הפעם האחרונה שקניתי משהו במזומן ולא מצליח. כילד בשנות ה-80 השתמשתי המון במזומן, למשל בקניות במכולת, אבל היום כשאני מגיע לסופר, אני צריך להתחנף לקופאית שתיתן לי חמישה שקלים לעגלה. אם אני נותן לבן שלי שטר של חמישים שקל בתור דמי כיס, הוא מסתכל עליי כאילו נפלתי מהירח. 'אבא, בחייך, תעביר לי את זה ב-PayPal או משהו'. אני די בטוח שאני לא לבד. רן לוי 01:23 לפי מחקר שערכו פרופסור רות פלטושן-אר ודוקטור מיכל אופיר צפוני מהמכללה האקדמית נתניה, היקף השימוש במזומן בישראל נמצא במגמת ירידה ברורה. אם בשנת 2017 כ-40% מהישראלים דיווחו שהם משלמים במזומן על בסיס יומי, בשנת 2022 עשו זאת רק 21 אחוזים. המגמה העולמית ברורה: כסף מזומן, שטרות ומטבעות, הופך לפחות ופחות רלוונטי. תהליך שראשיתו בשנות השישים עם הופעתם של כרטיסי האשראי, והואץ עוד יותר בזכות האינטרנט והטלפונים הניידים. רן לוי 02:22 בפרק הקודם שעסק בהיסטוריה של אמצעי התשלום, ראינו כיצד הופעתם של אמצעי תשלום חדשים משנה את התרבות האנושית. המצאת המטבעות אפשרה איסוף יעיל יותר של מיסים והובילה להקמתם של צבאות גדולים ולעלייתן של אימפריות אדירות. אין כמעט ספק שגם היעלמותו של אמצעי תשלום מרכזי תוביל לשינויים עמוקים דומים בתרבות שלנו. השאלה שנעסוק בה היום היא האם זה יהיה רעיון טוב לוותר על השטרות והמטבעות שלנו לטובת הנוחות המפנקת של תשלום אלקטרוני. רן לוי 03:10 ביורן אולבאוס הוא אחד מארבעת השוודים המפורסמים ביותר בעולם, אבל מסתבר שאפילו להיות חבר בלהקת אבבא לא הופך אותך לחסין מפני פשיעה. ב-2008 פרצו גנבים לדירת בנו של ביורן. הגניבות גרמו לביורן לחשוב על הקשר שבין כסף ופשיעה. הרי אם אתה לא מחזיק כסף מזומן בבית, סביר להניח שאף אחד לא ייכנס אליך הביתה אחרי חצות ויגיד לך 'תן לי, תן לי, תן לי את הכסף, כסף, כסף'. אז ביורן שם לעצמו למטרה לקדם את שוודיה לקראת עתיד נטול כסף מזומן. רן לוי 04:30 שוודיה היא המובילה העולמית באימוץ אמצעי תשלום דיגיטלי. נכון להיום, פחות מ-10% מהעסקאות בשוודיה נעשות במזומן. למה דווקא שוודיה מתקדמת כל כך? סיבה אחת היא שלשוודים יש נטייה טכנולוגית מובהקת. סיבה שנייה היא דווקא שודים. בתחילת שנות ה-2000 חוו השוודים עלייה משמעותית במקרי שוד של רכבי הובלת מזומן. גורם משמעותי נוסף הוא העובדה שלעסקים שוודים מותר לא לקבל כסף מזומן. וזה ממש לא מובן מאליו. איתי צ' 06:12 במדינת ישראל בחוק העונשין יש חוק שמחייב, שהפרשנות המקובלת שלו זה שעסקים חייבים לקבל מזומן. הכל פה זה סיפור. המשמעות המקובלת היא שעסקים חייבים לקבל מזומן ולכן הרבה לדוגמה בעלי מסעדות או בתי קפה לא יכולים לבוא ולהגיד 'אני קאשלס היום'. הכל בגלל הנוחות. נוחות היא שם המשחק כשאנחנו מדברים על ביטול המזומן. זו הסיבה העיקרית. רן לוי 08:10 למעבר ממזומן לכסף דיגיטלי ישנם יתרונות רבים, אבל באותה עת הוא גם יוצר נקודת תורפה חדשה ומסוכנת. ב-19 ביולי 2024 הפיצה חברת CrowdStrike עדכון דרך האינטרנט לתוכנת אבטחה. העדכון הזה הכיל טעות קריטית וגרם למחשבים לקרוס. אינספור סופרמרקטים, בנקים, מסעדות ורשויות הושבתו כשהמסופי תשלום בכרטיסי אשראי הפסיקו לעבוד. גם בישראל הושבתו בתי חולים וכספומטים. איתי צ' 09:40 מדינות שכמעט השמידו לחלוטין את המזומן עושות עצור פתאום ומגלות שלמזומן יש שימושים. שוודיה ונורווגיה פתאום מגלות שבזמן מלחמה, כשיש מתקפות סייבר והחשמל לא עובד, אנשים שרוצים לקנות לחם זקוקים למזומן. אז הם מתחילות לייעץ לאזרחים שלהם 'תחזיקו קצת מזומן אצלכם בכיס'. גם האיראנים גילו שכשהם נלחמים עם ישראל לפעמים הבנקים לא עובדים. אז הם היו צריכים מזומן והם רוקנו את כל הכספומטים. רן לוי 10:50 למרות הסכנה הזו, הכנסת החליטה לחוקק ב-2017 את 'החוק לצמצום השימוש במזומן'. חוק שאוסר על תשלום במזומן בעסקאות בהיקף גבוה. מדוע מנסה המדינה לצמצם את השימוש במזומן למרות כל החסרונות והאתגרים? התשובה היא העלמת מס. הון שחור. איתי צ' 11:35 הטיעון הוא שאם רק כולם היו משלמים את המיסים או אם רק היינו מצליחים לעצור את כל אותם קבלני דירות שלא מדווחים על כל ההכנסות שלהם, אז מצבנו הכלכלי של המדינה היה אחרת. אבל אני סקפטי לגבי היתרונות שתקבל בצד של ההון השחור כתוצאה מביטול מזומן. אם מדובר בעבריינים הם לא הולכים לסלוק עכשיו כרטיסי אשראי. מי שרוצה להעלים - יעלים. אין טריק אחד וגמרנו. רן לוי 13:00 מטבעות קריפטוגרפיים כמו ביטויקן מציעים תכונות של כסף מזומן דיגיטלי ללא מתווכים, אבל הם גם תנודתיים מאוד. דוקטור דרור גולדברג אומר שהסיבה האמיתית שאף מדינה לא תחליף את המטבע המקומי שלה במטבע קריפטוגרפי היא שזה פוגע במקור הכוח של המדינה וביכולת שלה לעשות מדיניות מוניטרית. הבנקים המרכזיים בוחנים פתרון אחר: כסף דיגיטלי של בנק מרכזי, או CBDC. רן לוי 14:50 CBDC אמור לשמר את היתרונות של המזומן (מהירות, חוסר עמלות מתווכים) תוך שהוא משאיר את השליטה במטבע אצל הבנק המרכזי. אבל יש בעיה קשה: פרטיות. ב-CBDC המדינה יכולה לדעת בדיוק בכל רגע נתון מה קנית וממי. בהונג קונג למשל, מפגינים נגד המשטר מעדיפים לעמוד בתור כדי לרכוש כרטיסי רכבת במזומן כדי שלא יוכלו לעקוב אחריהם. איתי צ' 16:40 אני חושב שבתוך 40-50 שנה המזומן יהיה כמו בולים. תחביב, אוסף. הנוחות תמיד מנצחת. אני בטוח שהאנושות תמצא לעצמה דרך טובה יותר להבטיח את מקרה החירום כדי להימנע מהדבר הפשוט לא נוח הזה שנקרא מזומן. אנחנו נספר לנכדים שלנו איך היה כשאלו היינו משלמים עם הניירות הללו, אבל קשה לי להאמין שהדבר הזה יישאר. מוטי אליאב 17:11 לנווט במים סוערים. פינה בחסות Intuit. אז הכה, שביעי באוקטובר בוקר, כמו כולם אני פותח טלוויזיה, מתחילים להסתכל בטלפון... מהר מאוד מבינים שקורה פה משהו רציני. אופס, רגע, יש לי פה סייט. שמי מוטי אליאב, אני סייט לידר של אינטואיט בישראל. בתוך כל המלחמה היינו צריכים לשמור על רציפות עסקית. המילה שכל הזמן חוזרים עליה היא Resilience. ישראל היא סייט אסטרטגי עבור אינטואיט העולמית, ואנחנו ממשיכים לפתח פה טכנולוגיות AI מתקדמות. חפשו בגוגל Intuit Israel Careers.
        ]]></content:encoded>
    </item>
    
    <item>
        <title>451: אניית המערכה "דרדנוט" (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/451-nyyt-hm-rkh-drdnvt-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/451-nyyt-hm-rkh-drdnvt-sh-kh-vshym-hystvryh.html</guid>
        <pubDate>1 בספטמבר 2025</pubDate>
        <description>Transcript for 451: אניית המערכה "דרדנוט" (ש.ח.) [עושים היסטוריה] from עושים היסטוריה</description>
        <content:encoded><![CDATA[
            קריין 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריין 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:29 שלום וברוכים הבאים לעושים היסטוריה. פרק 451. אוניית המערכה דרדנוט. שידור חוזר. שלום. לפני שנמשיך אל סיפורה של ה-HMS דרדנוט, אחת מאוניות המערכה החשובות והמהפכניות בתולדות הלוחמה הימית, שני עדכונים קצרים ברשותכם. הראשון, מי שעוקב אחריי ברשתות החברתיות בטח שם לב שבחודשים האחרונים התחלתי להרחיב את תחום ההרצאות שלי. זה חלק מהשינוי בחיים שלי אחרי המכירה של עושים היסטוריה. הרבה דברים משתנים וגם זה. עד עכשיו הייתי עושה בעיקר הרצאות לארגונים וחברות, ואני ממשיך לעשות הרצאות כאלה כמובן, ולאחרונה התחלתי לעשות גם הרצאות לקהל הרחב. אז אם בא לכם לראות אותי על הבמה בלייב, אתם מוזמנים להיכנס לאתר שלי ranlevi.co.il ושם תוכלו למצוא את כל ההרצאות המתוכננות ולראות מתי אני מגיע לאזור שלכם. עד עכשיו הופעתי בחיפה, קריית חיים, תל אביב, מודיעין, כפר סבא ובאר שבע - בטח שכחתי עוד מקומות - ואני מתכנן להגיע לעוד המון מקומות חדשים בזמן הקרוב. העדכון השני, פתחתי קהילת וואטסאפ חדשה שבה אני מעדכן לגבי כל מה שאני עושה בגדול: פרקים של עושים היסטוריה שעולים לאוויר, סרטונים חדשים שאני מעלה לטיקטוק או לרשתות החברתיות, הרצאות קרובות עם קופוני הנחה מיוחדים לחברי הקהילה וכדומה. אז קישור להצטרפות לקהילת הוואטסאפ תמצאו גם כן באתר ranlevi.co.il. זהו, וחזרה אל הפרק. האזנה נעימה. הסרט מלחמת הכוכבים נפתח בסצנה מרשימה. אחרי שהטקסט המקדים מסיים להתגלגל על המסך, המצלמה עוברת לצילום רחב של כוכב לכת ושני ירחים. ספינת חלל קטנה נכנסת אל הפריים, מפתחי לייזר אדומים חולפים סביבה, וכעבור כמה שניות אנחנו זוכים לראות ממה בורחת הספינה הקטנה. חללית עצומה, מפלצת של פלדה ותותחים, אשר לעומתה הספינה הבורחת אינה יותר מאשר זבוב טורדני. לא במקרה בחר הבמאי ג'ורג' לוקאס בחללית העצומה הזו להיות השגרירה במפגש הראשון של הקהל עם אימפריית הרשע. המשחתת האדירה הזו, על העוצמה שהיא משדרת, ממחישה לצופה טוב יותר מאלף שורות בתסריט את מהות הסכסוך שבין המורדים החלשים לאימפריה האמתנית. רן לוי 05:43 ב-1906, בנמל פורטסמות' שבאנגליה, הושקה דמותה המציאותית של החללית הבדיונית. ברגע שבו פגש גוף המתכת הקעור של הספינה הבריטית את מי הנמל, השתנה עולם הלוחמה הימית לנצח. כל שאר אוניות המערכה בעולם, בכל הציים, הפכו בבת אחת ללא רלוונטיות. היא הייתה כל כך מהפכנית, כל כך חדשנית וכל כך רבת עוצמה, עד שלא ניתן היה להשוות אותה לשום דבר שבא לפניה. שמה של הספינה היה דרדנוט, פחד מכלום בתרגום חופשי, וכל אוניות המערכה שקדמו לה ידועות כיום כ-Pre-Dreadnought, דהיינו לפני הדרדנוט. הדרדנוט הייתה לבריטים מה שהמשחתת החללית הייתה לאימפריה של דארת' ויידר. כשראית את הדרדנוט, ראית אימפריה תעשייתית חובקת עולם ואדירת ממדים, מעצמה צבאית וכלכלית שכמותה לא ראתה האנושות מאז ימי רומי. אנחנו נמצאים כעת במצר צושימה, רצועת הים שמפרידה בין דרום קוריאה ויפן. השנה היא 1905 ובמקום שבו אנחנו נמצאים כעת עמדה לפני מספר רגעים אוניית מערכה רוסית בשם בורודינו. על סיפונה של הבורודינו היו 855 אנשי צוות. כולם, פרט לניצול אחד, עושים את דרכם כעת אל קרקעית הים. שנה קודם לכן, ב-1904, פרצה מלחמה בין יפן ורוסיה. שתי המעצמות ביקשו להרחיב את אזורי השפעתן בדרום מזרח אסיה, הציים הרוסיים והיפניים ניהלו ביניהם קרבות ימיים והמגמה נטתה בבירור לטובת היפנים. בתגובה החליט הפיקוד הרוסי לשגר לאזור תגבורת משמעותית ושלח את השייטת שהייתה מוצבת בדרך כלל בים הבלטי, 11 אוניות מערכה. ספינות מלחמה נחלקו לסוגים שונים בהתאם לתכונותיהן ולחשיבות שהן תופסות בצי כולו. אוניית מערכה, Battleship בלעז, היא הספינה הגדולה והחזקה ביותר שעומדת לרשותו של הצי. 11 אוניות המערכה ששלחו הרוסים היו אם כן הכוח החזק ביותר שעמד לרשותם בים, בסיס עוצמתו של הצי הרוסי כולו. הבורודינו הייתה אחת מהספינות האלה. רן לוי 08:35 כשהגיעו הספינות הרוסיות ליעדן כעבור מסע מפרך של 18,000 מייל ויותר מחצי שנה, אחרי שהקיפו את אפריקה וחצו את הים ההודי, הצוותים היו מותשים והאוניות עצמן היו במצב טכני בעייתי. האדמירל הרוסי תכנן להיכנס לנמל בשם פורט ארתור, אבל גילה למגינת ליבו שהבסיס הרוסי נכבש על ידי היפנים. האלטרנטיבה היחידה שעמדה לרשותו הייתה להיכנס לנמל ולדיווסטוק, אך כדי להגיע לנמל הצפוני הזה הוא היה חייב לעבור דרך מצר צושימה. היפנים ידעו את זה והכינו לרוסים מארב. ב-27 במאי, בשעה 6:30 בבוקר, הפתיע הצי היפני את השייטת הרוסית. ספינות הצי האימפריאלי היפני היו מהירות יותר מהספינות הרוסיות, תותחיהן היו מסוגלים לירות לטווח רחוק יותר, והפגזים שהמטירו על הרוסים היו הרסניים יותר. המלחים הרוסים היו חסרי ניסיון קרבי וגם המוטיבציה שלהם לא הייתה גבוהה, במיוחד לאחר חצי שנה בים. הצוותים היפנים לעומתם היו מיומנים להפליא. היפנים היו ידועים כמי שלקחו את האימונים ברצינות שאינה נופלת מזו של קרב אמיתי. כמה וכמה ספינות יפניות טבעו לאחר שנפגעו מפגזים חיים במהלך אימונים. מטחי הפגזים הראשונים ששיגרו היפנים פגעו בכמה מספינות הפיקוד הרוסיות ושיתקו אותן, כולל רסיס שפגע בראשו של האדמירל הרוסי. גם הבורודינו, ספינת הדגל של השייטת, נפגעה. פגז חדר למחסן התחמושת של הספינה והפיצוץ קרע אותה לגזרים. בתוך דקות היא התהפכה ושקעה במים. רן לוי 10:21 כשיעלה הבוקר יתעורר הפיקוד הרוסי למציאות חדשה לגמרי. 21 ספינות רוסיות הושמדו ו-6 נכנעו. 10,000 חיילים נהרגו או נלקחו בשבי. רוסיה, מי שנחשבה לאחת המעצמות הגדולות בעולם, איבדה שני שליש מהצי שלה והפכה בין לילה ללא רלוונטית, לפחות בכל מה שקשור בשליטה על הים. ההתרחשויות בקרב צושימה לא נפלו על מפקדי הציים כרעם ביום בהיר. ב-20 השנים הקודמות ניכרו סימנים רבים לכך שההתקדמות הטכנולוגית המואצת נושאת שינויים גם באופני שבה מתנהלת הלחימה בים. המפרשים פינו את מקומם למנועי קיטור, ובכל שנה נכנסו לשימוש תותחים בקטרים הולכים וגדלים. אם בתחילת המאה ה-19 היו כל הספינות עשויות מעץ, לקראת סוף המאה כבר לא היה מקום לספינות כל כך חסרות הגנה. כל ספינות העץ היו מצופות בלוחות שריון כבדים או שהוחלפו בספינות שהיו עשויות כולן מפלדה. אבל למרות שלכולם היה ברור שהטכנולוגיה הולכת ותופסת מקום חשוב יותר בלוחמה הימית, תוצאות הקרב בצושימה העלו את מפלס החרדה של אדמירלים מכל הציים. לפתע פתאום הבינו כולם איזה יתרון מעניקה עדיפות טכנולוגית ואנושית בקרב ימי מודרני. התבוסה הרוסית הייתה חד צדדית במידה כמעט פנטסטית. אלפי הרוגים לעומת מאות הרוגים ספורים בצד היפני, יחס שהיה כמעט חסר תקדים בקרבות ימיים בעבר. הדוב הרוסי הולקה מכה ניצחת בתוך שעות ספורות, או כפי שניסח זאת וינסטון צ'רצ'יל, ציטוט: 'בקרב כזה אפשר להפסיד את כל המלחמה באחר צהריים אחד'. סוף ציטוט. ליפנים כאמור הייתה עליונות טכנולוגית ברורה על פני הרוסים. הספינות היפניות הפליגו במהירות של 16 קשרים לעומת 8 קשרים של הספינות הרוסיות - 30 קמ'ש לעומת 15 קמ'ש. קצב האש של התותחים היפניים היה כ-2,000 פגזים בשעה, נתון מדהים שלא היה לו אח ורע. קצין רוסי שנלחם בקרב כתב בזיכרונותיו, ציטוט: 'מימיי לא חוויתי הפגזה כזו ואפילו לא דמיינתי שהפגזה כזו אפשרית. הפגזים ירדו עלינו ללא הרף בזה אחר זה כמו גשם'. סוף ציטוט. נעשה מאוחר, בואו נחזור אל עליית הגג שלי. רן לוי 13:04 ג'ון פישר התגייס לצי הבריטי בגיל 13. גיל התגייסות שאולי נשמע לנו צעיר באוזניים מודרניות, אבל הוא לא היה יוצא דופן באותם הימים במחצית השנייה של המאה ה-19. פישר שירת על מספר ספינות בתפקידים זוטרים וכשהתבגר התגלה כימאי מוכשר ומיומן. הוא הפך לקצין, קיבל פיקוד על ספינה משלו וברבות הימים התקדם בשדרת הפיקוד של הצי הבריטי עד שב-1904 מונה ל-First Sea Lord, מפקד הצי. הצי שפישר קיבל לידיו היה הצי הטוב והחזק ביותר בעולם. הבריטים שלטו בימים ללא עוררין וניהלו את האימפריה הקולוניאלית רחבת הידיים שלהם בעזרת רשת ענפה של נתיבי סחר ימיים. האזרחים הבריטים היו גאים מאוד בצי האדיר שלהם. אבל מאחורי גופי המתכת המבריקים וקני התותחים המרשימים נצבה בעיה שהדאיגה מאוד את קציני הצי וחברי הממשל: העלות הגבוהה של אחזקת הצי. שורש הבעיה היה בממבנה הקיים של הצי. תפקידו העיקרי היה הגנה על האיים הבריטיים עצמם, ליבת האימפריה. האיום הגדול ביותר בזירה הזו היו הגרמנים, שבשלהי המאה ה-19 החלו לבנות ספינות קרב גדולות וניסו לבסס את המעמד שלהם כמעצמה. מאידך, לצי גם היה תפקיד חיוני בהגנה על נתיבי המסחר הבינלאומי. הבריטים החזיקו בקולוניות בכל קצוות תבל והמסחר עימן באמצעות נתיבי הסחר הימי היה מקור עוצמתה של בריטניה. האיום הפוטנציאלי שנשקף כאן היה פשיטות של ספינות אויב, צרפתיות למשל, על בסיסי הצי הבריטי בעת מלחמה וחסימה של תנועת הסוחרות. שני תפקידים אלה היו שונים באופיים ודרשו ספינות מסוגים שונים. הספינות שהגנו על האיים הבריטיים ניחנו בעוצמת אש גדולה, אבל טווח פעולתן היה קצר יחסית. הספינות שהגנו על נתיבי המסחר הרחוקים היו קלות ומהירות יותר וטווח פעולתן ארוך יותר. אופיין השונה של המשימות אילץ את הצי להחזיק מגוון גדול יחסית של ספינות קרב, גדולות וקטנות, מהירות ואיטיות. מגוון של ספינות פירושו מגוון של חלקי חילוף, מפעלי ייצור, מתקני אימונים וכדומה, והוא מייקר מאוד את אחזקת הצי. בנוסף, כדי לשמר את העליונות הימית שלהם הייתה לבריטים מדיניות אסטרטגית ברורה. הם רצו להיות מסוגלים להילחם בים במקביל כנגד כל שתי מעצמות כלשהן. דהיינו, הבריטים רצו להיות מסוגלים להילחם גם בצרפת וגם בגרמניה בו זמנית אם יעלה הצורך. האסטרטגיה הזו אילצה אותם לאמץ יחס של 2 ל-1 במספר הספינות. זאת אומרת, הבריטים יחזיקו פי שניים יותר ספינות מלחמה מכל מדינה אחרת בעולם. הכורח להחזיק צי מגוון של ספינות מדגמים שונים יחד עם הרצון לשמר את היחס של 2 ל-1 במספר הספינות מול מעצמות אחרות, הכביד מאוד על הבריטים. בארבע השנים שקדמו לכניסת ג'ון פישר לתפקידו גדל תקציב הצי בכ-30 אחוזים. אפילו האימפריה הבריטית הגדולה, המעצמה הכלכלית הגדולה ביותר בעולם באותם הימים, התקשתה לממן צי כל כך גדול ופוליטיקאים רבים קראו לקיצוצים גדולים בתקציב הצי. את האתגר הכלכלי שעמד בפני פישר הטיב להגדיר אחד מקודמיו בתפקיד שאמר, ציטוט: 'על מפקדי הצי להפסיק לומר זו תוכנית המלחמה האידיאלית, כיצד אנחנו מסוגלים לממן אותה, ובמקום זאת עליהם לומר הנה התקציב, איך אנחנו יכולים לסחוט ממנו את מה שבאמת נחוץ לנו כדי לנצח בקרב בים'. סוף ציטוט. פישר ידע שלא ניתן לשמר את המצב הנוכחי וכדי להקדים תרופה למכה של קיצוץ כואב בתקציב הצי, החליט להוריד 154 ספינות מיושנות ממצבת הצי. הקיצוץ הזה שלא היה פופולרי במיוחד בקרב הימאים הוכיח את עצמו מבחינה תקציבית והן מבחינה צבאית. הצוותים המנוסים ששירתו על הספינות הישנות עברו אימונים מתאימים והפכו להיות הגרעין המקצועי בספינות חדשות יותר. הגידול בתקציב הצי התמתן. אבל פישר ידע שהקיצוץ לא מספיק. כל עוד חייב הצי לתחזק מגוון גדול של ספינות מסוגים שונים ומשונים, עלות האחזקה שלו תהיה גבוהה. הפתרון המהותי והנכון יותר חייב להיות צמצום המגוון הגדול למספר סוגים בודדים של ספינות קרב שיהיו מסוגלות למלא את שני התפקידים המרכזיים של הצי במקביל: הגנה על האיים הבריטיים והגנה על נתיבי הסחר הבינלאומיים. רן לוי 18:03 ב-1903, שנה לפני שנכנס ג'ון פישר לתפקידו כמפקד הצי, הופיע מאמר מעניין בירחון בשם Jane's Fighting Ships, מגזין שעסק בספינות מלחמה וטכנולוגיה ימית. הכותב היה ארכיטקט ימי איטלקי מפורסם ומוערך בשם ויטוריו קוניברטי. במאמרו שטח קוניברטי את חזונו לגבי תכונותיה של ספינת הקרב המודרנית האידיאלית. לספינה הזו, כתב קוניברטי, צריכים להיות תותחים כבדים וארוכי טווח שיאפשרו לה להכות באויבותיה ממרחק, שריון עבה כדי להגן כנגד פגזים וטורפדו ומהירות גבוהה שתעניק לה את היכולת לבחור את מקום ההיתקלות. חזונו של קוניברטי היה מרחיק לכת. לאף ספינה באותם הימים לא היו מאפיינים שכאלה. אוניית מערכה הייתה יכולה להיות משוריינת היטב למשל, אבל השריון הכבד בהכרח הגביל את מהירותה. גם התקנת תותחים כבדים חייבה גוף גדול ויציב על חשבון מהירות ויכולת תמרון. אבל קוניברטי היה משוכנע לחלוטין שהטכנולוגיה של ראשית המאה ה-20 התפתחה מספיק כדי לאפשר לכלי מלחמה מרשים שכזה להפוך מדמיון למציאות. דמיון לא היה חסר לארכיטקט הימי האיטלקי. כך הוא תיאר את ספינת הקרב העתידנית במאמרו, ציטוט: 'מבלי לבזבז תחמושת, בטוחה בשריונה המפואר, כש-12 קניה מוכנים לפעולה היא תתנפל בנחרצות על אויביה ותמטיר עליו אש נוראית. לאחר שהשמידה את יריבה הראשון היא מיד תמשיך ותתקוף אחר ואז עוד אחד ועוד'. סוף ציטוט. אבל ספינת הקרב הפנטסטית של קוניברטי הייתה כל כך מתקדמת, כל כך מהירה וכל כך רבת עוצמה ביחס לכל מה שהפליג בים באותם הימים, עד שאפילו הממשלה האיטלקית לא הסכימה לתת לו לבנות אחת כזו בפועל. אדמירלים רבים בכל הציים קראו את מאמרו של קוניברטי בעניין רב, אבל הוא עצמו ידע שיש רק מעצמה אחת, אימפריה אחת, שיש לה את המשאבים, את העוצמה התעשייתית ואולי גם את הביטחון העצמי שנדרשים כדי לבנות את כלי המשחית הקולוסאלי שלו. לא במידה נתן קוניברטי למאמרו את הכותרת 'ספינת הקרב האידיאלית של הצי הבריטי'. רן לוי 20:38 אנחנו לא יודעים בוודאות אם ג'ון פישר אכן קרא את מאמרו של ויטוריו קוניברטי, אבל סביר להניח שלכל הפחות שמע על הרעיונות שהופיעו בו ואולי אפילו חשב על חלקם בעצמו קודם לכן. מה שבטוח הוא שלפישר הייתה תוכנית ברורה. הוא רצה ספינה כזו בצי הבריטי. ספינה שיהיו לה גם את עוצמת האש והשריון העבה שנדרש כדי להילחם באוניות מערכה גרמניות, וגם את המהירות והניידות להתמודד כנגד ספינות צרפתיות מהירות שיאיימו על הקולוניות המרוחקות. ספינה שתוכל להחליף חלק ניכר מהמגוון הגדול והיקר של ספינות ששירתו בהווה בצי הבריטי. תוצאות הקרב בצושימה היו הוכחה להשערותיו של ויטוריו קוניברטי לגבי המערכה המודרנית בים. מהירות ועוצמת אש מעניקות יתרון אדיר בקרב, יותר מאי פעם בהיסטוריה של הלוחמה הימית. הדיו של הקרב בצושימה אפשרו לג'ון פישר לקדם את תוכניותיו. הוא הקים ועדה מקצועית שחבריה היו קצינים בעלי ניסיון ימי, מהנדסים ובוני ספינות מנוסים, שתבחן את רעיונותיו של ויטוריו קוניברטי ותקבע את תכונותיה של ספינת קרב עתידנית שכזו. אי אפשר לומר שהוועדה הייתה אובייקטיבית או נטולת פניות. אפילו להפך. בראש הוועדה עמד ג'ון פישר עצמו והייתה לו אג'נדה ברורה. הוא רצה את אוניית המערכה הגדולה, החזקה והמהירה ביותר שהעולם ידע אי פעם. הוועדה אפילו לא דנה באף הצעה אחרת. רן לוי 22:16 הנקודה הראשונה שעליה דנה הוועדה הייתה חימושה של הספינה המתוכננת ובפרט הצעתו של פישר לפיה הספינה צריכה לשאת אך ורק תותחים כבדים וארוכי טווח. עד אז החימוש המקובל לאוניית מערכה היה תותחים בקטרים מעורבים: מ-6 אינץ' (152 מ'מ) לטווח קצר ועד 12 אינץ' (305 מ'מ) לטווח ארוך. החימוש הזה התאים לתורת הלחימה הימית המקובלת, לפיה קרב ימי מתחיל בחילופי אש מטווח רחוק באמצעות תותחי ה-12 אינץ' הכבדים, אך כיוון שתותחים הללו אינם מדויקים וקשה מאוד לפגוע בספינה אחרת מטווח רחוק, שני הצדדים ישאפו לסגור את המרחק שביניהם ואז להמשיך את הלחימה באמצעות התותחים הקטנים יותר שיתרונם היה קצב האש הגבוה שלהם. אך בסוף המאה ה-19 החלה מופיעה מגמה חדשה באופן שבו התנהלו הקרבות הימיים. אם בתחילת המאה ה-19 המרחק שבו פתחו שני הצדדים באש זה על זה היה מייל עד שני מייל בממוצע (2 עד 4 קילומטרים), הרי שעם השנים הלך המרחק הזה וגדל בהתמדה, ובקרבות מול הרוסים פתחו היפנים בירי תותחים כבר מטווח של 8 מייל (15 קילומטרים). דיוק הירי, חשוב לציין, היה עדיין גרוע מאוד בטווחים שכאלה. רק פגז אחד מתוך מאה פגע במטרתו בדרך כלל. אבל ההתפתחויות הטכנולוגיות המשמעותיות שחלו מאז שלהי המאה ה-19 טמנו בחובן הבטחה לשיפור משמעותי בתחום הזה. ציוד אופטי חדשני עבור כוונות, מחשבים מכניים וחשמליים לטובת חישובי מסלול ושיטות אימון מודרניות הלכו ושיפרו בהתמדה את דיוק הפגיעות של תותחים בקטרים נמוכים. רבים האמינו, וביניהם גם חברי הוועדה של פישר, שתהיה זו רק שאלה של זמן עד שגם דיוק פגיעת התותחים הכבדים וארוכי הטווח ישתפר בהתאם. דיוק גבוה מבטל את הצורך להתקרב לספינת היריב, וספינה בעלת תותחים כבדים בלבד תוכל להטביע את יריבותיה מבלי לסכן את עצמה בהתקרבות שלא לצורך. שיקול נוסף בשאלת בחירת החימוש היה עלייתו לגדולה של הטורפדו. הטורפדו היה כלי נשק בעל פוטנציאל לשנות לחלוטין את מאזן הכוחות בים. מדובר במעין טיל תת ימי שמרגע שיגורו נע בקו ישר עד שפגע במטרתו. בניגוד לפגזים, הטורפדו היה מצויד במנוע משלו, כך שלא היה צורך בתותח כבד וקנה ארוך כדי לירות אותו וניתן היה לשגר אותו גם מסירות קטנות ומהירות מאוד. במילים אחרות, הטורפדו איפשר לסירות קטנות וזולות להתמודד בהצלחה ולהכות מכות כואבות גם אוניות מערכה גדולות ויקרות. טווח הפעולה של טורפדות היה כ-2 עד 3 קילומטרים והעובדה הזו הגבירה עוד יותר את רצון חברי הוועדה לאפשר לאוניית המערכה לשמור על מרחק רב יחסית משדה הקרב. השיקול השלישי והאחרון היה לוגיסטי. ככל שיש סוגי תותחים רבים יותר על ספינה, כך צריך סוגי פגזים שונים שיתאימו לכל תותח וימאים מיומנים ורבים שיתמחו בתפעול כל תותח שכזה. אם מבטלים את כל סוגי התותחים השונים ונשארים עם סוג אחד ויחיד של תותחי 12 אינץ', אפשר לצמצם את כוח האדם העודף ונפטרים גם מהכורח לרכוש את כל סוגי הפגזים השונים והמשונים בקטרים שונים. לאור יתרונות אלה בחרה הוועדה לצייד את הספינה החדשה בחמישה צריחים בעלי שני קנים של תותחי 12 אינץ' בכל צריח. שלושה מהצריחים היו ממוקמים לאורך הציר המרכזי של הספינה ושניים בצדדים. פישר התעקש ששניים מהצריחים יהיו בקדמת הספינה, שכן הוא האמין שבקרב מול ספינות בריטיות האויב תמיד ינסה לברוח. אבל לצד היתרונות לחימוש כבד היו חסרונות כמובן. תותחי ה-12 אינץ' היו מפלצות כבדות ומסורבלות באופן יוצא מן הכלל. לשם השוואה, תותח הדוהר של חיל התותחנים בצה'ל, התותח הסטנדרטי של החיל, הוא בקוטר של 155 מילימטרים בלבד, זאת אומרת קטן בחצי מתותחי ה-12 אינץ'. כל תותח ענק שכזה היה צריך צריח גדול שיהיה מסוגל להסתובב לכל הכיוונים ומערכת מכנית מתוחכמת שתסיע את הפגזים, שכל אחד מהם שוקל כ-400 קילוגרם, ממחסני התחמושת שבבטן האונייה ואל הצריח עצמו. נוסף על כך יש לקחת בחשבון את כוחות הרתע האדירים שנוצרים כשמספר תותחים כאלה יורים יחד בקרב, כוחות שמפעילים לחץ מסיבי על גוף הספינה ומנסים לעוות אותו. כדי להתמודד עם לחצים כאלה גוף הספינה צריך להיות גדול ומכאן גם כבד יחסית. אל משקל הצריחים והפגזים צריך להוסיף את משקל השריון של הספינה. חברי הוועדה הניחו ובצדק שגם ספינות האויב ירו פגזים כבדים וארוכי טווח ולפגז כבד יש כוח חדירה גדול יותר מאשר פגז קל. כדי להתמודד מול איום הפגזים הכבדים ואיום הטורפדו יש לעבות את דופן הספינה באזורים פגיעים במיוחד, למשל האזור שבגובה פני הים שבו חור שיוצר פגז עשוי להטביע אותה. וכשאני אומר לעבות, אני מתכוון לעבות. עובי הדופן של הספינה באזור החגורה שבגובה פני הים היה 11 אינץ' או קצת פחות מ-30 סנטימטרים של פלדה. עובי בר השוואה לשריון שמקובל בטנקים מודרניים למשל. שריון רב שווה לפלדה רבה ופלדה רבה פירושה משקל רב. בצד החיובי הוועדה החליטה לוותר באופן סופי ומוחלט על הרעיון של הטבעת ספינות אויב באמצעות ניגוח, ולכן לא היה צורך לעבות באופן יוצא דופן את החרטום. רן לוי 28:38 השאלה הגדולה הייתה אם כן כיצד ניתן לבנות ספינה שתהיה גדולה וכבדה מספיק כדי לשאת תותחים גדולים ושריון עבה, אבל בוא בזמן תהיה מסוגלת להפליג מהר מספיק כדי להתמודד מול ספינות קטנות וזריזות יותר בדומה לאלו שהפעילו הצרפתים בזירות הקרב של נתיבי הסחר הבינלאומיים. שיטת ההנעה המקובלת באותם הימים הייתה מנוע קיטור מבוסס בוכנות. אבל למנועים האלה לא היו חזקים ואמינים מספיק כדי לעמוד במשימה. כדי לעמוד בדרישות שהעמיד ג'ון פישר על חברי הוועדה היה לפנות אל טכנולוגיה חדשנית שמעולם לא נוסתה בספינות בקנה מידה כה גדול. אני רוצה להראות לכם משהו. בואו נבקש מניר העורך שלנו להקפיץ אותנו לאנגליה. הו, מעולה ניר. תודה. אנחנו נמצאים כעת במוזיאון דיסקברי שבניוקאסל. סליחה, סליחה, אני אזוז קצת. אנחנו עומדים כעת בתוך אולם גדול לצד ספינה ייחודית ובעלת מבנה לא שגרתי כלל. אורכה של הספינה כ-30 מטרים אך רוחבה בסך הכל פחות מ-3 מטרים, כך שהמבנה העקרוני שמתקבל הוא כעין חץ ארוך ודק. גם החרטום שלידו אני עומד כעת הוא חד ודק כמו סכין שחותך את המים. צורת הסירה מעידה על אובססיה לדבר אחד ויחיד: מהירות. שמה של הספינה הוא טורביניה והיא תוכננה ונבנתה על ידי מהנדס וממציא בשם צ'ארלס פארסונס. כאמור המנועים המקובלים באותה התקופה היו מנועי קיטור מבוססי בוכנות. בתוך המנוע יש צילינדרים מעין חללים בצורת גליל, בתוך הצילינדר ישנה בוכנה שמסוגלת לנוע פנימה והחוצה בתוך חלל הצילינדר. יש לי אנלוגיה מצוינת לסידור הזה, אבל אנחנו אתם יודעים תוכנית לכל המשפחה. קיטור לוהט שמחומם בתוך דודים גדולים מוזרם בצינורות אל הצילינדרים. הנטייה הטבעית של הקיטור החם היא להתפשט, וכשהוא בתוך הצילינדר לחץ ההתפשטות של האדים דוחף את הבוכנה החוצה. תנועת הבוכנה דוחפת בתורה את הציר שעליו יושבת המדחף ומסובבת אותו. אבל מהירות הסיבוב של מנועי הבוכנות הייתה מוגבלת והם גם לא היו יעילים במיוחד. זאת אומרת מכל קילוגרם של פחם שנשרף כדי לחמם את המים שבדודים רק חלק קטן יחסית של האנרגיה הופנה בסופו של דבר לסיבוב המדחף. פארסונס הגה סוג חדש ושונה לחלוטין של מנוע בשם מנוע טורבינה. בדומה למנוע בוכנות גם מנוע הטורבינה היה מבוסס על קיטור, אבל עשה באדים הלוהטים שימוש אחר בתכלית. הטורבינה הייתה מורכבת מציר שעליו יושבים אלפי כנפונים קטנים. אדי הקיטור שהגיעו אל המנוע מהדודים לא התרחבו במקום באופן סטטי כמו במנוע בוכנות, אלא זרמו במהירות אדירה על הכנפונים וגרמו להם להסתובב. הכנפונים דחפו את ציר הטורבינה שהסתובב במהירות אדירה וסובב את ציר המדחף. המנועים הראשונים שפיתח פארסונס היו יבשתיים, עבור גנרטורים לייצור חשמל למשל, אבל חיש מהר הוא הבין שיש להם פוטנציאל גדול מאוד דווקא בעולם התחבורה הימית. מנועי טורבינה היו קטנים וקלים יותר ממנועי בוכנה וגם יעילים מהם, ולכן ספינה שמצוידת במנוע טורבינה תוכל להיות קטנה יותר ולהפליג רחוק יותר מספינה בעלת מנוע בוכנה. פארסונס הקים בית מלאכה שם עמל על פיתוח הגרסה הימית של מנוע הטורבינה שלו. לפארסון לא היה ניסיון בימאות או בתכנון ספינות, אך לאחר כארבע שנות עבודה הפיק תחת ידיו את הסירה הזו, הטורביניה, שבה היה מותקן מנוע הטורבינה החדשני. סליחה, סליחה, רגע... תודה. העבודה על המנוע לא הייתה פשוטה. ציר מדחף שהיה מחובר לציר הטורבינה הסתובב מהר כל כך עד שהמים סביב המדחף החלו לרתוח, תופעה שמכונה קוויטציה, ובועות הקיטור מנעו מהמדחף לדחוף את הסירה קדימה ביעילות. אני נמצא כעת בירכתי הטורביניה, שם אפשר לראות או במקרה שלכם לראות בעיני רוחכם את הפתרון שמצא פארסונס. הוא צייד את הסירה בשלושה צירים נפרדים במקום אחד, ועל כל ציר הוא התקין שלושה מדחפים במקום אחד. התוצאה הייתה סירת מרוץ שבניסויים הגיעה למהירות של 34 קשרים או 60 קילומטרים בשעה, מה שהפך אותה ללא שום צל של ספק לסירה המהירה ביותר בעולם מכל סוג שהוא. רן לוי 34:49 נציגי הצי עקבו אחר התקדמות העבודה בבית המלאכה בעניין, אבל פארסונס ידע שאם הוא רוצה לשכנע את הצי להתקין את מנועי הטורבינה החדשים שלו בספינות מלחמה, הוא צריך להוכיח את עליונותו של המנוע החדש על פני קודמיו. כדי להדגים, לא להשוויץ, בהמצאה החדשה שלו, בחר צ'ארלס פארסונס באירוע נוצץ במיוחד: חגיגות 60 השנה למלכותה של המלכה ויקטוריה, ה-Diamond Jubilee. ביוני 1886 ערך הצי הבריטי משט הצדעה חגיגי בהשתתפות מיטב הספינות לעיני נסיך הכתר וכל מפקדי חיל הים. תוך כדי משט ההצדעה בעוד הספינות הגדולות חולפות אל מול במת המכובדים, פרצה לפתע הטורביניה הקטנה דוהרת אל תוך הנמל ומזגזגת בין ספינות המלחמה. בעקבותיה דלקה סירת משמר של חיל הים שביקשה לסלק את האורחת המביכה והבלתי קרויה, אבל הטורביניה על תשעה מדחפיה והמנוע הייחודי שלה הייתה מהירה כל כך עד לסירת חיל הים לא היה שום סיכוי לתפוס אותה ולמעשה היא כמעט טבעה כתוצאה מגלי הירכתיים של הטורביניה. קיימות טענות סותרות לגבי התרגיל המבריק של פארסונס. יש מי שטוענים שבאמת זו הייתה הפתעה בלתי מתוכננת, ואחרים אומרים שפארסונס כנראה תיאם את כל הסיפור מראש עם קציני הצבא והמרדף כולו היה הצגה. לאור הקשרים של פארסונס עם הצי אני נוטה להאמין לטענה השנייה. אך כך או כך להדגמה במשט ההצדעה הייתה השפעה אדירה על דעת הקהל. מנוע הטורבינה הותקן בכמה ספינות סוחר ולאחר מכן גם במספר כלי שיט של הצי והוכיח את עצמו. ב-1904 כשניגשה הוועדה של ג'ון פישר לבחור את המנוע לאוניית המערכה העתידית, חבריה התלבטו בין מנוע הבוכנה הוותיק והמוכר ומנוע הטורבינה המרשים אבל לא מוכר. בסופו של דבר למרות שעד אז לא הותקן מנוע הטורבינה בכלי שיט בסדר גודל של אוניית מערכה, החליטה הוועדה להמר על המנוע של פארסונס. ב-1905 הגישה הוועדה את מסקנותיה לצי ולממשלה, ועל אף שהיה ברור שמדובר בוועדה מטעמו של ג'ון פישר, העובדה שמדובר היה בוועדה מקצועית שחבריה מומחים מנוסים נתנה תוקף מקצועי חזק להמלצותיה ופישר קיבל אור ירוק ותקציב לבניית הספינה. הקורות הראשונות הונחו באוקטובר 1905 וכשנה וקצת לאחר מכן שבר המלך אדוארד השביעי את בקבוק היין המסורתי על חרטומה של הדרדנוט כשהושקה למים. רן לוי 36:40 כדי להבין מה חלף במוחם של הצופים בטקס ההשקה של הדרדנוט ושל שאר העולם כשקרא את הדיווחים בעיתונים, צריך לקחת צעד אחורה ולהביט בתמונה גדולה יותר. כשמנסים להעריך את עוצמתה של מדינה כלשהי יש מגוון דרכים לעשות כן, בין אם במספרים אודות התוצר הלאומי הגולמי או חישובים סטטיסטיים אחרים. אבל במציאות אנחנו נוטים להסתמך על סממנים מופגנים וברורים יותר לעין. כשברית המועצות משגרת לוויין או אסטרונאוט ראשון לחלל, זו עוצמה. כשנושאת מטוסים אמריקאית עוגנת באמצע מפרץ חיפה בגודל של כל הצי הישראלי ועוד כמה כאלה, זו עוצמה. לא בכדי שואפות איראן וצפון קוריאה להשיג נשק גרעיני. פצצת האטום היא כלי נשק שמקרין עוצמה גם אם לא משתמשים בו. ספינת המלחמה הייתה פצצת האטום במירכאות של המאה ה-19, כלי הנשק שגילם יותר טוב מכל סטטיסטיקה כלכלית את דמותה של המדינה ועוצמתה. ספינות המלחמה היו פסגת הטכנולוגיה, שילוב של מכניקה, מטלורגיה, חשמל, כימיה ואינספור דיסציפלינות אחרות. לא פלא אם כן שכוחה של מדינה נמדד על פי הצי שלה. הבריטים היו גאים בצי האדיר שלהם שהטיל מורא על אויביהם יותר מכל זרוע אחרת של הצבא. הדרדנוט שקלה 18,000 טון, גדולה יותר מכל ספינת מלחמה אחרת עד אז. לשם השוואה, ספינת סער 5, ספינת הדגל של חיל הים הישראלי, שוקלת כ-1,000 טון בלבד. על סיפונה נשאה הדרדנוט לא שניים, לא ארבעה, לא שישה, עשרה תותחים של 12 אינץ', יותר מכל ספינה אחרת בעולם עד אז. כל תותח שכזה היה מסוגל להעיף שני פגזים במשקל של 400 קילוגרם, משקל של מכונית קטנה, למרחק של 22 קילומטרים או 12 מייל בכל דקה. המכונה האדירה הזו חתכה את הגלים במהירות של 21 קשרים, כמעט 40 קילומטר בשעה, מהר יותר מכל ספינת מערכה עד אז. רן לוי 38:53 אין פלא שברגע שהושקה הפכה הדרדנוט את כל אוניות המערכה האחרות ללא רלוונטיות. בכל הציים עצרו המספנות את עבודתן ומדינות ביטלו חוזים לבניית ספינות מלחמה. מהנדסים חזרו לשולחן השרטוטים. לכולם היה ברור שאף אחת מהספינות שקדמו לדרדנוט אינה מסוגלת להתמודד עימה בקרב ימי. הדרדנוט הייתה מפלצת אדירה של ברזל ופלדה שגימדה את כל מה שעמד מולה. לא פחות מהעוצמה הצבאית של הספינה נדהם העולם מהמהירות שבה נבנתה. 14 חודשים בלבד, שיא בניית אוניית מערכה שלא נשבר מאז. לשם השוואה, כשהחלו האמריקאים שנה מאוחר יותר לבנות ספינה בסדר גודל של הדרדנוט, ספינות מדגם South Carolina class, לקח להם שנה רק לנסח את החוזים מול קבלני המשנה. מהעובדה שבריטניה הצליחה לבנות מפלצת שכזו בתוך זמן כה קצר הייתה עדות מוחשית ודרמטית מאוד לעוצמתה התעשייתית של האימפריה. היו רבים בצי הבריטי שלא היו מאושרים מיוזמתו המהפכנית של ג'ון פישר. עיקר הביקורת עליו הייתה שבנייתה של הדרדנוט תעורר מרוץ חימוש חדש בין שאר המעצמות וכל אחת תמהר לבנות ספינות דרדנוט משלה. למרוץ חימוש שכזה יהיו שתי השלכות שליליות. הראשונה היא שתכריח את הבריטים להשקיע כסף רב בבניית ספינות גדולות נוספות, מה שיבטל את החיסכון שניסה פישר להשיג בתקציב הצי. השנייה היא שהשקת הדרדנוט תביא בסופו של דבר לערעור הדומיננטיות הצבאית של בריטניה בים למרבה האירוניה. כיצד? באותו הזמן נזכור היה לבריטניה יתרון של 2 ל-1 במספר הספינות בים כנגד כל מעצמה אחרת. ברגע שייכנסו ספינות דרדנוט לשירות בציים השונים, שאר ספינות הקרב יהפכו ללא רלוונטיות. וכיוון שקשה להאמין שבריטניה תוכל להרשות לעצמה לבנות ספינות כה גדולות ויקרות בכמות גדולה, לא תהיה לה ברירה אלא לוותר על היחס הרצוי של 2 ל-1 לכל ספינת אויב. אחד האדמירלים ביקר את החלטתו של פישר כך, ציטוט: 'כל הצי הבריטי הפך בין לילה למיושן וללא רלוונטי, בדיוק ברגע שבו היה בשיא יעילותו ושווה בעוצמתו לא רק לשני ציים, אלא באופן מעשי לכל שאר הציים בעולם יחד. הצי הרוסי חדל להתקיים, הצרפתים נמצאים בשפל, הגרמנים וארצות הברית לא עושים שום דבר יוצא דופן. ודווקא ברגע הזה בחרה האדמירליות הבריטית לפתוח במרוץ חימוש בינלאומי שסופו איש לא יכול לחזות'. סוף ציטוט. רן לוי 42:00 לג'ון פישר עם זאת לא היו ספקות לגבי החלטתו. הוא האמין שאם בריטניה לא תהיה הראשונה לבנות ספינות דרדנוט, מדינה אחרת תקדים אותה. והוא צדק לחלוטין. מסמכים היסטוריים מראים בבירור שכמעט כל הציים הגדולים בעולם בחנו לעומק תכנונים של ספינות בסדר הגודל ובעוצמה של הדרדנוט. היפנים בפרט היו על סף בניית ספינה ראשונה שכזו. כך או כך ברגע שהושקה הדרדנוט לא הייתה דרך חזרה. אוניית המערכה החדשה חוללה בשדה הקרב הימי מהפכה בסדר הגודל של המהפכה שחולל הטנק בשדה הקרב היבשתי. כל המעצמות מיהרו לתכנן ולבנות אוניות מערכה גדולות, מהירות וגדולות תותחים משלהן. בכל שנה הושקו ספינות גדולות יותר ויותר. ב-1914 למשל הושקה אוניית המערכה קווין אליזבת שקונתה ה-Super Dreadnought. משקלה היה 27,000 טון, פעם וחצי מזה של הדרדנוט. רוחב השריון שלה כמעט 40 סנטימטר, היא נשאה תותחים בקוטר 15 אינץ' והפליגה במהירות של 25 קשרים לעומת 21 של הדרדנוט. הקווין אליזבת גם הונעה בכוח נפט במקום פחם. עד מלחמת העולם השנייה הושקו ספינות דרדנוט יפניות, גרמניות, איטלקיות, צרפתיות, אמריקאיות ובריטיות במשקלים של עד 50,000 טון במקרים מסוימים. מהרגע שהושלמה הדרדנוט ניקרה שאלה אחת במוחותיהם של כל הימאים, הקצינים והאדמירלים: האם היא שווה את זה? האם אוניות המערכה הגדולות והאדירות האלה שכל כך יקר לבנות אותן אכן מסוגלות למחות ציים שלמים ממרחק של קילומטרים? ההזדמנות הראשונה לענות על השאלות הטורדניות האלה הגיעה סוף סוף כעבור 10 שנים, ב-1916. מלחמת העולם הראשונה הייתה שיא של תהליך בן כמה עשרות שנים שבו גברה בהתמדה המתיחות שבין בריטניה וגרמניה. הגרמנים, שרק לפני זמן לא רב במונחים היסטוריים התאחדו והפכו מאוסף של נסיכויות למדינה אחת, היו בדרכם להיות מעצמה. לגרמנים הייתה האוכלוסייה המשכילה ביותר באירופה, אוניברסיטאות מהטובות בעולם ומסורת מפוארת של מצוינות טכנולוגית שמוכרת לנו גם היום. הרוסים והצרפתים, מי שפעם היו יריבותיה של אנגליה, הבינו חיש מהר ממי הן באמת צריכות לפחד וכרתו ברית עם הבריטים כנגד הגרמנים. רן לוי 45:01 כפי שחששו הבריטים, מרגע השקת הדרדנוט נכנסו גרמניה ובריטניה למרוץ חימוש ימי היקר ביותר בהיסטוריה. הגרמנים ידעו שצי חזק הוא אבן בניין חיונית בדרך לסטטוס של מעצמה גלובלית והם היו מוכנים להשקיע תקציבי עתק בהקמת צי של ספינות דרדנוט. הספינות הגרמניות היו בדרך כלל קטנות יותר ממקבילותיהן הבריטיות, אך מתקדמות יותר טכנולוגית. הן היו בעלות משקפות וכוונות טובות יותר, שריון עמיד יותר וגופים יציבים יותר במים. לבריטים לא הייתה כל ברירה וכדי לשמר את העליונות האימפריאלית שלהם היו מוכרחים לבנות ספינות דרדנוט שתעלה על זו של הגרמנים. מפרוץ המלחמה היו לבריטים 49 אוניות מערכה לעומת 29 לגרמנים. עליונות ימית ברורה, אך ללא היחס של 2 ל-1 שהבריטים התרגלו אליו בשנים הקודמות. עם תחילת המלחמה ב-1914 הטילו הבריטים מצור ימי על גרמניה וחסמו את המסחר הימי אליה. אפשר היה לצפות לאחר ההשקעה הפיננסית המסיבית של שתי המעצמות בבניית הציים שלהם, שהגרמנים והבריטים יסוסו אלי קרב וישלחו את אוניות המערכה שלהם להתנגח אלו באלו, אבל למרבה האירוניה דווקא העלות הגבוהה של הדרדנוטס היא זו שהשאירה אותן מחוץ למשחק. הגרמנים פרסו שדות מוקשים ימיים וסירות טורפדו מהירות בקרבת החוף, כך שהבריטים לא ססו להכניס את אוניות המערכה היקרות שלהם לגוב אריות מסוכן שכזה. הגרמנים מצידם ידעו שהתנגשות ישירה עם הצי הבריטי האדיר תסתיים סביר להניח בהשמדתו של הצי היקר שלהם, ולכן העדיפו להכות בבריטים בעזרת ספינות טורפדו זולות וצוללות שהיו חשאיות יותר ופגיעות פחות מהאוניות הגדולות והכבדות. התוצאה הייתה שבמשך שנתיים תמימות, בעוד הצבאות היבשתיים מקיזים זה דמו של זה לאורך קווי החפירות ושני הצדדים סופגים מיליוני אבידות, דווקא הציים היקרים והיוקרתיים ישבו בחוסר מעש ולא תרמו דבר למאמץ המלחמתי. חוסר המעש הזה הוביל לתסכול אדיר בשני הצדדים. המלחים והקצינים הגרמנים היו מתוסכלים מכך שהם לא עושים שום דבר כדי להסיר את המצור הימי שחנק את כלכלת גרמניה והרעיב את אזרחיה. ועמיתיהם הבריטים הביטו בעיניים כלות על חיילי צבא היבשה שלחמו בעוז וגנבו במירכאות את כל התהילה. התסכול בצד הבריטי גבר עוד יותר בעקבות שורה של הצלחות גרמניות שגבו מהבריטים מחיר כבד. צוללות גרמניות הטביעו שלוש ספינות בריטיות בצפון, וספינות גרמניות הצליחו להטביע שתיים נוספות בצידו השני של כדור הארץ, בדרום אמריקה. לא היה די בהצלחות אלה כדי לערער את העליונות הימית של הבריטים, אבל הציבור הבריטי לא אהב לראות את הצי היקר והמפואר כושל פעם אחר פעם. המצור הימי היה יעיל מאוד, אבל הרעבה איטית של מיליוני גרמנים היא הרבה פחות דרמטית ומספקת ממראה של ספינת אויב שוקעת במים. רן לוי 47:53 ג'ון פישר היה בשלב זה אזרח. הוא פרש מהצבא ב-1910 וכאות תודה על שירותו זכה בתואר אצולה: הברון הראשון פישר. על פי המסורת לכל בית אצולה יש מוטו משלו והמוטו שבחר פישר לעצמו היה 'Fear God and Dread Nought' או בתרגום חופשי 'פחד מאלוהים ופחד מכלום'. וינסטון צ'רצ'יל, שבמלחמה העולם היה ראש האדמירליות - הגוף הממשלתי שמפקח על הצי - קרא לפישר אל הדגל בתקווה שיסייע להחזיר לצי את כבודו האבוד. פישר, אז כבר כבן 70, הסכים וחזר להיות מפקד הצי. תחת פישר שלחו הבריטים אל דרום אמריקה שייטת של מספר סיירות מערכה. סיירת המערכה, Battlecruiser, הייתה סוג נוסף של ספינה שיזם ג'ון פישר במקביל לבנייתן של הדרדנוטס. לסיירת המערכה היו פחות תותחים מלה-דרדנוט והשריון שלה היה קל יותר, אבל היא הייתה מהירה יותר ובעלת טווח פעולה גדול. סיירות המערכה הבריטיות מיהרו דרומה, פגשו את הצי הגרמני וכפי שקיווה פישר, הכו אותו שוק על ירך. זו הייתה הצלחה מעודדת, אבל אפשר לראות בה רק כמתאבן למנה העיקרית שכולם ציפו לה: קרב שבו ישתתפו הדרדנוטס עצמן. ובמאי 1916 הוגשה סוף סוף המנה העיקרית לשולחן. הגרמנים החליפו את מפקד הצי שלהם והאדמירל הגרמני החדש היה נועז הרבה יותר מקודמו. הוא החליט ליטול יוזמה ולהוציא את הדרדנוטס הגרמניות מהנמל. כיוון שידע היטב שלבריטים יתרון מספרי באוניות מערכה, החליט שלא לתקוף את הדרדנוטס הבריטיות אלא רק את סיירות המערכה שלהן. וכיוון שדרדנוט חזקה בהרבה מסיירת מערכה, הדרדנוטס הגרמניות יוכלו להשמיד את סיירות המערכה הבריטיות ללא קושי. אך מה שמפקד הצי הגרמני לא ידע הוא שהבריטים פיצחו זה מכבר את צפני התקשורת הגרמניים. כשה-High Seas Fleet הגרמני יצא מהנמל אל הים הצפוני, כבר חיכה לו שם ה-Grand Fleet הבריטי במלוא עוצמתו. המבנה העקרוני של שני הכוחות היה זהה. אוניות המערכה הגדולות והחזקות הפליגו יחד בקבוצה אחת שהיוותה את עיקר כוח ההשמדה של הצי, ושייטת סיירות מערכה קלות ומהירות הפליגה לפני הכוח העיקרי כדי לגלות את מיקום האויב ולהכווין את אוניות המערכה. ב-31 במאי נתקלו הכוחות הקדמיים של הבריטים והגרמנים זה בזה, לא הרחק מחצי האי יוטלנד שלחופי דנמרק. כשהבחינו הסיירות הגרמניות בבריטיות הן פנו לאחור והחלו בורחות דרומה כדי למשוך את סיירות המערכה הבריטיות ולפתות אותן לעימות חזיתי עם הכוח העיקרי של הדרדנוטס הגרמניות שארב להן שם. הסיירות הבריטיות דלקו אחר הספינות הגרמניות, אך כשהבחינו באוניות המערכה הגרמניות העדיפות הסתובבו וברחו צפונה. מבחינת הגרמנים זה היה צפוי לחלוטין כמובן, אבל מה שהם לא ידעו זה שהסיירות הבריטיות מנסות למעשה לפתות אותם להתקרב אל אגרוף הברזל של הגרנד פליט. הגרמנים בלעו את הפיתיון ורדפו אחר הסיירות החלשות בשעה שהם מצליחים להטביע שתיים מהן. ואז לקראת הערב התנגשו הציים הגדולים זה בזה. אנחנו נמצאים כעת במרכז הקרב הימי הגדול ביותר בהיסטוריה. מסביבנו שואטות 250 מפלצות ברזל משוריינות, מחליפות מהלומות אמתניות באמצעות תותחיהן הענקיים. פגזים נופלים לכל עבר, מרימים סילונים אדירים של מים אל השמיים. הבריטים הצליחו להכות בכוח הגרמני והטביעו כמה וכמה סיירות. שם, לא רחוק מאיתנו, אפשר לראות את אחת הסיירות הגרמניות הטבועות. היא ארוכה כל כך עד שהחרטום שלה נעוץ בקרקעית הים והירכתיים שלה בוקעות מתוך המים לגובה של יותר מ-10 מטרים. הגרמנים הבינו חיש מהר לאיזו מלכודת הם נפלו והחליטו לברוח, אבל בכל ההמולה, עשן התותחים והסנוור של השמש השוקעת, שני הצדדים התקשו לנהל קרב מסודר. זכרו שבמלחמת העולם הראשונה הרדיו היה בחיתוליו ומרבית התקשורת בין הספינות עדיין נעשתה באמצעות הבהוב פנסים וסימון בעזרת דגלים. גם התותחנות שהפגינו שני הצדדים לא הייתה מספיק טובה עדיין ואחוז הפגיעות מסך הפגזים שנורו היה מזערי. סדרה של טעויות ולא מעט מזל רע לבריטים הביאו לכך שהגרמנים הצליחו להשיג ספינותיהם דרומה ולחזור לנמל בשלום. רן לוי 53:23 קרב יוטלנד אם כן הסתיים באנטי קליימקס. שני הצדדים הכריזו על ניצחון כמובן, אבל במציאות זה היה תיקו מאכזב לשניהם. שני הצדדים ספגו אבידות קשות. 14 ספינות ו-6,000 הרוגים לבריטים, ו-11 ספינות וכ-2,500 הרוגים לגרמנים. שני הצדדים לא איבדו ספינות דרדנוט, אלא רק סיירות ומשחתות קטנות יותר. הבריטים קיוו לניצחון היסטורי ומכריע בסגנון קרב טרפלגר, אבל לא הצליחו לטאטא את הים. למרות שהם שמרו על עליונות ימית מובהקת, הם נותרו כשחצי מתאוותם בידם. הגרמנים המאוכזבים חזרו אל המצור הימי המחניק, אבל היו יכולים להתנחם בכך שהתמודדו בכבוד כנגד הצי החזק ביותר בעולם ושרדו. בשורה התחתונה, קרב יוטלנד לא שינה את המצב הטקטי באזור. הגרמנים עדיין היו שרויים במצור והבריטים עדיין היו חייבים לשמור מפני האיום הפוטנציאלי של הצי הגרמני ולהקדיש לו את המשאבים המתאימים. מכאן ועד סוף המלחמה לא התחולל עוד אף קרב ימי משמעותי בסגנון קרב יוטלנד בין הגרמנים והבריטים. למעשה, קרב יוטלנד הוא הקרב הימי המשמעותי היחיד בהיסטוריה שבו השתתפו דרדנוטס. זה אנטי קליימקס אדיר. הדרדנוטס מעולם לא הוכיחו את עצמן בקרב. הן היו אקדח שהופיע במערכה הראשונה ולא ירה במערכה השלישית. למעשה המעבר לספינות פלדה גדולות אפילו הרע בבאופן ניכר את סיכויי ההישרדות של אנשי הצוות במקרה של פגיעה קטסטרופלית בספינה. אם ספינת עץ נפגעה מאש תותחים היא הייתה נשרפת ומתפרקת, אבל נדרשו לה עשרות דקות כדי לטבוע. כשספינת מתכת נפגעת באופן קריטי היא מתפרקת וטובעת בתוך דקות. המלחים אינם מסוגלים לברוח. הנה עדותו של קצין בריטי זוטר ששירת על סיפונה של סיירת המערכה קווין מרי בקרב יוטלנד. הקווין מרי ספגה פגיעות קשות והחלה נוטה על צידה, ציטוט: 'עליתי אל הסיפון וכשהגעתי לדופן הספינה היה שם קהל גדול של חיילים שלא נראו נלהבים במיוחד לקפוץ למים. קראתי להם 'קדימה חבר'ה, מי בא לשחות?'. מישהו צעק לי 'היא לא תצוף הרבה זמן'. אבל משהו ואין לי מושג מה דרבן אותי לברוח. טיפסתי מעל הדופן וקפצתי למים כשיותר חמישה חיילים בעקבותיי. התרחקתי מהספינה בשחייה הכי מהר שיכולתי והצלחתי להגיע למרחק של אולי 30 מטרים כששמעתי רעש אדיר. הסתובבתי והבטתי סביב. האוויר היה מלא ברסיסים ובשברי מתכת'. סוף ציטוט. הקצין הזוטר בדומה לשאר החיילים על הסיפון לא ידע שפגז גרמני שפגע במאגרי התחמושת של הספינה הבער אותם והפיצוץ שהתחולל כתוצאה מכך קרע את הספינה לשניים, ציטוט: 'רסיס גדול חלף ממש ליד ראשי ובתגובה אינסטינקטיבית צללתי אל תוך המים כדי שלא להיפגע. נשארתי מתחת למים כמה זמן שרק יכולתי ואז הרמתי את ראשי שוב. מאחוריי שמעתי רעש של מים רבים כמו גלים המתנפצים אל החוף והבנתי שזו מערבולת היניקה שהשאירה מאחוריה הספינה שנעלמה לגמרי. בקושי הספקתי למלא את ריאותיי באוויר לפני שנשאבתי אל תוך המערבולת. הרגשתי שאין טעם להילחם בה. אמרתי לעצמי 'מה הטעם להיאבק, אתה גמור'. כמעט שנכנעתי אבל קול קטן בראשי המשיך לקרוא לי 'אל תיכנע, תמשיך לשחות'. סוף ציטוט. הקצין הזוטר ועוד 19 חיילים היו הבודדים מתוך 1,266 אנשי הצוות של הקווין מרי ששרדו ועם אלה מצולות בתוך שניות ספורות בלבד. המקרה הזה לא היה יוצא דופן. כמעט בכל פעם שטבעה ספינה חיילים ספורים הצליחו לשרוד במזל גדול. לימאי ששירת בחדר המכונות או באחד הסיפונים התחתונים לא היה שום סיכוי מעשי להינצל. ברגע שהספינה נפגעה החשמל כבה ובאפילה לא היה אפשר למצוא את הדרך החוצה בתוך כמה עשרות השניות שעמדו לרשות החיילים. וגם אם הצלחת לקפוץ למים מהספינה השוקעת, כפי שמלמדת עדותו של הקצין מהקווין מרי, סיכויי ההישרדות אינם גבוהים במיוחד. במקרים רבים פני המים היו מכוסים בשמן בוער וסמיך, לא היו פיסות עץ מספיקות שאפשר להיאחז בהן. פגזים שנחתו במים הרגו ניצולים רבים ואחרים נדרסו על ידי ספינות חולפות במהלך הקרב. בשורה התחתונה הסיכויים היו לרעתך. מאוד. ואם בקרבות כנגד נפוליאון איבדו הבריטים 3 עד 4 אחוזים מהימאים שלהם בקרב, הרוסים בצושימה למשל איבדו 60 אחוזים מהימאים. רן לוי 58:37 אחרי מלחמת העולם הראשונה המשיכו המעצמות לבנות אוניות מערכה גדולות יותר ויותר, אבל במלחמת העולם השנייה עלתה לגדולה ספינת מלחמה מסוג אחר לגמרי: נושאת המטוסים. המטוס הוכיח את עצמו ככלי נשק יעיל בהרבה מהתותח הכבד ונושאות המטוסים החליפו את אוניות המערכה כליבת עוצמתו של הצי. אוניות המערכה ירדו מגדולתן והופנו למשימות סיור, הגנה על נושאות מטוסים והפגזת חופים. כשהופיע הטיל המונחה במחצית השנייה של המאה ה-20 הפכו אוניות המערכה ללא רלוונטיות לגמרי. ספינות קטנות בהרבה צוידו בעוצמת אש קטלנית ומדויקת יותר מכל תותח וכבר לא הייתה סיבה טובה להחזיק באוניות המערכה היקרות. הן פורקו ונגרסו וכיום אין צי שמחזיק בדרדנוטס בשירות פעיל. סיירות המערכה שהיו האחיות הקטנות של הדרדנוטס הן כיום ספינות המלחמה הגדולות ביותר בשימוש סדיר. מהו אם כן פסק הדין של ההיסטוריה? האם היו ספינות הדרדנוט לא יותר מאשר רעיון מגלומני שגרר את המעצמות למרוץ חימוש יקר ומעולם לא מימש את כל ההבטחות הגרנדיוזיות שהיו גלומות בו? לא. למרות שנעלמו ואינן עוד וגם כשהפליגו בימים לא הכריעו קרבות בנוקאאוט כפי שציפו מהן, הדרדנוטס מילאו תפקיד מכריע בהיסטוריה. הן הכריחו את הציים בכל רחבי העולם לעבור תהליך מודרניזציה עמוק וכואב ששלף אותם מהמאה ה-19 והזניק אותם בכמה עשרות שנים ספורות אל מציאות חדשה לגמרי, כמו למשל שינויים במבנה ובאיכות כוח האדם ששירתו על הספינות. בעבר האנשים שאיישו את הספינות היו צריכים להיות מוכשרים ובעלי נכונות לעבודה קשה, אבל לאו דווקא משכילים במיוחד. כתוצאה מכך הבדלי המעמדות בין הקצינים והחיילים היו ברורים וחדים מאוד. הקצינים המשכילים שהגיעו ממשפחות עשירות ומיוחסות לא נהגו להתערבב עם המלחים הפשוטים שלפעמים אפילו לא ידעו קרוא וכתוב. היחס אל המלחים הפשוטים מצד הקצונה התאים למצב: זלזול, תנאי מגורים נוראיים, אוכל גרוע ודרישות משמעת נוקשות שלעומתן גם הטירונות של גולני נראית כמו מצעד הגאווה בתל אביב. הדרדנוטס לעומת זאת דרשו כוח אדם מסוג שונה לחלוטין. הספינות המתוחכמות הללו על שלל מערכות הנשק והמנועים המודרניים שלהן היו זקוקות למפעילים מומחים, אנשים שלמדו את המערכות וידעו איך להתמודד מולן. במילים אחרות, אנשים משכילים ובעלי מקצוע: טכנאים, מכונאים, מהנדסים. בספינות מדור המפרש רק אחוזים ספורים מאנשי הצוות היו בעלי כישורים מקצועיים. לעומת זאת בספינות דרדנוט כ-3/4 מהצוות היה מורכב מאנשים שהוכשרו באופן ספציפי לתפקיד שאותו היו אמורים למלא. דרישות כוח האדם החדשות הביאו לכך שכעת התמודד הצי הבריטי על ליבם של מלחים פוטנציאליים בשוק העבודה שהיה שונה לגמרי לעומת מספר שנים קודם לכן. לאנשים משכילים ומוכשרים היו אלטרנטיבות ביבשה, הם הצליחו למצוא לעצמם תעסוקה מכובדת ולא בהכרח היו מוכנים להתגייס לצי שבו הקצינים מתייחסים אליהם כמו אל פראים בספארי שבאפריקה. אדמירל ג'ון פישר היה מבין הראשונים להבין שכוח האדם של הצי הוא הנכס הגדול ביותר שלו, חשוב יותר אפילו מהספינות עצמן. אחרי הכל לבנות דרדנוט לוקח שנה או שנתיים, אך כדי להכשיר איש צוות לתפקידו בצורה טובה נדרשות 5 או 6 שנים. פישר הכניס שיפורים משמעותיים בתנאי המחיה של המלחים. הוא העלה את השכר, שיפר את תנאי המגורים והמזון והכניס לספינות מכשירי חשמל מודרניים כגון מקררים, תנורים וכדומה. המשמעת הפכה להיות הגיונית ונוחה יותר. בסיסי הכשרה הוקמו על היבשה ובהם הוכשרו החיילים עוד לפני שיצאו לים. בתוך הספינות עצמן אנשי צוות מומחים הפכו להיות חשובים וחיוניים לתפקודה של הספינה לא פחות ולפעמים אפילו יותר מקצינים זוטרים, והבדלי המעמדות בין הקצינים והחיילים הפשוטים הטשטשו באופן ניכר. במילים אחרות כשאנחנו מתבוננים על חיל ים מודרני, שלנו ושל שאר הציים, על קצינים שעוברים הכשרה ממושכת ואפילו לומדים לתארים אקדמיים, על נגדים ותיקים ומנוסים שנושאים על גביהם מחלקות בספינה לאורך שנים ועל בתי ספר לאלקטרוניקה ומכונאות ושאר מתקני הכשרה שהם היום לא פחות חשובים לצי מאשר הספינות שלו, אנחנו מתבוננים על צי שהוא תולדה ישירה של המהפכה שחוללו הדרדנוטס. זו מהפכה שהביאה לכך למשל שכבר לא מגייסים יותר לשירות ילדים בני 13 שלא הספיקו אפילו ללמוד בתיכון, ילדים כמו ג'ון פישר עצמו. שירות על אוניית מערכה לעידן הדרדנוט היה מקור לגאווה אדירה עבור המלחים שהרגישו שהם מגלמים בדמותם או בספינות האדירות עליהן שירתו את עוצמתה של ארצם. אפשר לחוש בגאווה הזו בתיאור של מלח בריטי את יציאתו של הגרנד פליט אל הקרב ביוטלנד, ציטוט: 'לכל כיוון שבו הסתכלת היו ספינות עד אל מעבר לאופק. ואז לפסוף הגיעה הארמדה הענקית של 30 אוניות מערכה מתקדמות בחמישה טורים או יותר מוקפות במסך צפוף של משחתות. זה היה מחזה שדוגמתו לא ייראה עוד לעולם'. סוף ציטוט. האם נזכה לחזות שוב ביום מן הימים במכונות הענקיות המפלצתיות ומעוררות ההשתאות האלה, הדרדנוטס? קשה לי להאמין. הטכנולוגיה המודרנית נותנת יתרון לתחכום, זריזות ויעילות על פני עוצמת אש פראית ועשרות אלפי טונות של פלדה מחוסנת. אבל אם יצא לכם לראות שוב את הסרט מלחמת הכוכבים או כל סרט מדע בדיוני אחר שבו חוצה חללית ענקית את המסך בכבדות עטורה בתותחים כבדים, תוכלו אולי לחוש בהד של ההתפעמות שאחזה באנשי תחילת המאה ה-20 כשצפו בדרדנוטס יוצאות מהנמל. רן לוי 66:35 ניר... מה זה... אלוהים אדירים... הכנסת לי דרדנוט לחדר העבודה? בחייך, הרסת לי את הבית! תראה, כל הקיר התמוטט, הגג הלך. אתה יודע כמה זמן ייקח לי לנקות את האבק? נו, ניר, באמת... אויש. להתראות בפרק הבא.
        ]]></content:encoded>
    </item>
    
    <item>
        <title>452: משחק החיים של קונווי [עושים היסטוריה]</title>
        <link>https://mat-mo.github.io/podtext/episodes/vshym-hystvryh/452-mshkhq-hkhyym-shl-qvnvvy-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/452-mshkhq-hkhyym-shl-qvnvvy-vshym-hystvryh.html</guid>
        <pubDate>15 בספטמבר 2025</pubDate>
        <description>Transcript for 452: משחק החיים של קונווי [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>453: תמ"ק עוזי - עלייתו ונפילתו של אייקון ישראלי (ש.ח.)</title>
        <link>https://mat-mo.github.io/podtext/episodes/vshym-hystvryh/453-tm-q-vzy-lyytv-vnpyltv-shl-yyqvn-yshrly-sh-kh.html</link>
        <guid>https://mat-mo.github.io/podtext/episodes/vshym-hystvryh/453-tm-q-vzy-lyytv-vnpyltv-shl-yyqvn-yshrly-sh-kh.html</guid>
        <pubDate>29 בספטמבר 2025</pubDate>
        <description>Transcript for 453: תמ"ק עוזי - עלייתו ונפילתו של אייקון ישראלי (ש.ח.) from עושים היסטוריה</description>
        <content:encoded><![CDATA[
            שני 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע אבל אם הוא עשה ככה'. תקשיבו לזה: יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי הפרסומת הזאת נועדה לכם. רן לוי 01:40 חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 שלום וברוכים הבאים לעושים היסטוריה, פרק 453: עוזי, עלייתו ונפילתו של אייקון ישראלי. שידור חוזר. את הפרק שתשמעו מיד הקלטתי אי שם בסביבות 2012, אני חושב. במקור הוא הוקלט בשני חלקים שלצורך השידור הזה איחדתי אותם לפרק אחד. אז איפשהו באמצע אתם תשמעו אותי מדבר על 'בפרק הבא כך וכך', אבל אין בפרק הבא, זה הכל בפרק הזה. מה שיותר מעניין לדעתי זה שמאיזושהי סיבה אני כבר לא ממש זוכר, אולי מכיוון שזה היה לקראת חגיגות הפרק ה-200 של עושים היסטוריה, החלטתי לעשות אותו אז כמעין פרק אולסטאר של עולם הפודקאסטים הישראלי והזמנתי את כמעט כל הפודקאסטרים המובילים של אותה התקופה להשתתף בו. שאגב, כיף לראות שחלק לא מבוטל מהם, כמוני, עדיין פעילים גם היום, בערך 13 שנה מאוחר יותר. אז ללא כל סדר מיוחד, תשמעו בפרק הזה את אילנה בקסיס מהפודקאסט 'דברי הימים', יפתח מזור מ'פה ושם בארץ ישראל', יובל מלחי מ'קטעים', רם שרמן ודורון ניר מ'גיקונומי', אבי וולר מ'היסטוריה של האימפריה הרומית', עידן כהן שהיה אז העורך הראשי של 'סיפור משפחתי', ועוד שני פודקאסטרים אמריקנים שהכרתי, ג'ונתן אוקס ופיליפ ווליקה. אם אתם חובבי נוסטלגיה של פודקאסטים, אני בטוח שהפרק הזה יעשה לכם קצת נעים בלב. בסוף הפרק אני אתן כמה תיקונים לשגיאות שנפלו בפרק, כולל טעות שהיא כנראה הטעות שקיבלתי עליה הכי הרבה הערות אי פעם בהיסטוריה של עושים היסטוריה. גם עוד כמה תוספות מעניינות ששלחו לי מאזינים לאורך השנים. זהו, האזנה נעימה. אלי אשד 06:41 עוזי היה ילד יקה, מוצא גרמני, כלומר השם המקורי שלו היה גרהארד, משהו כזה. הוא נולד בגרמניה. אבא שלו אגב דמות מעניינת בפני עצמו. הוא היה צלם אווירי אחד הראשונים במלחמת העולם הראשונה בתקופה שהתחילה הלחימה באוויר, ואז התחילו גם הנושא של הצילום מהאוויר בצבא הגרמני. ואביו של עוזי היה אחד הראשונים הראשונים, אולי אפילו הראשון בכלל. כשהוא עלה לארץ ישראל, הוא עלה בלי משפחתו. הוא התגרש אז מאשתו, הסיבות לא ברורות, מן הסתם לא בהכרח קשור לזה, אבל הוא עלה כגרוש לבד. אשתו נשארה בגרמניה עם הילדים, עם הבן גרהארד. ואז כשהסתיימה המלחמה הוא הפך להיות צייר, צייר די ידוע, עד שבאיזשהו שלב בראשית שנות ה-30 כנראה קלט מה הולך להיות בגרמניה ופשוט עשה עלייה לארץ ישראל, התיישב שם בקיבוץ. ושם קודם כל הוא הפך להיות מורה לאמנות, אבל לפי אחת הגרסאות יש על זה קצת ויכוח, הוא גם לימד את אנשי ההגנה את הנושא של הצילום האווירי והיה צלם אווירי ראשון של מה שהפך להיות צה"ל. כלומר, אדם בולט וחשוב בפני עצמו. האבא, כשהוא עוד היה בגרמניה, היה לו אוסף גדול של כלי נשק. עוזי היה רואה אותם על הקירות, מתעניין, בודק, שואל. אני לא יודע אם האבא המשיך להתעניין בכלי נשק גם בארץ, אבל עוזי בהחלט כן. אמא של עוזי גרה עם ידידה שלה, לאותה ידידה היה אח נאצי, קצין ב-SS. עכשיו אנחנו לא יודעים בדיוק מה קרה עם הקצין הנאצי מה בדיוק קרה במשפחה, אבל כנראה שבאיזשהו שלב הוא הזהיר אותם או שהוא איים עליהם 'תסתלקו מכאן אחרת יהיה לכם רע מאוד'. עוזי גרהארד קודם כל נשלח לבית ספר באנגליה, ואחר כך הוא עלה לארץ והתיישב בקיבוץ של אבא שלו. רן לוי 09:33 גרהארד מצא את עצמו בקיבוץ יגור, לא רחוק מחיפה. את השם עוזיאל או בקיצור עוזי שאל גרהארד מהתנ"ך, שם הוא מסמל כוח, עוצמה וחוסן. 'אדוני עוזי ומעוזי ומנוסי ביום צרה. אליך גויים יבואו מאפסי ארץ ויאמרו, אך שקר נחלו אבותינו. הודיעם את ידי ואת גבורתי וידעו כי שמי אדוני'. אלי אשד 10:25 עוזי שם הכי צברי שאתה יכול לחשוב עליו. סופר צברי אם תרצה. עוזי זה גם היה שם של סדרת הסאטירות של בנימין תמוז ועמוס קינן, של הצבר שלועג לכל הירחמיאלים האלה מהמפלגה. עוזי, למה עוזי? כי זה השם הכי צברי שרק יכול להיות. הוא הפך להיות לארץ-ישראלי, לוחם, נזעם. הוא ידע בדיוק כמובן מה קרה בגרמניה והוא התחיל להתעניין מאוד בנושא של הנשק. אנחנו מדברים כבר על שנות ה-40. אז כבר כולם היו מאוד מודעים לנושא של ביטחון, של הגנה, המאבק נגד הערבים, הנאצים שנמצאים בשער. אז כן, עוזי הצעיר בן ה-20 התחיל להתעניין בכלי נשק, באקדחים וברובים. הוא היה בודק אותם, הוא היה נוסע לחיפה ובאיזשהו שלב הוא קיבל אקדח מחבר שלו. ויום אחד הוא נתפס בידי המורה שלו כשהוא משחק עם אקדח והמורה ישר נתן לו סטירת לחי ושאל אותו 'מה זה? מה אתה מתעסק עם דברים כאלה?'. כי מילדים עוד לא ציפו. אחר כך אבל הוא המשיך, כי בחברה שהוא היה, חברה קיבוצית, כן ציפו מאנשים שיתעסקו בדברים כאלה. כן רצו, אולי לא בבית הספר אבל בהחלט כן בהמשך. בשנת 1943 עמד לעבור לקיבוץ עין חרוד. באותם הימים החלו הבריטים לערוך את חיפושיהם אחרי כלי נשק בקיבוצים, ועוזי היה צריך לעבור עם מחלקתו למקום אחר. הוא ארז את שרטוטיו ואת הכלי לדוגמה שבנה והסתירם במכונית בין קופסאות של ירקות וקיווה כי הכל ילך כשורה. אך ליד חיפה נעצרה המכונית ונערך חיפוש והכלים שהוחבאו נמצאו. הם כנראה גילו שהוא אחראי על הנשקייה בקיבוץ שלו, מה שנקרא היום 'סליקים' וכל הדברים האלה איפה שהם היו מחביאים את כלי הנשק של ההגנה, והכניסו אותו הבריטים לכלא למשך כמה שנים טובות. אז הוא היה כמה שנים בכלא במהלך שנות ה-40, ניצל את השהות שלו בכלא היטב. הוא קרא כל מה שהוא יכול היה על נשק, כלי נשק, אקדחים, רובים, וככל הנראה הוא חשב כל הזמן איך אפשר לשפר. רן לוי 13:42 והיה הרבה מה לשפר. כלי הנשק שהיו בשימוש לוחמי המחתרות כדוגמת הסטן הבריטי היו זולים ופשוטים לייצור, אבל גרועים מכל בחינה אחרת. הם סבלו ממעצורים רבים ואי-דיוק ניכר. אלי אשד 14:15 הבעיות עם כלי הנשק האחרים, הטומיגאן, השמייסר, שפשוט הם היו איטיים. היו יורים בהם ולא תמיד... היית צריך משהו מהיר, קל ונוח להפעיל אותו במצב של מבצע, של מתקפה או הגנה. בדרך כלל מבצעי התקפה על הצד השני, על הערבים. צריך משהו קל מאוד, נוח מאוד ויעיל מאוד, ועוזי עמד על הסטנדרטים האלה. כשהוקמה מדינת ישראל התגייס עוזי גל לצה"ל, השתתף במספר פעולות קרביות והתנדב לקורס קצינים. הוא עבר קורס מיוחד בצה"ל, והוא תוך כדי המשיך לפתח ולשכלל את הרעיון שלו שזה מה שהפך להיות העוזי. ואז הוא פנה למפקד הקורס, מאיר זורע, והראה לו את מה שהוא יצר שזה בעצם התת-מקלע מה שאנחנו קוראים לו. מאיר זורע קצת הופתע. אתה לא מצפה שאיזה חייל שלך פתאום מגיע אליך עם דבר כזה. אז הוא בדק, מרשים מאוד. מיד רץ ושלח מכתב לרמטכ"ל דאז של צה"ל, נדמה לי שזה היה יעקב דורי, אמר לו 'תשמע, יש כאן איזה בחור מוכשר מאוד שיצר כלי נשק. שמע, זה ממש אני בדקתי אותו, הוא עושה עליי רושם משהו יוצא מן הכלל. בוא ננסה את זה'. פשוט משהו מרשים. חיים לסקוב 14:39 אל ראש מחלקת ההדרכה במטכ"ל חיים לסקוב. הנדון: תת מקלע חדש. רצוף בזה דוגמה של תת מקלע המיוצר אישית על ידי סגן חניך עוזיאל גל. בדקתי אישית את הכלי ולהלן מסקנותיי: א. החזקה מצוינת, מונח ביד להפליא. ב. כיוון אינסטינקטיבי מהמותן עולה על זה של כל כלי שאני מכיר. ג. דיוק רב. ד. אין מעצורים פרט למעצורים בגלל תחמושת לקויה. אלי אשד 15:12 אז במקרה או שלא במקרה בדיוק אז צה"ל חשב בעצמו באמת רצה כלי נשק חדש. יכול להיות שזה היה מקרי, יכול להיות שבדיוק אז הם קיבלו שתי הצעות בלי קשר והחליטו אז להקים ועדה כזאת. אבל מה שקרה שבאמת היו להם פתאום שתי הצעות. ההצעה של עוזי לגבי מה שהפך להיות העוזי, והצעה נוספת מתנגדת של רובה אחר. הרובה האחר היה תת מקלע בשם קארה שפותח על ידי רב סרן חיים קארה מהמחלקה לנשק קל ונשק אווירי בחיל המדע. החיל שהפך ברבות הימים לרשות לפיתוח אמצעי לחימה, רפאל. לכאורה יש כאן שני ממציאים, שני כלי נשק שמתחרים זה בזה ישירות. אבל האמת מורכבת יותר. במדינה הקטנה והצעירה לא היו הרבה בתי מלאכה מתאימים לפיתוח כלי נשק. קארה וגל מצאו את עצמם עובדים זה לצד זה, שולחן לצד שולחן. טענות על העתקות לא איחרו לבוא. במכתב שכתבו שניים מאנשי המחלקה לנשק קל ונשק אווירי למנכ"ל רפאל שנים רבות לאחר מכן, הם אומרים: 'אנו מוצאים לנכון להעמיד את העובדות על דיוקן. במסגרת עבודתנו במכון 1 של חיל המדע בתל אביב הוחל כבר בשנת 48-49 בפיתוח תת מקלע עבור צה"ל בפיקודו של רב סרן במילואים קארה חיים. באותה תקופה הועבר מר עוזי גל מצה"ל לעבוד במחלקת התכנון של בית המלאכה במכון 1. מר גל שהה במחלקתנו כמה חודשים ולאחר זאת עבר לתע"ש. בפיתוח הנ"ל שעסקו בו בתע"ש לאחר בואו של מר גל הועתקו כל השכלולים מהדגם שלנו. השוני בין שני הכלים שעבדו על אותו פרינציפ שפותח אצלנו הוא בזה שהסדן של תע"ש הוא מרובע ושלנו היה עגול. אין אנו מוצאים כהוגן שכל המוניטין והפרסום ייפלו בחלקם של תע"ש ועוזי גל'. שפשוט אנשים מקצועיים יותר מעוזי. עוזי הוא היה חייל פשוט. אבל אלה היו ממש קשורים לחמ"ד, שזה מין מחלקת הפיתוח של צה"ל. הם יצרו רובה משל עצמם, הביאו אותו אמרו 'רבותיי, הנה!'. אז הם בחרו ועדה מיוחדת שבראשה עמד אחד בשם יצחק רבין שהם היו צריכים להחליט מי בין שתי כלי הנשק יתקבל בידי צה"ל. החלטה לא פשוטה. בשניהם היה צריך להשקיע הרבה כסף, אז אין ברירה, צריך לבחור רק אחד. יצחק רבין 18:01 כתוצאה מדו"ח הניסויים שנעשו על ידי בסיס ההדרכה מספר 3 הגיעה הוועדה פה אחד למסקנה שאין אפשרות לקבוע מבחינה טקטית כלי אחד כעולה על משנהו באופן בולט. אולם אצל חברי ועדה שונים נתגלו נטיות לכלי זה או אחר. נטייה לתת מקלע ק-12 י. הררי. נטייה לתת מקלע עוזי אלוף י. רבין, סגן אלוף י. לבקין, סגן אלוף ד. דגן. אלי אשד 18:28 אז במי בחרו? הם בדקו את שניהם, את שני כלי הנשק ובסוף ההחלטה הסופית מהניסוח שלה ברור שמה שבעצם הכריע את הכף היה המחיר. העוזי פשוט היה זול יותר לייצור מאשר כלי הנשק השני. 14 לירות לעומת 17 לירות, אם נדייק. זה בעצם היה הדבר המכריע. לא ברור שהיו כאלה הבדלים באיכות. לך תדע, אם היו מנסים כלי הנשק השני יכול להיות שגם הוא בדיעבד מתגלה כלא פחות אולי אפילו יותר טוב מהעוזי. אנחנו כבר לא יכולים לדעת את זה כי זה כבר התיישן לחלוטין. מאיר פלד 19:08 חשוב לי רק שאנשים יבינו שאנחנו לא רוצים את הקרדיט של עוזי. הוא היה ממציא ובחור מוכשר מאוד, ההישגים שלו עומדים לזכותו. אבל לאורך הדרך במשך כמה חודשים הוא ישב בחיל המדע וניזון מן הרעיונות שהסתובבו שם. אחר כך הוא הוזמן על ידי התע"ש לעבוד אצלם והמשיך לפתח את התת מקלע שלו שבסופו של דבר נבחר על ידי צה"ל. היום בדיעבד אני יכול להעריך שהפיתוח בתע"ש היה באמת מקצועי יותר, אולם אמצעים, מכונות, ואנחנו עבדנו בידיים. אלי אשד 19:44 האיש שהכריע היה דוד בן גוריון. הוא היה שר הביטחון, הוא היה סמכות עליונה. הביאו לו את העוזי, כנראה, אני לא יודע אם הוא ניסה אותו בעצמו, אבל כנראה ראה ובסוף אישר. הוא אמר 'צריך לתת למוח היהודי ליצור כלי נשק כאלה'. זה מצא חן בעיניו. רן לוי 20:12 לאחר תהליך פיתוח שארך מספר שנים, נכנס העוזי לשימוש ביחידות המובחרות של צה"ל. והתזמון לא יכול היה להיות מוצלח יותר. באזור קלקיליה נדמו הפעם התותחים. עם בוקר נתגלו תוצאות המבצע הנועז של צה"ל אשר מחק מעל פני האדמה את תחנת המשטרה הגדולה של קלקיליה ואת כל מוצבי האויב בסביבה, כתגמול לשורת רציחות שנעשו על ידי ירדנים מזוינים בתחומי ישראל. אז התחילו להשתמש בו בפעולות. התחילו אז הפעולות כנגד המסתננים וכל פעולות התגמול של יחידה 101 וכל הדברים האלה. אז הם התחילו להשתמש בעוזי. בראש ובראשונה הצנחנים. בשנת 1955, למעשה לפני בדיוק לפני 60 שנה. משה דיין 21:12 לא היה בידינו להבטיח כל צינור מים מפיצוץ וכל עץ מהקירה. לא היה בידינו למנוע רצח עובדים בפרדס ומשפחות בשנתן. אך היה בכוחנו לקבוע מחיר גבוה לדמנו, מחיר יקר מכדי שכדאי יהיה ליישוב הערבי, לצבא הערבי, לממשלות הערביות לשלמו. משמעות פעולת התגמול היא כי ישראל רואה בהסתננות פעולת איבה בלתי נסבלת והיא מורה את כוחותיה לעבור את הגבול ולפגוע בארץ הערבים. הפגיעה אינה פעולת נקם, זו פעולת עונש והרתעה, שאם אותה ממשלה לא תשתלט על תושביה ולא תבנה את הגבולות שלהם בישראל, יעשו הכוחות הישראלים שמות בארצה. רן לוי 22:16 מדוע היה תזמון כניסתו לשירות של העוזי בדיוק עם פרוץ פעולות התגמול כה מוצלח? בואו נחזור צעד אחד אחורה אל שורשיו של התת-מקלע המיתולוגי. המקלעים הראשונים נכנסו לשימוש צבאי במאה ה-19. מקלע, מכונה גם מכונת ירייה, הוא כלי נשק שיורה מאות כדורים בכל שנייה ומסוגל לחסל מספר רב של אויבים במכת אש אחת. ירי מהיר ורצוף שכזה גורם להתחממות מהירה של כלי הנשק, ולכן מקלעים הם בעלי מבנה גוף כבד ומסיבי מאוד. תתי מקלע הם האלטרנטיבה הקלה והניידת למקלעים הכבדים. הם משמרים את היכולת לירות צרורות מהירים של כדורים וגם יריות בודדות אם צריך, אבל הם קטנים יותר וקלי משקל מהמקלעים. גם הכדורים שבהם עושים שימוש קטנים יותר ומכילים פחות אבק שריפה, אבל כדי לפצות על כך הם גם בעלי קוטר גדול יותר. 9 מילימטר לעומת למשל 7.62 מילימטר כמו במקלע מאג. הקוטר הגדול מעניק לפגיעה של כדורי התת מקלע עוצמה מספקת, למרות שהם נעים במהירות נמוכה יחסית. הקלות והניידות של תת המקלע הופכת אותו לאטרקטיבי מאוד עבור יחידות קומנדו שלרוב לוחמות בשטח בנוי וצפוף ובטווחים קצרים. כמו התנאים ששררו בפעולות התגמול כנגד כנופיות מחבלים בתוך כפרים. כמו מרבית תתי המקלע, גם מנגנון הפעולה של העוזי פשוט למדי. היורה אוחז בידית קטנה בחלקו העליון של הנשק ומושך אותה אחורנית עד שהמנגנון הפנימי של הנשק ננעל במצב האחורי, מעוך כנגד קפיץ חזק. זו דריכה, והנשק נשאר במצב הזה עד שהיורה לוחץ על ההדק. שבו בנפשכם שחקן גולף שמירים את המחבט לאוויר מאחורי גבו ועכשיו נשאר בתנועה הזו, שריריו מתוחים עד שהוא מחליט להכות בכדור. לחיצה על ההדק משחררת את המנגנון והקפיץ דוחף אותו קדימה במהירות. במהלך התנועה קדימה המנגנון גורף כדור מראש המחסנית, דוחף אותו לתוך הקנה ויורה אותו החוצה. דמיינו את שחקן הגולף מבצע את הסווינג עם המחבט, גורף את הכדור שהיה על הדשא וחובט בו קדימה. זה אותו העיקרון. ההדף שנוצר עקב פיצוץ אבק השריפה דוחף את המנגנון בחזרה אחורה כנגד הקפיץ, ואם ההדק עדיין לחוץ, כל התהליך חוזר על עצמו שוב מהתחלה. עיקרון פעולה זה מכונה 'מכנס פתוח'. ברמה הטכנית לא היו בעוזי חידושים עוצרי נשימה שלא נראו בעולם הנשק עד אז. עוזי גל נטל לא מעט רעיונות מתתי מקלעים אחרים שבהם נתקל לאורך השנים, ובמיוחד תת מקלע צ'כי מדגם M23. ייחודו של העוזי הוא בעובדה שהוא הכיל המון רעיונות טובים ותכונות חיוביות ועדיין הצליח להישאר זול מאוד וקל לייצור. ראשית, חלקי העוזי מיוצרים באמצעות חיתוך יריעות מתכת מתוך תבניות. זו שיטה שמזכירה קצת חיתוך של עוגיות מתוך בצק שטוח בעזרת תבניות, כמו שילדים אוהבים. זו שיטה מהירה וזולה בהרבה מהאלטרנטיבה המקובלת אז של כרסום החלק מתוך גוש מתכת מוצק, שהיא דרך ייצור מורכבת בהרבה. בנוסף, לעוזי היו רק שבעה חלקים בלבד. חצי מהמקובל לתתי מקלע בתקופתו. מכיוון שכך, הוא לא היה רק קל יותר לייצור, אלא גם קל יותר לפירוק והרכבה. המחסנית נטענת לתוך ידית האחיזה כמו באקדח, עובדה שהקלה מאוד על תפעול הנשק בלילה. היד שאוחזת במחסנית מוצאת את היד שאוחזת בידית במה שמכונה תנועת 'אגרוף מוצא אגרוף', וזו תנועה טבעית מאוד שחייל מסוגל לבצע גם בחשיכה מוחלטת. ולבסוף, מרכז המסה של העוזי נמצא ממש מעל לידית האחיזה, ולכן ניתן לכוון ולירות בו גם ביד אחת. אוסף היתרונות הללו, יחד עם העובדה שהעוזי היה אמין מאוד ביחס לכלי הנשק שהיו עד אז ברשות צה"ל, הפך את העוזי לנשק המועדף על כוחות הצנחנים שביצעו את פעולות התגמול. צורי שגיא 26:55 את פעולות התגמול שהיינו מבצעים, זה שינה מן היסוד. בפעולות התגמול העוזי היה אפקטיבי ביותר. לראשונה ידענו שהנשק יפעל כמו שצריך ויירה כמו שד וישאיר סוף סוף כמה גופות של מסתננים בשטח. מרגע שהיה לנו עוזי, זה היה סיפור אחר. העוזי שם בכיס הקטן את כל הכלים שהיו לפניו. הוא היה קל, הרבה כוח אש, ושימש אותנו היטב בלוחמת לילה. נשק קצר, טוב למלחמה בתעלות. אפשר להחזיק אותו ביד אחת, לירות מעבר לפינה עם מעט מאוד מעצורים, גם במחסנית וגם בכלי. אלי אשד 27:36 העוזי בפעולות התגמול, ופתאום הלוחמים אומרים 'וואלה, באמת דבר יוצא מן הכלל'. עד עכשיו היינו משתמשים בשמייסרים, בברטו... הם לא באמת היו משהו. אבל העוזי הזה, וזה עוד שימו לב, זה עוד דבר ישראלי. כחול לבן, שלנו. הוא פועל יותר טוב מהם. זה היה כבוד, זה גאווה להשתמש בעוזי. אנשים גם אהבו להצטלם עם העוזי. זה כאילו הוסיף להם משהו למעמד שלהם. את העוזי חשפו לראשונה איפה? כלומר, הייתה גם כתבה בעיתון שכתבו 'הנה, נשק כחול לבן', אבל חשפו אותו ממש ביום בעצם במצעד יום העצמאות של 1955 שהחיילים הלכו בגאווה עם העוזי. זה כבוד, הנה הנשק הישראלי הראשון, כחול לבן, הנשק שלנו. נשק שהוא יותר טוב משל כולם, וזה באמת היה יותר טוב משל כולם כי הנציגים מארצות אחרות השתמשו בו בהתפעלות בו. שלחו אותו לתערוכה של כלי נשק בעולם, הציגו אותו... עשו איתו תחרות עם כלי נשק אחרים, הוא פשוט יצא הכי טוב. זה היה כבוד גדול להיראות עם עוזי. היו כל מיני צילומים באלבומים של צה"ל, אתה זוכר את הדברים האלה? של החיילים הגאים האלה עם רובה עוזי. היו אפילו צילומים של ילדים שמתייחסים ומסתכלים בהערצה על חיילים עם עוזי. אתה רואה שממש הנה, עוזי זה הדבר. כלומר אתה מחזיק בעוזי אז אתה משכמה ומעלה, זה ברור. וגם החיילים כמובן שמחזיקים בעוזי הם יודעים את זה. היו פזמונים, 'הלכנו למילואים, החזקנו בעוזי, החזקנו בזוזי'. רן לוי 29:30 השמועה על התת מקלע המופלא פרשה כנפיים. אלי אשד 29:47 העולם ראו את זה, התפעלו, מיד הזמינו, הזמינו מיד בשביל עצמם. עוד ארצות הזמינו. ואז באיזשהו שלב הגרמנים הזמינו, אמרו 'אנחנו רוצים עוזים בשביל עצמנו'. בראשית ינואר 52' נפתח בכנסת הדיון על השילומים מגרמניה. כ-50 אלף איש שומעים את בגין מאיים להכריז מלחמה לחיים ולמוות במאבק נגד השילומים. אבל כאן יש בעיה, בעיה גדולה. מה? אתה תיתן את הנשק הכחול לבן שכולם כל כך גאים בו לנאצים האלה? לאלה שהיו בוורמאכט? 'וידרגוטמאכונג' (Wiedergutmachung), מה שנקרא שילומים. כשאני שומע את המילה הגרמנית הזאת, אתם יודעים מה פירושה בעברית? תיקון העוול. הגרמנים תיקנו את העוול שעשו לנו בשל שנתנו לנו 800 מיליון דולר וזה נקרא 'וידרגוטמאכונג', תיקון העוול בהיסטוריה שאתם עשיתם לעם היהודי. והכסף שלכם הוא דרוש לנו. יש פה ברוך השם יהודים גאים שיכולים לקבל את הפיצויים. הם זרו! איננו רוצים כסף גרמני. זאת הייתה בעיה איומה ונוראה. אבל מה? הגרמנים הציעו הרבה כסף. אז מכרו להם עוזי, אבל עשו את זה בסודיות מוחלטת. כי אם היו שומעים על זה, לפחות אז בשנות ה-50, הייתה השתוללות. אז כשהיו את כל הצרות עם השילומים והפגנות, אז אם היו שומעים שאת העוזי שלנו, את הכחול לבן, אנחנו נותנים לנאצים האלה, לוורמאכט וכל אלה, הייתה ללא ספק הפגנות נסערות ברחובות. אבל זה היה כסף. רן לוי 31:48 התעשייה הצבאית ייצרה מיליוני יחידות של העוזי, והנשק הפנומנלי הזה נמכר בעשרות ארצות בכל רחבי העולם. מיוון, פורטוגל ואוסטרליה ועד אנגולה, אתיופיה ואינדונזיה. מספר גרסאות שלו פותחו ובהן המיני והמיקרו עוזי. ליחסי הציבור הטובים ביותר שלו כנראה זכה העוזי ב-1981. מתנקש בשם ג'ון הינקלי ירה ופצע את נשיא ארצות הברית רונלד רייגן. ביום שלמחרת התנוססה בדפים הראשונים של העיתונים הגדולים תמונתו של הסוכן החשאי רוברט וונקו עומד על המשמר מעל שני סוכנים פצועים, מיקרו עוזי שלוף בידו, בעוד הנשיא המדמם מפונה בבהילות לתוך הלימוזינה הנשיאותית. התמונה הדרמטית הזו נצרבה בזיכרונם של אמריקנים רבים והוליווד מיהרה לאמץ את העוזי כנשק החצי-רשמי של עולם סרטי הפעולה. אלי אשד 32:34 הוליווד אכן, הוליווד גם כן קפצה על העוזי. למה? כי העוזי הוא נורא פוטוגני. כלומר זה נעים לראות כל מיני שחקני אקשן, צ'ארלס ברונסון נגיד, סילבסטר סטאלון, מחזיקים בעוזי ויורים בו. כלומר יש בזה משהו שהמצלמה אוהבת, משהו שהקהל אוהב לראות. זה כמו שאתה מחזיק נגיד במערבונים את אקדח הקולט, יש בזה משהו פוטוגני. העוזי זכה לתהילת עולם והפך לאייקון של מדינת ישראל הצעירה, ממסד את התדמית שלה כמעצמה אזורית בעלת צבא קטן אך רב עוצמה. היו מי שאמרו שהצללית של העוזי מוכרת ברחבי העולם לא פחות מהצללית של בקבוק קוקה-קולה והשפן של פלייבוי. פרשן צבאי בארצות הברית שאל: 'הנשק הישראלי נבנה מוקדם יותר בשנות ה-50 על ידי מדינה מתפתחת עם כלכלה רעועה ותעשיית נשק קטנה. איך הישראלים הצליחו לעשות את זה?'. עוזי גל זכה בצל"ש הרמטכ"ל ב-1955 ולפרס ביטחון ישראל ב-1958. שנות ה-50 וה-60 של המאה ה-20 היו שנות הזוהר של העוזי. רן לוי 33:50 אך מלחמת יום הכיפורים שחוללה כל כך הרבה שינויים בחברה הישראלית בכלל, סימנה גם את נקודת המפנה בסיפורו של העוזי, כשתת המקלע הזה פגש לראשונה בשדה הקרב בכלי נשק מיתולוגי אחר, הקלצ'ניקוב. לפני זמן קצר הודיע הרדיו בשם אחד הכתבים כי כוחותינו ממגרים את שריון האויב. כתבכם זה רוצה להכחיש את הידיעה. אלי אשד 34:53 תקופת השיא של העוזי בצה"ל זה בערך מ-55' עד 67'. למה? כי מלחמת ששת הימים כבר התברר שהוא לא עונה כל כך על הצרכים, ובמלחמת יום הכיפורים הוא כבר בכלל לא ענה על הצרכים. עוזי טוב בשביל בוא נאמר בשביל מאבקים בנופיות, בקבוצות קטנות, לא בשביל לחימה צבאית ממש במלחמה. זה לא מתאים לזה. הדרך כולה רצופה דקלים, משמאל תעלת המים המתוקים שמימיה התרוקנו והם זורמים בשצף קצף רק על התחתית אבל, ומימין שדות מעובדים, כרוב, דקלים, קזוארינות, אזדרכת ושאר עצים. אזור יפה. באוויר ריח של גוויות, אין ספק. פה מתחוללת מלחמה. במלחמת ששת הימים נתקלו חיילי צה"ל לראשונה בחיילי צבאות ערב חמושים ברובי סער. קלצ'ניקובים! קלצ'ניקובים אחד אחד! פמבינו! פמבינו איפה? פמבינו, תרד אחורה! מה? את היד הגוברת לי, בוא! כמו התת מקלע, גם רובה סער מסוגל לירות צרורות מהירים של כדורים, אבל שלא כמו העוזי הקטן, לקלצ'ניקובים של החיילים הערבים היו קנים ארוכים וכדורים שהיו אמנם קטנים יותר, קוטר של 5.56 מילימטר לעומת 9 מילימטר בעוזי, אבל היה להם חומר נפץ רב יותר בתרמיל ולכן הם גם היו מהירים יותר. לקלצ'ניקוב היה טווח גדול ועוצמת אש אדירה שהעוזי לא היה מסוגל להתמודד איתה. שוב התקלות! המצרים מנהלים קרב השהיה באמצעות חוליות קומנדו שמשאירים לאורך הדרך וגורמים לנו נפגעים. אחד הכותבים בפורום צבא וביטחון באתר פרש סיפר את הדברים הבאים: 'לראשונה השתמשתי מבצעית בעוזי בזמן מלחמת ששת הימים כאשר היינו על הציר ליד אל-עריש וכמו כל ג'ובניק היה לנו עוזי. היינו בגל השני-שלישי לאחר כוחות הלוחמים שפרצו את הדרך. מסביב הכל בער וריח של מוות מסביב. פתאום ניתכה עלינו אש וכדורים עברו בשריקה מעלינו, זיהינו קבוצה של חיילי קומנדו מצריים שידענו שיש באזור, ישר תפסנו את העוזי והתחלנו להשיב באש וראינו פתאום איך הכדורים נופלים לפניהם, לא מגיעים אליהם. אחרי כמה רגעים הקומנדו המצרי הבין עם מי יש להם עסק והורידו את המכנסיים שלהם ועשו כל מיני תנועות מגונות לכיווננו והצחוק שלהם נשמע מסביב'. התמונה הזו חזרה על עצמה גם במלחמת יום הכיפורים וחיילים רבים זנחו את העוזי לטובת קלצ'ניקובים שנלקחו שלל מהמצרים הנסוגים. צה"ל החל לחפש תחליף לעוזי. רן לוי 36:46 וגם שם היה עוזי גל. מה שקרה זה בראשית שנות ה-70, עוזי גל מצא את עצמו בדיוק באותו מצב שהוא מצא את עצמו בסוף שנות ה-40 כשהוא יצר נשק שבדיוק באותו זמן מישהו אחר יצר נשק מקביל, וכל אחד מהם רצה שהנשק שלו יתקבל בידי צה"ל. כי צה"ל עם כל הכבוד לא יכול היה להרשות לעצמו את שני כלי הנשק. היו חייבים להשקיע רק באחד מהם. מה לעשות? הכסף של ההשקעה והפיתוח... אי אפשר להשקיע בשניים, חייבים רק אחד. רובה הסער שתכנן עוזי גל כונה ה'גל', והרובה שמולו התמודד היה ה'גליל' שפותח על ידי צוות של התעשייה הצבאית בראשות ישראל גלילי. כמו בסוף שנות ה-40, גם כאן מצא את עצמו עוזי גל במצב מורכב ורגיש. הוא היה איש קבע שקיבל את המשכורת שלו מהצבא, אבל עבד בפועל בתעשייה הצבאית שם היו המשאבים והידע הדרושים לשם פיתוח כלי נשק. במילים אחרות, הוא עבד בתוך אותו הארגון שנגדו התמודד במסגרת התחרות הצה"לית לבחירת רובה הסער העתידי של ישראל. עמית 41:20 אין פלא שבתעשייה הצבאית לא שסו לשתף פעולה עם עוזי גל. לכך יש גם להוסיף את אופיו הייקי והמופנם של עוזי גל שלא היה אדם קל. עוזי היה יוצר אמן, גאון אמיתי, יחיד בדורו. כשהוא בא לבנות חלק מסוים זה היה אחרי שהוא כבר ראה את החלק הזה בעיני רוחו בתלת ממד ואחר כך שרטט אותו באופן מושלם. עוזי היה אדם בודד, מופנם, שאהב לעבוד לבד וסלד מוועדות פיתוח גדולות. הוא לא היה איש רעים להתרועע ובהחלט נחשב לאדם עקשן וקשה לפעמים. בדברים הללו אפשר למצוא את זרע הפורענות בינו לבין תע"ש. אלי אשד 41:48 ההתמודדות בין הגל והגליל בתחילת שנות ה-70 תירשם בדברי ימי ההיסטוריה כאחת מנקודות השפל של צה"ל. אז חייבים לבחור איזה הכי איזה טוב מהם. אבל כאן פתאום נכנסו דברים אחרים לדיון. המתחרה של עוזי גל, שכנראה לא היה איש יחסי ציבור, לא ידע כל כך ליחצן את עצמו, חשב 'מה? אני עוזי גל המפורסם, היוצר של העוזי, זה מספיק. מה? אני גיבור לא בדיוק גיבור ישראל, אני קיבלתי צל"ש, מה? פרס ישראל, מה? ודאי שכולם מה? מי שיש מישהו שלא מכיר את העוזי?'. אז יפה, תכירו עכשיו את הגל, הרובה החדש שלי. אבל לא. המתחרים שלו שהבינו את העניין הזה טוב מאוד ורצו שהרובה שלהם יתקבל, הם התחילו להשתמש בשיטות שעד אז לא היו כל כך ידועות של הפעלת לחץ, של יחסי ציבור לעצמם, של שיחות בלתי פוסקות עם הקובע מדיניות, עם הרמטכ"ל בר-לב, כל אלה. אולי גם יש טענות אפילו שיחוד, יש טענות כאלה. רונן ברגמן 44:53 העיתונאי רונן ברגמן פרסם בשנת 2002 תחקיר מעמיק שערך על תהליך הבחירה בין הגליל והגל. על פי התחקיר של ברגמן, הגל הוכיח את עצמו כמוצלח בהרבה מהגליל בכל הבדיקות שנערכו בצה"ל ואפילו מוצלח יותר מה-M16 והקלצ'ניקוב. הוא היה מדויק יותר, נוח יותר לתפעול וסבל מהכי פחות תקלות. היו מבין אלה שבחנו אותו שחשבו שמדובר ברובה הסער הטוב ביותר בעולם. אבל אף אחת מהתוצאות האלה לא עזרה לגל. הגל לא נבחר להוביל את צה"ל למלחמות הבאות, למרות שהיה עדיף בהרבה על כל סוגי כלי הנשק האחרים, כתוצאה ממערכת של לחצים, יחסי ציבור משומנים, הכפשות וסילוף נתונים מצד גורמים בתעשייה הצבאית. רפאל איתן 45:13 רפול עצמו דחה את הטענות הללו מכול וכול. בתגובה לתחקיר של ברגמן הסביר רפול שהגליל היה מבוסס על הקלצ'ניקוב שנחשב אז ואפילו היום לרובה האמין ביותר בעולם. הגל של עוזי גל לעומת זאת היה נעלם גמור. הייתה תחרות בין שתי חלופות ואנחנו הלכנו על החלופה של הגליל כי החלופה של עוזי נשענה על כלי נשק הולנדי שלא התקבל עד אותה תקופה. ובעצם העולם לא יוצר ככלי נשק סטנדרטי. כל הניסיון להטיל בי דופי כאילו קיבלתי שוחד הוא מכוער ומופרך. אנחנו חילקנו כמה דגמים בגולני ועקבנו אחרי ההתנהגות של הכלים ואחרי חוות דעתם של החיילים. התחילו ניסויים השוואתיים וזה מה שיצא. רן לוי 45:55 קשה להפריד בין עובדות ושמועות בסיפור בחירתו של הגליל על פני הגל. חלק מהסיבה היא הסודיות שבה התנהל הפיתוח והזמן שחלף מאז. אבל חלק לא מבוטל נעוץ בכך שעבור חובבי נשק רבים, לסיפור הזה יש אלמנטים רגשיים רבים. הם נעלבים בשמו של עוזי גל שמייצג עבורם פילוסופיה טהורה במירכאות שבה הדבר החשוב ביותר בנשק היא האיכות הטכנית שלו. העיצוב, האמינות, הדיוק וכדומה. בפורומים ברחבי האינטרנט אפשר למצוא לא מעט תגובות כמו זו: 'לראות איך בגלל פוליטיקה מסריחה צה"ל ויתר על רובה הסער הטוב ביותר בעולם, פשוט טיפשות'. יש רבים שאינם מסכימים עם הטענות שלפיהן הגליל היה רובה סער נחות ביחס לגל. אמנם הגליל היה כבד יותר ממנו ואולי פחות מדויק, אבל היו לו יתרונות אחרים והוא גם עבר שיפורים מהותיים לאורך השנים עד שהוחלף ב-M16 הקל והזול יותר. מצד שני, חלק מהרעיונות שהכניס עוזי גל ברובה הסער גל צצו אחרי הרבה שנים ברובה הסער תבור של התעשייה הצבאית, ויש מי שרואים בכך סוג של הודאה בא' בעליונות הטכנולוגית של הגל על פני הגליל. כנראה שהוויכוח על העליונות של הגל מול הגליל או להפך לא יוכרע לעולם. עוזי גל עצמו מעולם לא הגיב או התבטא על מה שאירע או לא אירע במסגרת אותה התמודדות מול הגליל. ההפך הוא הנכון. אלי אשד 48:51 התבוסה במכרז הצה"לי סימנה מפנה לרעה ביחסיו של הממציא עם המערכת הצבאית. הוא החליט לעזוב את צה"ל ולנסות את מזלו בשוק האזרחי. תשמע, הם הרוויחו הרבה כסף. עכשיו הממציא שלו הוא לא קיבל כנראה כסף, הוא קיבל משכורת ופנסיה מהצבא. לא משהו... הבן אדם הזה הביא המון המון כסף למדינת ישראל, אבל הוא לא ראה הרבה מזה. עוד פעם, העריכו אותו, הנה זה עוזי גל. אבל תשמע, באותה מידה זה היה הדבר המקובל אז. היום זה לא יעלה יותר על הדעת שאתה תמציא משהו ואתה לא תראה מזה שום דבר. רן לוי 49:22 עוזי גל היה פטריוט גמור. אפילו את הפרס בגובה 1000 לירות על זכייתו בפרס ישראל סירב לקבל באומרו שבסך הכל עשה את חובתו. את השם עוזי לתת המקלע שלו אגב לא הוא בחר, הוא אפילו התנגד לכך בתחילה. אלי אשד 49:41 באיזשהו שלב הוא עזב את המדינה, עבר לארצות הברית. עכשיו הסבירו שזה בגלל המחלה של הבת שלו שהייתה צריכה טיפול רפואי בארצות הברית, אבל זה כנראה לא היה רק זה. זה גם הוא היה מורגז מאוד מהיחס אליו מצד המערכת הביטחונית כאן במדינת ישראל. הוא הרגיש שזה לא מגיע לו איך שמתייחסים אליו. רן לוי 50:12 בארצות הברית התקבל עוזי גל בזרועות פתוחות. שמו הלך לפניו והוא ייעץ לכמה מהחברות הגדולות והחשובות בתחום כדוגמת קולט המפורסמת. הוא פתח חברה מקומית בשם גלטק והחל לפתח אקדחים ותתי מקלע חדשים. המשמעותי שביניהם היה תת מקלע בשם MP9 שפיתח גל ב-1995 עבור חברת רוגר שהייתה מוכרת באקדחים המעולים שלה ובקשה להיכנס לשווקים חדשים. ה-MP9 היה גרסה משופרת של העוזי המקורי. הוא דומה לו מאוד מבחינה חיצונית אבל יש לו מנגנון פנימי משופר והחומרים שמהם הוא עשוי מייצגים את ההתקדמות במדע חומרים מאז ימי מלחמת העולם השנייה. למרות שנחשב לעוזי משופר, ה-MP9 היה כישלון מסחרי וייצורו הופסק בתוך זמן קצר. קשה לשים את האצבע על הסיבות לכישלון הזה, אבל ייתכן ויש קשר לעובדה שבתקופה הזו החל גם לדאוך זוהרו של העוזי המקורי. אלי אשד 51:27 כל מיני ארצות קנו מאיתנו. גם ארצות שאתה לא בדיוק מתלהב מהקשר שלהן. כל מיני ארצות באסיה, באפריקה, באמריקה הדרומית, כל מיני רודנויות כאלה שבדרך כלל המשטר קנה בשביל הצבא שלו, בשביל השומרי ראש שלו. אנשים שאתה לא היית גאה לראות שיש להם עוזי ביד, ואתה לא היית גאה לדעת מה הם בדיוק עושים עם העוזי הזה. אתה ממש לא היית גאה. ובאיזשהו שלב העוזים הגיעו גם לכל מיני טרוריסטים, לוחמי מחתרת, מה שאתה רוצה באותם ארצות וזה גם כן לא היה כבוד גדול ולא שמחה גדולה לדעת שהם שמו יד על העוזים ומה הם בדיוק עושים איתם. כל מיני קבוצות מאוד יעילות, נגיד שומרי הראש של הנשיא, הנשיא ארצות הברית השתמשו בעוזי. אבל לא רק הם. כנופיות רחוב התחילו להשתמש בעוזים כי זה היה נורא נוח לצרכים שלהם. אז לא רק הטובים השתמשו בעוזים, זה גם הרעים. סוחרי הסמים, הכנופיות, כולם השתמשו בעוזים. זאת הייתה הוכחה שזה נשק שמגיע לכולם, גם לטובים אבל גם לרעים. אנחנו יודעים שכל מיני מדינות העתיקו את המודל של העוזי, השתמשו בו, השתמשו בדברים דומים לו מאוד. מה לעשות שכל כלי נשק אתה לעולם לא יכול לדעת למי זה יגיע, וזה פגע קשות בסופו של דבר בהילה של העוזי. הוא הופיע בהרבה סרטים בהוליווד, אבל ברגע שכולם משתמשים בו גם הרעים, אז זה כבר לא כבוד גדול כל כך להיות עם עוזי. רן לוי 53:08 בישראל המשיך העוזי לשמש בצבא גם בשנות ה-80 וה-90, אבל ביחס לרובי הסער החדשים והמודרניים הוא כבר נחשב למיושן ולא אמין. עניין סביר בהחלט עבור נשק שפותח יותר מ-50 שנה קודם לכן. אני לא אשכח מה אמר לנו המ"כ בטירונות כשלימד אותנו לירות בעוזי: 'העוזי כל כך מסוכן', הוא אמר, 'שאם תזרוק אותו למערה ואחר כך תזרוק אחריו עוד כמה מחסניות, הוא יתחיל לפלוט בצרורות'. אלי אשד 53:38 אגב, מה שהיה בשבילם אבל מתקבל על הדעת, אחרי שנים כבר לא היה מתקבל על הדעת. עם העוזי תמיד היו בעיות שכדורים היו עלולים להיפלט וזה... תמיד הייתה הבעיה הזאת. אבל אוקיי, זה היה סיכון מתקבל על הדעת מבחינתם. בראשית המאה ה-21 כשהוציאו אותו מהשימוש זאת הייתה הבעיה שכבר לא היו מוכנים לעבור עליה על סדר היום. אבל זה תמיד היה ככה. העוזי בשנות ה-90, 2000 כבר הפך לרובה אתה יודע בשביל חיילות. היו משתמשים בו רק באימונים של חיילות. ואז התחילו להתלונן בשנות ה-2000, 'מה זה? הוא יותר מדי פליטות כדורים? מה? איך אפשר להחזיק נשק כזה?'. החזיקו אותו גם קצת בגלל נוסטלגיה. 'מה? העוזי? מה? המותג של צה"ל? מה? אנחנו לא נשתמש בו? אנחנו... זה צה"ל ועוזי אי אפשר זה אי אפשר אחד בלי השני'. אבל התחילו לצעוק 'מה זה? הוא פולט כדורים? מה?'. אף פעם הוא תמיד פלט כדורים העוזי. זה היה הסיכון שידעו ולקחו אותו, כלומר זה בתחום הסביר. עכשיו בראשית שנות ה-2000 זה כבר לא היו מוכנים לקחת יותר את הסיכון הזה. אמרו כבר יש כלי נשק יותר טובים והוציאו אותו לחלוטין מהמחזור. והיום כבר לא משתמשים יותר בעוזי. רן לוי 54:51 באופן אישי אני לא יכול לומר שאני מתגעגע לעוזי. כמעט ואיבדתי כמה וכמה אצבעות כשבדקתי את הנשק של חיילות צעירות בעליות משמר. אבל אין ספק שהעוזי היה אחד מכלי הנשק האיקוניים של המאה ה-20, ועד היום יש לו מעריצים רבים ברחבי העולם. בשנת 2011 אגב נכנסה לשימוש בפיקוד מרכז גרסה מחודשת של העוזי בשם מיקרו עוזי פולימר, כך שאולי התת מקלע המופלא הזה עדיין לא אמר את המילה האחרונה, או אולי נכון יותר לומר לא פלט את הכדור האחרון שלו. עוזי גל המשיך לעבוד בארצות הברית במשך 25 שנה. הפרויקט האחרון הגדול שעליו עבד היה אקדח חדש לשוק האזרחי בשיתוף פעולה עם יצרנית נשק אמריקנית גדולה. מטרתו השאפתנית של גל הייתה ליצור אקדח שיהיה נוח וקל לתפעול גם ללא אימונים ממושכים כמו אלה שעובר חייל בטירונות, ומאידך שיעמוד בתקני האמינות המחמירים של משרד ההגנה האמריקני. עוזי גל חשש מאוד מריגול תעשייתי. חלק מחלקי האב-טיפוס יוצרו בשלבים על ידי שתי חברות שונות, כך שאף אחת מהן לא תוכל לדעת כיצד נראה הדגם הסופי. גם את קובצי התכנון האלקטרוניים סירב לשלוח במייל והתעקש לתת ליצרניות אך ורק שרטוטים מודפסים. פיתוחו של האקדח החדש נעצר כשלקתה עוזי במחלת הסרטן. שני אבות טיפוס בלבד יוצרו לפני שהלך לעולמו הממציא בשנת 2002. הוא נטמן בבית העלמין של קיבוץ יגור לצד אשתו שנפטרה לפניו. הספדים לזכרו של עוזי גל הופיעו בכל כלי התקשורת, לא רק בישראל אלא גם בניו-יורק טיימס, בוושינגטון פוסט, ב-BBC ועוד. טרנט וורנקה 56:40 Uzi was truly one of the most influential people I've ever worked with, both as a small arms designer and as a person. I was fortunate enough to train under him for a year, but I was blessed to have been his friend. He possessed tremendous knowledge of small arms and his days of service in the IDF taught him a lot of interesting things. He was always making comments that were in contrast to current opinions and he could back up his claims with actual combat test data from IDF soldiers. Besides having tremendous knowledge about small arms, Uzi was always patient and respectful with everyone. There were many challenges in the pistol program that would have made many people lose their temper. Uzi never once lost his temper or raised his voice. Even when he was disappointed by people he had an attitude that would always make the best of the bad situation. He was also compassionate for all people. When he was telling war stories it was clear that he respected the enemy as human beings. It was a real honor to work with Uzi on his last project and I will never forget the time I spent with him. אלי אשד 57:54 וזה הסיפור של העוזי שבאמת הפך למוצר מספר אחת של מדינת ישראל, אבל גם במידה מסוימת פגע בתדמית שלנו גם בגלל שהוא הגיע להרבה מאוד ידיים לא נכונות, וגם גרם לשברון לב אצל היוצר שלו בסופו של דבר. רן לוי 58:27 עד כאן לפרק הזה. תודה רבה לאלי אשד מהבלוג 'המולטי יקום של אלי אשד'. אחד האתרים האהובים עליי בשפה העברית. אוצר בלום של היסטוריה של התרבות הישראלית. ממש מומלץ בחום. כמו שהבטחתי, כמה תיקונים. ראשית, מקלעים יורים כמה מאות כדורים בדקה ולא כמה מאות בשנייה. פה זה לא סרט הוליוודי. ושנית, הטעות שקיבלתי עליה כנראה הכי הרבה תיקונים אי פעם: אמרתי בפרק שקוטר הקליעים של הקלצ'ניקוב הוא 5.56 מילימטרים, ובערך 380 מיליון איש, או כך זה מרגיש בכל אופן, כתבו לי שהקוטר הוא בעצם 7.62 מילימטרים. כנראה שככה זה כשעושים פודקאסט על נושא צבאי במדינה שבה כמעט כולם משרתים בצבא. יהודה ווב שעבד עם עוזי גל בארצות הברית סיפר לי שבין השנים 1977 ו-1988 עוזי גל עבד בחברת Action Arms האמריקאית בפילדלפיה, שם הוא תכנן גרסה אזרחית של העוזי בעלת קנה ארוך. במקביל הוא פיתח תת מקלע חדש בעל תחמושת ייחודית בעלת רתע נמוך מחד אך יכולת חדירה גבוהה מאידך. הפיתוח הזה לא הוביל למוצר מסחרי. ולבסוף, ישראל אהרוני, לא השף, נראה לי, אולי בעצם כן אין לי מושג, כתב לי על רובה הגליל שציטוט: 'הגליל יוצר בתעשייה הצבאית בכמויות וסופק לכל יחידות החי"ר והשריון מסוף שנות ה-70 ועד סוף שנות ה-80 במספר דגמים, ואף נמכר בחו"ל למספר צבאות זרים. הגליל שירת בצה"ל במקביל ל-M16 עד שהוא יצא משירות בעיקר בגלל משקלו הגבוה ומהירות הלוע הנמוכה שלו. בניסוי שערכנו במלחמת שלום הגליל, מצאנו שירי מהגליל לא חדר דופן של נגמ"ש ממרחק של עשרה מטרים. ירי של אותו תחמושת מרובה סער M16 מאותו מרחק ובאותה זווית חדר בקלות את הדופן שהייתה עשויה מסגסוגת אלומיניום בעובי של כ-4 סנטימטרים'. סוף ציטוט. אני יכול להוסיף שאת הטירונות שלי בחיל הים עשיתי עם הגליל. אני לא יודע לגבי כושר החדירה שלו, אבל אני יכול להגיד שבחיים לא ראיתי משהו שמחליד כל כך מהר. זהו, אז תודה רבה לכל המגיבים ולכל מי שהשתתפו בפרק. כתמיד, אם אתם אוהבים את עושים היסטוריה ומעוניינים לתמוך בה, אתם מוזמנים לרכוש מספרי שזמינים באתר שלי ranlevi.co.il. ואתם יכולים גם להזמין אותי להרצאות בארגון שלכם. ההרצאות הפופולריות ביותר שלי היום הן ההרצאות על בינה מלאכותית, אבטחת מידע וחקר החלל, אבל יש עוד רשימה מלאה באתר הבית. אנחנו נשתמע בפרק הבא. להתראות.
        ]]></content:encoded>
    </item>
    
    <item>
        <title>454: התשתית של הקפיטליזם - על הנהלת חשבונות כפולה [עושים היסטוריה]</title>
        <link>https://mat-mo.github.io/podtext/episodes/vshym-hystvryh/454-htshtyt-shl-hqpytlyzm-l-hnhlt-khshbvnvt-kpvlh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/454-htshtyt-shl-hqpytlyzm-l-hnhlt-khshbvnvt-kpvlh-vshym-hystvryh.html</guid>
        <pubDate>19 באוקטובר 2025</pubDate>
        <description>Transcript for 454: התשתית של הקפיטליזם - על הנהלת חשבונות כפולה [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 454: התשתית של הקפיטליזם – על הנהלת חשבונות כפולה. הפרק בחסות Invoice4U: חשבוניות, סליקה, גבייה, ניהול מלאי, ניהול הוצאות, הנהלת חשבונות כפולה עם מערכת AccountBox, בנקאות פתוחה וכל מה שצריך לניהול עסק צומח. פרטים בסוף הפרק. רן לוי 00:23 [ג'ינגל רשת עושים היסטוריה] רן לוי 00:32 לפני כמה שבועות נסעתי באוטו עם שחר, הבן המתבגר שלי, והשיחה התגלגלה אל מפיק מוזיקלי בשם בני בלנקו. שחר שמע ריאיון איתו והופתע לגלות שבלנקו עומד מאחורי לא מעט שירים של אומנים מאוד מצליחים, כמו Maroon 5, קייטי פרי ואד שירן. לומר את האמת, גם אני לא הכרתי את בלנקו, אבל הפעם זה לא מכיוון שאני טרח זקן, אלא מכיוון שמפיקים מוזיקליים, למרות שיש להם תפקיד חשוב בתהליך היצירה, בדרך כלל עובדים מאחורי הקלעים. רן לוי 00:58 למעשה, יש לא מעט אנשי מקצוע שממלאים תפקידים חיוניים מאוד בעולם שלנו, אבל אנחנו כמעט ולא שומעים עליהם. למשל מפיקי קולנוע, עורכים של ספרים ושל פודקאסטים ואפילו פועלי ניקיון שאנחנו נזכרים בחשיבות שלהם רק כשיש שביתה והאשפה מתחילה להירדם ברחובות. גם מנהלי חשבונות ממלאים תפקיד חיוני שכזה. על פניו, הנהלת חשבונות עושה רושם של מקצוע אפרורי, משעמם וטכני מאוד, אבל אל תתנו לאפרוריות הזו להטעות אתכם. מנהלי חשבונות הם הדבק שמחזיק את העולם הקפיטליסטי המודרני. הם האנשים שבזכותם ארגוני ענק מצליחים לתפקד ועסקים בכל רחבי העולם מסוגלים לשתף פעולה כדי ליצור את המארג הכלכלי של הכפר הגלובלי שלנו. וכמו שלבני בלנקו יש את הקונסולה איתה הוא עושה את הקסם שלו באולפן, לקסם של מנהלי החשבונות קוראים הנהלת חשבונות כפולה. רן לוי 02:41 בשנת 1670 הוקמה באנגליה חברה בשם חברת מפרץ הדסון (HBC בקיצור), שקיבלה זיכיון בלעדי מהמלך צ'ארלס השני על ציד ומסחר בפרוות באזור מפרץ הדסון שבצפון אמריקה – קנדה של ימינו. אנשי החברה הקימו תחנות מסחר בפתחי הנהרות שנשפכים למפרץ, ושם הם סחרו עם האינדיאנים המקומיים שהביאו פרוות של בונים, מצרך מבוקש מאוד באירופה באותם הימים. האיום המרכזי על תחנות המסחר של HBC היה מצד מתיישבים צרפתים, כחלק ממאבקי השליטה שניהלו הבריטים והצרפתים באותו האזור. אבל ב-1713 חתמו הבריטים והצרפתים על הסכם שלום, והשקט התעשייתי איפשר לחברה לשגשג ולהרוויח. רן לוי 04:36 אבל לא להרבה זמן. ב-1783 הקימה קבוצת סוחרים מאזור מונטריאול חברה מתחרה ל-HBC, החברה הצפון-מערבית (NWC). לכאורה, שתי החברות לא הפריעו זו לזו. NWC פעלה בעומק היבשת, הרחק מתחנות המסחר של HBC. אבל בפועל, האינדיאנים שהגיעו ממערב העדיפו למכור את הפרוות שלהם לאנשי NWC במקום להמשיך כל הדרך מזרחה אל מפרץ הדסון. העובדה הזו שמטה את הקרקע מתחת לרגליה של HBC. בלית ברירה, החלה HBC להרחיב את פעילותה מערבה אל פנים היבשת, והפלישה לתוך הטריטוריה של ה-NWC הובילה למלחמת כנופיות של ממש, קרבות אלימים בין הסוחרים משתי החברות, שבאחד מהם אפילו נהרגו לא פחות מ-20 איש. הממשלה הבריטית, ששני הצדדים היריבים היו אזרחיה, נאלצה להתערב וב-1823 הכריחה את שתי החברות להתמזג. אתם יכולים לדמיין לעצמכם כמה מוזר זה בטח היה לאותם סוחרים שפעם הרגו אחד את השני, ועכשיו הפכו לקולגות. רן לוי 05:50 החברה המאוחדת, ששמרה על השם HBC, חלשה כעת על פני שטח אדיר: מהאוקיינוס האטלנטי במזרח ועד האוקיינוס השקט במערב. ההתרחבות הפתאומית הזו יצרה אתגר לוגיסטי משמעותי מאוד עבור החברה המאוחדת. רוב השטח הזה היה מכוסה יערות פרא עבותים, ללא רכבות או דרכים מסודרות, וכמעט ללא יישובי קבע של מתיישבים אירופאים. שינוע הפרוות התנהל על נהרות באמצעות סירות קטנות וחלפו בין שנתיים לשלוש שנים מהרגע שפרווה ניצודה בעומק היבשת ועד שהגיעה אל השוק באירופה. הסוחרים שפעם נהנו מאספקה סדירה של בגדים ומזון שהגיעה אליהם לתחנות המסחר על גבי ספינות, נאלצו כעת לכלכל את עצמם ממה שהצליחו למצוא בשטח. אלפי הקילומטרים שהפרידו בין מטה החברה בלונדון והסוחרים בצפון אמריקה יצרו קשיי תקשורת חמורים. איך אפשר לנהל עסק רווחי בתנאים מאתגרים כל כך? הבלגן איים למוטט את HBC, והחברה הייתה בצרות אמיתיות. רן לוי 07:44 HBC לא הייתה הראשונה שנתקלה באתגר הזה. לפני כ-12,000 שנה בערך עברו בני האדם מחיי נדודים של לקט וציד להתיישבות קבע בכפרים קטנים. פעילויות כלכליות חדשות כדוגמת גביית מסים, ניהול של מחסני תבואה ומסחר עם יישובים אחרים, יצרו אתגרים חדשים שאיש לא נתקל בהם קודם. איך לוודא שאתה עומד בהתחייבויות שלך ושסוחרים אחרים עומדים בהתחייבויות שלהם כלפיך? איך לוודא שאף אחד לא מרמה אותך ואיך לקבל החלטות כלכליות בעלות משמעויות ארוכות טווח? לא קל להקים ציוויליזציה. זה היה הרגע שבו באה לעולם הנהלת החשבונות. הנהלת חשבונות במובנה העמוק והבסיסי ביותר היא שפה לרישום של עסקאות פיננסיות ותנועות מלאי, וההיסטוריה של הנהלת החשבונות היא סיפורו של השכלול ההדרגתי של שיטות הרישום הללו כדי לעמוד באתגרים חדשים שצצו ועלו ככל שהתרבות האנושית השתכללה והפכה למורכבת ומתוחכמת יותר. רן לוי 09:04 הרישומים החשבונאיים הראשונים, אם אפשר לקרוא להם כך, הופיעו כבר לפני כ-7,000 שנה במסופוטמיה, אזור עיראק של ימינו, היא ערש הולדתה של התרבות האנושית. אלו היו טוקנים (Tokens), צורות גיאומטריות בסיסיות עשויות מחימר שייצגו עצמים בעולם האמיתי. למשל חרוט שסימל שק תבואה, וגליל שייצג פרה. עם הזמן, ככל שבני האדם למדו לייצר מגוון הולך וגדל של סחורות וכלים, נוספו עוד מאות טוקנים חדשים שייצגו דברים כמו לחם, דבש, בדים וכדומה. רן לוי 10:40 כשהוקמו הערים הראשונות בסביבות 3500 לפני הספירה, עיקר הפעילות הכלכלית בהן, ממסחר ועד איסוף מסים, התרכזה במקדשים. העובדה הזו הובילה לכך שעיקר נטל הרישום של הפעילות הכלכלית נפל על כתפיהם של הכוהנים, שהיו מנהלי החשבונות הראשונים. וסביר להניח שהם אלו שהיו אחראים לשכלול הראשון של שיטת הטוקנים: בולות (Bullae). הבולות היו כדורי חימר חלולים. הכנסה של טוקן לתוך הבולה סימלה קבלה של סחורה, והוצאה של טוקן סימלה – מפתיע, אני יודע – הוצאה של סחורה. רן לוי 12:33 עם הזמן, במקום לפתוח את כדור החימר כדי לראות מה יש בתוכו, החלו הכוהנים להטביע על דפנות הבולות ייצוגים דו-ממדיים של הטוקנים. למשל כדור במקום עיגול, משולש במקום חרוט וכדומה. החוקרים משערים שבשלב מסוים מישהו הבין שאפשר לוותר לגמרי על הטוקנים הפיזיים ולהסתפק ברישום של אותם ייצוגים סמליים על גבי לוחות חרס שטוחים. במילים אחרות, יכול להיות שמנהלי החשבונות הם אלו שהמציאו את הכתב. ספרו את זה לרואה החשבון שלכם בפעם הבאה שתפגשו אותו או אותה, אני בטוח שהם יהיו גאים מאוד לגלות את העובדה הזו, רק אל תצפו להנחה על שכר הטרחה. רן לוי 13:11 הסוחרים האירופאים של ימי הביניים ירשו את המתמטיקה ואת שיטות החשבונאות שלהם מהרומאים. זו הייתה ירושה בעייתית. שיטת הספירה הרומית הייתה שיטה מאוד לא נוחה עבור חישובים מתמטיים. אם אתם לא מאמינים לי, נסו לחשב בראש כמה זה XXV פחות VII. מאידך, הפעילות הכלכלית באירופה באותם הימים הייתה קשורה בעיקר בחקלאות הפיאודלית, ומכאן שהייתה מוגבלת בהיקפה ובשטחים הגיאוגרפיים שעליהם היא התנהלה. מכיוון שכך, המסחר היה מועט יחסית ורוב הסוחרים לא נדרשו לחישובים מורכבים מדי. באותו האופן, גם שיטת הרישום החשבונאית המקובלת הייתה פשוטה ובסיסית למדי. זו הייתה שיטה שאנחנו מכנים היום בשם הנהלת חשבונות חד-צידית, והיא אותה שיטה שבה אני ואתם משתמשים כדי לנהל את ההוצאות וההכנסות של משק הבית שלנו. רן לוי 14:56 נאמר לצורך ההסבר שסוחר החליט לפתוח עסק חדש, ולשם כך הוא נטל הלוואה על סך 500 מטבעות. בספר הנהלת החשבונות של העסק, העסקה הזו תירשם כך: הלוואה – 500 מטבעות. בהמשך, הסוחר החליט לרכוש שק תבואה, אז הרישום יהיה: קניית סחורה – מינוס 100 מטבעות. כפי שאפשר להבין, הנהלת חשבונות חד-צידית היא בסך הכול רישום בסיסי של ההכנסות וההוצאות של העסק. למרות זאת, אם מדובר בפעילות עסקית מצומצמת יחסית כמו זו של עסק קטן או משק בית, היא בדרך כלל עושה עבודה טובה. אבל באיטליה סביב המאות ה-13 וה-14, התחולל שינוי משמעותי בהיקף הפעילות העסקית של הסוחרים. רן לוי 16:15 איטליה הייתה מחולקת אז לערי מדינה קטנות, שמיקומן האסטרטגי לחופי הים התיכון הפך אותן למעצמות מסחר. פירנצה, גנואה, פיזה ואחרות ניהלו קשרי מסחר ענפים עם הודו, סין והעולם הערבי באמצעות דרך המשי ודרכי מסחר אחרות, והן ייבאו מהן מוצרים מבוקשים כדוגמת משי ותבלינים. כמו במקרה של חברת מפרץ הדסון מאות שנים לאחר מכן, השטח הגיאוגרפי העצום שעליו נפרשו רשתות המסחר הללו יצר אתגרים חדשים לסוחרים האיטלקיים. רן לוי 17:03 הנה דוגמה מוחשית. משפחת מדיצ'י הייתה משפחה של סוחרים ובנקאים מפירנצה שב-1397 הקימו את אחד הבנקים הגדולים הראשונים באירופה. הבנק של המדיצ'ים העניק הלוואות לאנשי עסקים ובני אצולה, והיו לו סניפים בכל רחבי היבשת, מוונציה ועד לונדון. סוחר צרפתי יכול היה להפקיד 1,000 מטבעות בסניף בפריז, לקבל תמורתן שטר חליפין ולמשוך את הכסף מהסניף ברומא. כפי שאתם יכולים לדמיין לעצמכם, ניהול של רשת עסקית כלל-אירופית שכזו בעידן הסוס והעגלה היה אתגר עצום. איך אפשר לעקוב אחר כל ההפקדות והמשיכות? איך אפשר לוודא שהבנק מרוויח כסף מכל העסקאות הללו ואיך מחשבים את הרווח הזה כדי לחלק את הכסף בין השותפים? ברור למדי שהרישום הפשוט של הנהלת חשבונות חד-צידית כבר לא מספיק כדי לעקוב אחר כל מה שמתרחש בעסק מורכב כזה. יורם שיפר 18:31 הנהלת חשבונות חד-צידית, אתה רושם הוצאות, רושם הכנסות, שלום על ישראל. טעית, התבלבלת, עשית – אין שום מנגנון בקרה שיודע לבדוק אם אתה למשל החסרת הוצאה שהחסרת. אין מנגנון בקרה. וזהו יורם שיפר, רואה חשבון ותיק ויזם טכנולוגי, מומחה במיסוי וביישומים חשבונאיים באמצעות מיחשוב ואינטרנט. אנחנו עוד נכיר את יורם ופועלו בהמשך הפרק, אבל כרגע הוא יהיה המדריך שלנו בעולם הנהלת החשבונות. יורם שיפר 19:04 נחזור לצורך ההסבר אל אותו סוחר מימי הביניים שהקים עסק חדש. נניח שהסוחר שכח לתעד את ההלוואה שלקח בספר הנהלת החשבונות שלו, או שאולי הוא רשם בטעות 400 מטבעות במקום 500. בהנהלת חשבונות חד-צידית, אין שום מנגנון מובנה שיעזור לסוחר להימנע מטעות שכזו. כל עסקה היא בסך הכול שורה בספר הנהלת החשבונות, ואם השורה לא נכונה או לא קיימת, אין לו שום דרך לדעת את זה. קרוב לוודאי שהסוחר יגלה את טעותו רק כשהמלווה ידרוש את כספו בחזרה. לא נעים, אבל ברוב המקרים הנזק כתוצאה מטעות שכזו יהיה מוגבל יחסית. מאותה סיבה שאם אני או אתם נשכח לרשום באקסל המשפחתי איזו קנייה בסופר שעשינו, שום דבר רע באמת לא יקרה. בסופו של דבר מדובר בסכומים קטנים יחסית. רן לוי 20:29 אבל מה לגבי הבנק של המדיצ'ים? סכומי הכסף שהחליפו ידיים בסניפים השונים היו כה גדולים, עד שטעויות ברישומי העסקאות היו עלולות להצטבר חיש מהר לסכומי עתק שהיו מאיימים על יציבותו של הבנק כולו. המדיצ'ים, כמו סוחרים ובנקאים איטלקיים רבים בעידן ראשית הרנסאנס, נאלצו אם כן לשדרג את שיטת הנהלת החשבונות שלהם. את ההשראה לשדרוג הזה הם קיבלו מהמוסלמים וההודים, שהמתמטיקה ושיטות הנהלת החשבונות שלהם היו מתקדמות בהרבה מאלו של האירופאים. הרעיונות שספגו האירופאים מהמוסלמים התגבשו במרוצת הזמן לכדי שיטה שמכונה הנהלת חשבונות דו-צידית, או בשמה המקובל הנהלת חשבונות כפולה (Double-Entry Bookkeeping). יורם שיפר 21:30 הנהלת חשבונות כפולה באה לפתור את הדבר הזה. היא באה לסגור מעגל. אתה יודע מה זה שלייקס? שלייקס, מי שיודע מהמאזינים שלנו, זה מזכרת מגיל 10. אם אתה יודע מה זה שלייקס, אז אולי נסביר גם למאזינים ששלייקס זה שמים את זה על המכנסיים עם כאלה רצועות, וזה בא להחזיק את המכנסיים חוץ מהמכנסיים עצמם שיושבים עליך. כלומר, אבטחה כפולה. זאת אומרת שהנהלת חשבונות כפולה היא השלייקס של הנהלת החשבונות. היא באה להבטיח את הרישומים, את הדיוק שלהם, היא באה לגלות אם יש חוסרים או אין חוסרים, היא באה להבטיח את כל הנכונות של כל הרישומים. רן לוי 22:42 מהי אם כן הנהלת חשבונות כפולה? כזכור, בהנהלת חשבונות חד-צידית יש לנו ספר הנהלת חשבונות אחד שבו נרשמות כל העסקאות זו תחת זו. בהנהלת חשבונות כפולה, אנחנו מפצלים את הספר הזה לכמה כרטיסיות או חשבונות שונים, כשכל כרטיסייה מוקדשת לקטגוריה ספציפית של פעילות עסקית. למשל הוצאות, מכירות או קופת מזומנים. המטרה הבסיסית של הפיצול הזה היא ליצור מנגנון שמאפשר שמירה על איזון. רן לוי 23:28 למה הכוונה? נניח לצורך ההסבר שיש לי שני דליים ואני רוצה שבשניהם תהיה בדיוק אותה כמות מים. אני יכול למדוד את גובה המים בכל דלי, אבל זו שיטה מסורבלת ולא תמיד מדויקת. אפשרות טובה יותר היא להציב את שני הדליים בצדדים מנוגדים של נדנדה, כמו זו של גן משחקים. אם הנדנדה מאוזנת, זה סימן בדוק שכמות המים בדליים זהה. יתרה מזו, אם הוספתי מים או רוקנתי מים מהדליים ועכשיו כמות המים לא זהה ביניהם, הנדנדה תצא מאיזון והיא תיטה לאחד הכיוונים. כך אני יכול לראות מיד שכמות המים לא זהה. רן לוי 24:40 זה הרעיון הבסיסי מאחורי הנהלת חשבונות כפולה. הכלל הבסיסי של הנהלת חשבונות כפולה, הכלל שממנו נגזר שמה של שיטת הרישום הזו, הוא שכל עסקה שנעשית בעסק משפיעה על לפחות שתי כרטיסיות כדי לשמור על איזון פיננסי. לצורך ההסבר בואו נחזור אל הסוחר שפתח עסק חדש ולשם כך נטל הלוואה של 500 מטבעות. בהנהלת חשבונות כפולה, העובדה הזו תירשם בשתי כרטיסיות: כרטיסיית ההלוואות וכרטיסיית קופת המזומנים. האופן המדויק שבו יתבצע הרישום הוא מעט מבלבל ולא ניכנס אליו כרגע, אבל התוצאה הסופית תהיה שהרישום יציג לנו את העובדה שנלקחה הלוואה של 500 מטבעות ושאותם 500 מטבעות נכנסו לקופת המזומנים של העסק. רן לוי 25:48 כעת הסוחר רכש שק תבואה תמורת 100 מטבעות, וגם העסקה הזו תירשם פעמיים. פעם אחת בכרטיסיית ההוצאות ופעם שנייה בכרטיסיית קופת המזומנים, לציון העובדה שהעסק שילם עבור הסחורה ושהכסף הזה הגיע מקופת המזומנים. נניח כמיקודם שהסוחר טעה ושכח לרשום את ההלוואה שלקח בכרטיסיית ההלוואות. בסוף השנה הוא יעבור על כל הכרטיסיות שלו. כרטיסיית ההלוואות תהיה ריקה, כרטיסיית ההוצאות תראה לו הוצאה של 100 מטבעות וכרטיסיית קופת המזומנים תראה לו 400 מטבעות. אבל רגע, משהו פה לא בסדר, הנדנדה יצאה מאיזון. אם הייתה הוצאה של 100 מטבעות ונותרו 400 מטבעות בקופת המזומנים, זה סימן שאיפשהו בדרך נכנסו לעסק 500 מטבעות. מאיפה הגיעו המטבעות הללו? הסוחר יפתח את המגירות, יפשפש במסמכים ועד מהרה הוא יגלה את פשר הבעיה – הוא שכח לרשום את ההלוואה שקיבל. במילים אחרות, הרישום הכפול מכיל בתוכו מנגנון מובנה לזיהוי שגיאות וטעויות ברישום הנהלת חשבונות. רן לוי 28:10 ברור שבמדגם הפשוט שלנו שיש בו רק שתי עסקאות, הנהלת חשבונות כפולה היא אובר-קיל. אבל עבור הסוחרים האיטלקיים הנהלת חשבונות כפולה הייתה חיונית לחלוטין. הדרך הכמעט יחידה לנהל את העסק מבלי שהוא יקרוס תחת משקלן של טעויות מצטברות. בבנק של משפחת מדיצ'י למשל, כל סניף החזיק כרטיסיות לרישום כפול של כל העסקאות. בסוף כל שנה נאספו כל הכרטיסיות מכל הסניפים ונשלחו למטה הארגון, שם נסכמו העסקאות השונות כדי לוודא שהן מאוזנות. למשל ש-1,000 המטבעות שמישהו הפקיד בסניף בפריז הן אותן 1,000 מטבעות שנמשכו בסניף ברומא. אם בסניף אחד נרשמה הפקדה של 500 מטבעות בלבד ובאחר 1,000 מטבעות, העובדה הזו תתגלה מיד ואפשר יהיה לחקור את מקורה של השגיאה. אולי מישהו טעה ברישום או שאולי מישהו לקח 500 מטבעות לכיסו. השפה החשבונאית המשותפת שנוצרה בין הסניפים השונים והבקרה המשוכללת על העסקאות הפיננסיות היא זו שאיפשרה למדיצ'ים לנהל את הבנק שלהם ביעילות חסרת תקדים והפכה אותם לאחת המשפחות העשירות והמשפיעות ביותר באיטליה של המאה ה-15. יורם שיפר 29:38 המנגנון המובנה לזיהוי שגיאות הוא רק אחד מהיתרונות הרבים שמעניקה שיטת הנהלת החשבונות הכפולה לעסקים גדולים ומורכבים. אנחנו לוקחים את פקודות היומן ורושמים כל פעולה עם העסק עושה 1,000 פעולות ביום, אז יש 1,000 שורות יומן ביום. ואם 20,000 פעולות בחודש, 20,000 פעולות כאלה נרשמות כל יום. אבל מה אני אעשה עם כל הפעולות האלה? אני רואה 20,000 פעולות, מה אני אמור להבין מזה? אז לכל נושא יש כרטיס, ואת כל הפעולות שאני עושה בנושא, נגיד נושא זה ספק, אם יש ספק בשם משה, אז כל הפעולות מאותן 20,000 פעולות שקשורות למשה נרשמות באותו כרטיס. אני מפצל את כל הפעולות שנרשמות ביומן לכרטיסים הרלוונטיים. מה זה נותן לי? זה אומר שאני יכול לשאוב את המידע לפי נושאים. כלומר, לכל לקוח אני יודע כמה מכרתי לו, כל ספק אני יודע כמה קניתי, אם נגיד יש לי חשבון קניות או חשבון הוצאות פרסום, אז כל הוצאות הפרסום נמצאות באותו כרטיס ושם אני יכול לקבל אינפורמציה לפי כל נושא ונושא. נזכור: נושא זה כרטיס. יורם שיפר 31:38 הרובד השלישי זה הדוחות. כלומר, אחרי שעשיתי את כל הרישומים אני רוצה לקבל תובנות. כמה הרווחתי? אז יש לי דוח רווח והפסד. אני לוקח דוח רווח והפסד שזה הכנסות בצד אחד והוצאות בצד שני וההפרש זה הרווח. ניקח מה שנקרא מאזן בוחן, שזה רשימת כל היתרות של כל הכרטיסים. כי כל כרטיס יש לו פעולות חובה פעולות זכות יש לו גם יתרה. אני לוקח רשימה של כל היתרות, והיתרות האלה יכולות להגיד לי למשל אם אני לוקח את כל היתרות של כל הלקוחות אני יכול לדעת כמה חייבים לי הלקוחות ביום מסוים, כמה קניתי סחורה בתקופה מסוימת וכולי וכולי. אז הדוחות זה התוצר החשוב ביותר של כל העבודה שעשינו לפני הפקת הדוחות. רן לוי 33:18 במילים אחרות, החלוקה לכרטיסיות וההקפדה על איזון באמצעות רישומים כפולים היא כלי שמאפשר לבעלי העסקים להבין טוב יותר מה בדיוק מתרחש בעסק שלהם. מי חייב להם כסף ולמי הם חייבים, כמה כסף הם הרוויחו או הפסידו על כל עסקה, כמה מסים הם צריכים לשלם, כמה כסף יקבל כל אחד מהשותפים וכדומה. תרומתה של הנהלת החשבונות הכפולה לעסקי המסחר שיחקה תפקיד חשוב בעלייתן לגדולה של ערי המדינה האיטלקיות במאות ה-14 וה-15, אבל בשלב הזה דבר קיומה של השיטה כמעט ולא היה מוכר מחוץ לאיטליה ושאר הסוחרים באירופה המשיכו להשתמש בהנהלת חשבונות חד-צידית. מי שהפיץ את בשורת החשבונאות החדשה היה מתמטיקאי איטלקי בשם לוקה פאצ'ולי. רן לוי 34:15 פאצ'ולי נולד ב-1445 בעיירה קטנה בשם סן ספולקרו למשפחה מהמעמד הנמוך. הוא גילה כישרון מתמטי ניכר מגיל צעיר, אבל כנראה שהוא היה נידון לאלמוניות ולעוני אלמלא רצה הגורל ואחד האומנים הגדולים של התקופה, פיירו דלה פרנצ'סקה, בחר להקים את הסטודיו שלו באותה עיירה קטנה. פרנצ'סקה פרס את חסותו על פאצ'ולי הצעיר, העניק לו גישה לספריות שהרחיבו את הידע המתמטי שלו ובהמשך הוא גם עזר לו למצוא עבודה בוונציה כמורה פרטי לשלושת ילדיו של סוחר עשיר. רן לוי 35:39 השנים שבילה פאצ'ולי במחיצתם של הסוחרים בוונציה חשפו אותו לשיטת החשבונאות הכפולה, אותה הוא תיעד בספר שכתב ב-1494 בשם 'סומה דה ארטימטיקה' (או 'סומה' בקיצור). סומה הכיל סיכום מסודר של כל הידע המתמטי שהיה באיטליה באותה התקופה, ואחד הפרקים הוקדש להסבר מפורט לגבי שיטת הנהלת החשבונות הכפולה ויתרונותיה. למרות שכאמור המידע שהציג פאצ'ולי בספרו לא היה מידע מקורי אלא סיכום של רעיונות קיימים, סומה הפך כמעט מיד לרב מכר היסטרי. זאת אומרת לפחות בקנה מידה של ספרי מתמטיקה, שזה קצת כמו לשים את בני גורן בשורה אחת עם עמוס עוז. רן לוי 37:00 את ההצלחה של סומה אפשר לזקוף לזכותן של שתי החלטות מוצלחות במיוחד של פאצ'ולי. הראשונה – הוא כתב אותו באיטלקית ולא בלטינית כפי שהיה מקובל אז בחוגי המלומדים, וזה איפשר גם לסוחרים ואנשי עסקים שלא ידעו לטינית לקרוא אותו. שנית, סומה היה מבין הספרים הראשונים שהודפסו במכונת הדפוס של גוטנברג שהומצאה רק 25 שנה קודם לכן. הטכנולוגיה החדשה הוזילה מאוד את עלות ההדפסה ואיפשרה לפאצ'ולי להדפיס את הספר ב-1,000 עותקים, כמות משמעותית במונחים של אותם ימים. אגב, כ-120 עותקים מאותה הדפסה ראשונית שרדו עד ימינו, ואחד מהם נמכר לפני מספר שנים במכירה פומבית תמורת יותר ממיליון ו-200 אלף דולר. רן לוי 38:17 לוקה פאצ'ולי הפך לסוג של סלבריטי. לודוביקו ספורצה, בנו של הדוכס של מילאנו ופטרון ידוע של האומנויות, הזמין אותו להתארח בחצרו, ושם הכיר המתמטיקאי אומן צעיר ומבטיח שגם כן פעל תחת חסותו של הדוכס: לאונרדו דה וינצ'י. פאצ'ולי ודה וינצ'י הפכו עד מהרה לחברים טובים. פאצ'ולי לימד את דה וינצ'י מתמטיקה וחשף אותו לרעיונות מתקדמים כמו פרספקטיבה בציורים, ואלו איפשרו לדה וינצ'י להוציא לפועל את כמה מיצירותיו האיקוניות ביותר כדוגמת הסעודה האחרונה. דה וינצ'י גמל לפאצ'ולי בכך שהוא אייר צורות גיאומטריות מורכבות עבור ספר חשוב נוסף שכתב המתמטיקאי אודות יחס הזהב. השניים המשיכו להיות חברים ולשתף פעולה עד מותו של פאצ'ולי ב-1517. רן לוי 40:01 הצלחת ספרו של פאצ'ולי האיצה את התפשטות הנהלת החשבונות הכפולה בכל רחבי אירופה. השינוי הזה לא התחולל בבת אחת. המורכבות המובנית של הנהלת החשבונות הכפולה הביאה לכך שעסקים רבים העדיפו להמשיך ולעבוד בשיטות פשוטות יותר. הנהלת חשבונות כפולה זה לא עבודה כפולה מחד-צידית. זה פי ארבעה ויותר. כי בהנהלת חשבונות כפולה יש גם את הרישומים, גם את הבדיקה שלהם, גם את ההתאמות וכולי וכולי. זה המון המון עבודה, הרבה יותר מורכב. אבל בסיטואציות שבהן הסביבה העסקית הייתה מורכבת ומאתגרת יותר, הנהלת החשבונות הכפולה הייתה סוג של גלגל הצלה. רן לוי 41:01 דוגמה מאלפת לכך היא חברת מפרץ הדסון. כזכור, המיזוג הכפוי של HBC עם יריבתה הגדולה הרחיב את שטח הפעולה שלה לכימת כל החלק הצפוני של צפון אמריקה, אזור ספר של יערות פרא ללא דרכים מסודרות או אמצעי תקשורת, והחברה מצאה את עצמה מתמודדת עם אתגרים לוגיסטיים ופיננסיים אדירים. רן לוי 41:26 עד אז הנהלת חשבונות כפולה הייתה נהוגה רק במטה החברה בלונדון. נציגי החברה בתחנות המסחר וברחבי צפון אמריקה לא נתבקשו לנהל את הכרטיסיות שלהם בצורה הזו, ולמען האמת רוב הנציגים האלה לא היו משכילים במיוחד וספק אם הם היו מסוגלים לנהל רישום כה מורכב גם אם היו נדרשים לכך. אבל הצורך הבוער אילץ את מנהליה של HBC לארגן מחדש את החברה כדי להטמיע את הנהלת החשבונות הכפולה בכל דרגות הארגון. תחום הפעילות של החברה חולק לאזורים מוגדרים שבכל אחד מהם הוצב מנהל משכיל ומנוסה שקיבל סמכויות נרחבות מצד אחד, ומאידך נדרש לנהל ספרי חשבונות מסודרים, להעביר למטה דיווחים שנתיים ולעמוד בביקורת חיצונית. רן לוי 42:15 וזה עבד. הארגון מחדש וההטמעה של הנהלת החשבונות הכפולה חיזקו את השליטה של המטה בלונדון על מה שקורה בצפון אמריקה ואיפשרו לחברה להביא את הפרוות שלה לשוק בזמן הנכון ובמחיר הנכון. חישובי הרווח המדויקים איפשרו לה להנהיג מדיניות של שיתוף רווחים עם המנהלים בצפון אמריקה, מה שהגביר את המוטיבציה שלהם ואיפשר ל-HBC להתמודד בשוק מול חברות חדשות שהתחרו בה. HBC הצליחה לשרוד את התקופה הקשה שלה ולמעשה רק ממש לאחרונה, במרץ 2025, היא נקלעה לקשיים עסקיים שכנראה יובילו לסגירתה אחרי 355 שנות פעילות. רן לוי 43:42 חשוב לזכור שלמרות שהנהלת חשבונות כפולה מאפשרת גילוי מהיר ויעיל של טעויות ברישום והפקה של דוחות מפורטים, היא לא פתרון קסם לכל החולאים והצרות של העולם העסקי, כפי שידגים לנו הסיפור הבא. אתי אלון החלה את הקריירה שלה בבנק למסחר ב-1990 ובמרוצת השנים היא התקדמה עד שהגיעה להיות סגנית מנהל מחלקת ההשקעות. עופר מקסימוב, אחיה של אתי, היה קצת פחות מוצלח. הוא היה מכור להימורים שבילה שעות ארוכות בבתי קזינו בישראל וברומניה. עם הזמן הוא החל לצבור חובות כבדים אצל העבריינים שניהלו את בתי הקזינו ואצל המלווים בשוק האפור. רן לוי 45:51 מקסימוב פנה לאחותו והתחנן בדמעות שתלווה לו כסף כדי לכסות את חובותיו. גם אביה של אתי הפעיל עליה לחץ רגשי כבד והנה תראו, במשך שנתיים מ-1994 ועד 1996 היא רשמה לאחיה צ'קים מהחשבון הפרטי שלה. בתחילת 1997 כבר הצטברו בחשבון של אתי חובות בסך 800 אלף שקל. מנהליה של אתי הבהירו לה שהיא לא יכולה להמשיך ולהחזיק מינוס כזה בחשבון הבנק שלה, ולכן היא החליטה לעשות מעשה. רן לוי 47:03 הבנק למסחר היה בנק קטנטן, רק 1,300 לקוחות בסך הכול, שאתי הכירה רבים מהם היכרות אישית. היא בחרה שני לקוחות שהיא ידעה שהם לא נוהגים להתעדכן במצב חשבונם ברמה היומיומית וניצלה את ההרשאות המפליגות שלה כמנהלת בכירה בבנק כדי למשוך כמיליון שקל מחשבונותיהם. בכסף שגנבה היא כיסתה את החוב בחשבון שלה ואת היתרה העבירה לאחיה. מקסימוב הבטיח לאתי שאוטוטו הוא משלם את כל החובות שלו, שהוא רק מביא מכה אחת, מחזיר את כל הכסף לבנק וסוגר את הסיפור. בפועל הוא המשיך להמר ולצבור חובות, ואתי שהמשיכה לכסות את החובות האלה נאלצה להרחיב את ההונאה שלה. רן לוי 48:33 היא גנבה מזומן ושברה חיסכונות של לקוחות נוספים וכשזה לא הספיק היא השתמשה בחשבונות האלה כערובה להלוואות על סך מיליוני שקלים שהיא רשמה על שמם של הלקוחות. את כספי ההלוואה היא העבירה למאות חשבונות פיקטיביים שהיא פתחה ומשם העבירה אותו למקסימוב בעזרת צ'קים בנקאיים. כדי להסתיר את הפעילות שלה היא מחקה או שינתה את הכתובות של הלקוחות ברישומי הבנק כדי שהם לא יקבלו דוחות בדואר, ואם לקוח ביקש דוח שכזה היא הייתה מוציאה לו תדפיס מזויף. אם לקוח רצה להוציא כסף מהחשבון היא הייתה מציעה לו הטבות משתלמות במיוחד כמו ריביות גבוהות, ואם הלקוח היה בכל זאת מתעקש היא הייתה לוקחת את הכסף מחשבון של לקוח אחר. אנשי העולם התחתון מצדם הבינו שהם זכו בפיס. צ'ק בנקאי, זאת אומרת צ'ק שהבנק עצמו ערב לו, הוא חלומו הרטוב של כל גובה חובות ובעלי בתי הקזינו דאגו לתדלק את ההתמכרות של מקסימוב ולאפשר לו להמר בכל מקום אפשרי. חובותיו של מקסימוב תפחו והכסף שאתי אלון העבירה כדי לכסות את החובות האלה הביא לשגשוג חסר תקדים אצל משפחות הפשע שהרחיבו את עסקיהן האפלים בארץ ובחו"ל. רן לוי 49:55 רק באפריל 2002 מישהו בבנק ישראל סוף סוף שם לב שמשהו לא בסדר קורה בבנק למסחר. נציגים של בנק ישראל פנו אל הבנק וביקשו לבדוק את פשר ההלוואות החריגות בחשבונות השונים והעקבות הובילו כמובן לאתי אלון. במשך שלושה ימים ניסתה אתי לתעתע בחוקרים ולטשטש את עקבות המעילה, אבל ב-25 באפריל כשהיא הבינה שהרשת נסגרת עליה היא החליטה להתייצב בתחנת המשטרה ולהתוודות על מעשיה. רק אז נחשף מלוא היקף ההונאה – לא פחות מרבע מיליארד שקלים. הפרשה התפוצצה בעיתונות. אתי, אחיה ואביה נעצרו, כמו גם כמה וכמה דמויות בכירות בעולם התחתון. הבנק למסחר קרס ונסגר. רן לוי 51:40 אחד מספיחי הפרשה הזו היה תביעה אזרחית שהגיש אחד מבעלי המניות של הבנק נגד משרד רואה החשבון שהיה אמור לבקר את ספרי החשבונות של הבנק למסחר. הוא טען שרואי החשבון התרשלו בתפקידם. הרי איך יכול להיות שהביקורת לא עלתה על זה שמישהו מתוך הבנק גנב יותר מ-250 מיליון שקל? אבל התביעה הזו נדחתה על ידי בית המשפט. למה? כאמור הנהלת חשבונות כפולה היא כלי מעולה כדי לזהות תקלות ובעיות שיוצרות חוסר איזון בחשבונות השונים. אבל אתי אלון ידעה מה היא עושה והיא ווידאה שלא ייווצר חוסר איזון שכזה. למשל כל שקל שהיא גנבה וכל הלוואה שהיא לקחה מחשבון של לקוח אמיתי עברו לחשבון אחר בתוך הבנק, זאת אומרת חיוב של חשבון אחד וזיכוי של חשבון אחר, כך שעל פניו ההעברה נראית תקינה לגמרי, עוד העברת כספים שגרתית מני רבות שבטח מתרחשות בכל יום. רן לוי 53:08 השופטת שדחתה את התביעה קבעה שהגדרת התפקיד של רואה החשבון היא בדיקה של הדוחות הכספיים של הבנק, ואין לו סמכות או יכולת לתחקר את עובדי הבנק לגבי שאלות כמו למי בדיוק שייך כל חשבון ומה מטרת כל הלוואה. הסמכות הזו שמורה למנהלי הבנק עצמם, שההתרשלות שלהם היא זו שאיפשרה לאתי אלון לעשות ככל העולה על רוחה. למשל הם לא שמו לב שאתי לא יצאה לחופשות במשך שנים כדי שאף עובד אחר של הבנק לא יטפל בלקוחות שלה ויציץ בחשבונות שלהם. ואכן בעלי הבנק, המנכ"ל והדירקטורים הורשעו ברשלנות ונאלצו לשלם קנסות גבוהים מכספם הפרטי. אתי אלון עצמה נידונה ל-17 שנות מאסר ועופר מקסימוב ל-18 שנים. רן לוי 54:15 הלקח מסיפור נפילתו של הבנק למסחר ברור. הנהלת חשבונות כפולה היא כלי מעולה כדי לעזור לעסקים להתנהל בצורה יעילה, אבל היא לא כל יכולה והיא לא חוסכת את הצורך בבקרה הדוקה על העניינים הפיננסיים של העסק. תראה, שום דבר לא סוגר שום דבר ומי שרוצה לגנוב, לרמות – הוא יכול לעשות את זה. קח מנהל עסק שגנב כספים באמצעות מה שנקרא קופה קטנה, הוא הביא חשבוניות פיקטיביות ושילם לאנשים פיקטיביים כאשר הכספים נמשכו לכיסו. קח את אותה חברה שעשו תלושי שכר פיקטיביים לאנשים שלא קיימים והוציאו את הכספים לטובת אנשים שלא קיימים והעבירו את הכספים לכיסם. אין גבול ליצירתיות של הגנבים. רן לוי 55:52 עוד בהקשר הזה, מעניין לציין שלהופעתה של הנהלת החשבונות הכפולה בשלהי ימי הביניים הייתה לא רק חשיבות מעשית בהקשר של ניהול פיננסי, אלא גם חשיבות רטורית, אפשר לומר. באותם ימים הכנסייה הנוצרית ראתה בהלוואה של כספים פעילות לא מוסרית. על נוצרי מאמין נאסר בתכלית האיסור להלוות כסף תמורת ריבית. הגישה הזו בלמה מאוד את ההתפתחות הכלכלית של אירופה שכן השקעות והלוואות הן החמצן של הכלכלה ומאפשרות לעסקים להתרחב ולצמוח. רן לוי 57:29 הנהלת חשבונות כפולה איפשרה בפעם הראשונה שקיפות מלאה לגבי התנהלותו של העסק. למי שייך כל מטבע, מי חייב למי כסף והאם העסק עומד בדרישות החוק. באופן הזה הנהלת החשבונות הכפולה תרמה לשינוי תפיסתי אצל הציבור, שהפך את העיסוק בכסף וברווחים ממשהו טמא לפעילות אנושית לגיטימית ומעוגנת. אפילו לוקה פאצ'ולי עצמו התייחס לאספקטים המוסריים של הנהלת חשבונות כפולה כשהוא כתב בספרו שציטוט 'מטרתו הסופית של כל איש עסקים היא להרוויח באופן הוגן וחוקי. אל לו לאדם ללכת לישון בלילה בטרם כל ספרי החשבון שלו מאוזנים' סוף ציטוט. רן לוי 58:45 הכלכלן הגרמני ורנר סומברט ועמיתו הסוציולוג מקס ובר טענו בתחילת המאה ה-20 שבלעדי הנהלת חשבונות כפולה הקפיטליזם בצורתו המודרנית לא היה בא לעולם. התפיסה המודרנית המקובלת היא מעט מעודנת יותר. קפיטליזם יכול עקרונית לעבוד גם בלעדי הנהלת חשבונות כפולה, אבל היא זו שמאפשרת לקפיטליזם לעבוד בקנה מידה גדול. כפי שראינו, הרחבה של הפעילות הכלכלית של העסק, למשל מסחר על פני אזורים גיאוגרפיים גדולים יותר או בקבועי זמן ארוכים יותר או כל קפיצה אחרת ברמת המורכבות של העסק, הופכת את ניהול העסק לקשה ומורכב יותר. רן לוי 59:28 יש יותר עסקאות שצריך לעקוב אחריהן, יותר התחייבויות שצריך להחזיר, יותר שותפים, יותר משקיעים, יותר בעלי מניות – יותר מהכול. במצבים שכאלה הנהלת חשבונות חד-צידית היא כבר לא הכלי הנכון כדי לעמוד במשימה. הנהלת חשבונות כפולה מעניקה למנהלים את היכולת להבין את מצבו האמיתי של העסק על כל שלל היבטיו השונים ומאפשרת למשקיעים לנתח את הזדמנויות ההשקעה השונות בצורה רציונלית כדי לקבל החלטות חכמות. הסטנדרטיזציה של הרישום החשבונאי יצרה שפה משותפת וקשרים פיננסיים בין ארגונים שונים ברחבי העולם.
        ]]></content:encoded>
    </item>
    
    <item>
        <title>455: ביגפוט ודמויי-אדם מיתולוגיים (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/455-bygpvt-vdmvyy-dm-mytvlvgyym-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/455-bygpvt-vdmvyy-dm-mytvlvgyym-sh-kh-vshym-hystvryh.html</guid>
        <pubDate>5 בנובמבר 2025</pubDate>
        <description>Transcript for 455: ביגפוט ודמויי-אדם מיתולוגיים (ש.ח.) [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 455 על ביגפוט ודמויי אדם מיתולוגיים. שידור חוזר. קריינות 00:10 רשת עושים היסטוריה. עושים היסטוריה עם רן לוי. רן לוי 00:40 שלום. הפרק שתשמעו מיד עלה לאוויר לראשונה ב-2011 כפרק מספר 94 של עושים היסטוריה. למרות שהוא בן 14 שנה, אני חושב שהוא בסך הכל התיישן לא רע, אולי חוץ מהקריינות שלי שלפני שנים שאני מאוד רוצה לקוות שהשתפרה משמעותית בזמן הזה, ואולי גם חוץ מאיזו בדיחה מטופשת שהכנסתי על אביגדור ליברמן בזמנו. אתם תשפטו. רגע לפני שנמשיך אל הפרק, אני רוצה להזמין אתכם לשתי הרצאות קרובות שלי. הראשונה היא הרצאה לילדים שאני אעביר במדעטק, מוזיאון המדע בחיפה, בחנוכה, ב-18 בדצמבר, בשם "מסע במערכת השמש". אני אספר בה על כמה מהתופעות המרתקות והמשונות במערכת השמש שלנו, כמו למשל סופות החול על מאדים, האוקיינוס הענק על אירופה, הרוחות האדירות על נפטון ועוד ועוד. האמת שאני לא עושה המון הרצאות לילדים, אבל מאז שאני מעלה סרטונים לטיקטוק, פתאום יש הרבה יותר ילדים שמכירים אותי, אז אולי אני צריך להתחיל ליזום יותר אירועים שכאלו. ותכלס, לספר לילדים על חלל זה פשוט כיף גדול. ההתלהבות שלהם מהדברים האלה מזכירה לי כמה שאני התלהבתי מחלל ואסטרונומיה כשהייתי ילד. ההרצאה השנייה היא הרצאה למבוגרים, גם כן בחיפה, בשם "עתיד האנושות בעידן הבינה המלאכותית". מה מלמדות אותנו מהפכות טכנולוגיות קודמות, כמו המהפכה התעשייתית של המאה ה-19 ומהפכת המחשוב של המאה ה-20, על מה שצפוי לנו בעידן ה-AI? ההרצאה תתקיים במועדון ה-סליק בחיפה ב-5 בינואר 2026. פרטים מלאים על שתי ההרצאות וקישורים לרכישת כרטיסים תמצאו באתר הבית שלי, ranlevi.co.il. ועכשיו אל הפרק על ביגפוט. האזנה נעימה. רן לוי 02:41 בשנת 1938 קיבלו עורכי המגזין דיסקברי מכתב לא שגרתי. הכותב היה קצין בריטי ששירת על סיפונה של ספינה ששטה מול חופי מזרח אפריקה. במכתבו, הקצין סיפר כי באחד הימים הוא הביט על החוף באמצעות משקפת על קבוצה של כמה עשרות בבונים שצדו סרטנים על החוף. לפתע הוא הבחין בשני אנשים קטנים וחומים שיצאו מתוך השיחים של ליד החוף והתקרבו אל הקופים. אלה לא היו בני אדם רגילים, כתב הקצין. גובהם היה כמטר והיה משהו קופי בתווי פניהם. הבבונים בכלל לא היו מוטרדים מנוכחותם בתוך הלהקה. הקצין היה נרגש מאוד, שכן הוא מעולם לא שמע על חיה כזו באפריקה. רן לוי 03:52 זה לא מפתיע. גם המדענים אינם מכירים בעל חיים שכזה. היצורים הקטנים והאנושיים למחצה שהקצין תיאר הם ככל הנראה 'אגוגואה' (Agogwe). מדובר ביצורים מיתולוגיים שהסיפורים אודותיהם עוברים מפה לאוזן במדינות מזרח אפריקה. על פי התיאור המקובל, האגוגואה הוא סוג של קוף אנושי. גובהו כמטר עד מטר וחצי, הוא שעיר מאוד, יש לו בהונות מנוגדות כמונו, והוא הולך על שתיים. על פי סיפורי הציידים האפריקאים, האגוגואה מסוגלים לחמוק ממלכודות בקלות, הם מפגינים תחכום גבוה באופן יחסי ואפילו מסוגלים להשתמש בכלים. יש להם מוניטין של טראבל-מייקרס; הם גונבים מזון, מפרקים מלכודות וכדומה. רן לוי 04:40 האגוגואה הוא קריפטיד: יצור מיתולוגי שדבר קיומו מתבסס על אנקדוטות וסיפורים בלבד, ואין שום שלד, דגימת DNA או הוכחה מוצקה אחרת לגביו. קריפטוזואולוגיה, בתרגום מילולי "חקר בעלי חיים חבויים", היא התחום במדע שעוסק בחקר היצורים המיתולוגיים והנסתרים. המילה "מדע" היא קצת בעייתית כאן; קשה לבנות דיסציפלינה מדעית רצינית שמבוססת על אגדות עם וסיפורים שעוברים מפה לאוזן. הסיבה שאני מספר לכם על האגוגואה היא לא כדי לגרום לכם לרצות לקום מהכיסא, לתפוס רובה ולצאת לסוואנה האפריקאית כדי לצוד אחד כזה. אני מספר עליו כדי להראות שסיפורים על יצורים דמויי אדם שמסתתרים בכל מיני חבלי ארץ ויערות נידחים נפוצים מאוד ברחבי העולם, ומלווים אותנו עוד משחר ההיסטוריה. יש עשרות מפלצות מיתולוגיות שכאלה, כמו הייטי מטיבט, האורנג-פנדק מסומטרה, ההיבאגון היפני, האלמס הקווקזי, היווי האוסטרלי ואביגדור ליברמן. רן לוי 05:43 בפרק הזה אני אנסה לנתח את תופעת דמויי האדם המיתולוגיים ולענות על השאלה מדוע אנחנו, בני האדם, נמשכים אליהם כל כך. למה היצורים הללו מרתקים אותנו וממשיכים להופיע בסיפורים ובתרבות שלנו גם בעידן המודרני? לצורך הדיון אני איעזר באחד מדמויי האדם המיתולוגיים המפורסמים ביותר: ביגפוט. רן לוי 06:15 בשנת 1958 נכנס נהג בולדוזר בשם ג'רי קרו (Jerry Crew) למשרדיו של עיתון מקומי בקליפורניה. בידיו הוא אחז יציקת גבס של טביעת כף רגל ענקית. ג'רי סיפר לעיתונאים שהוא וחבריו גילו כמה וכמה טביעות רגל ענקיות שכאלה ליד אתר בנייה שבו עבדו, במקום שמכונה בלאף קריק (Bluff Creek). כשהתפרסמה למחרת הכתבה בעיתון, ליצור שהטביע אותן כבר היה שם חצי רשמי: ביגפוט (Bigfoot). רן לוי 06:53 ביגפוט לא היה תופעה חדשה בצפון אמריקה. למי ששכח במה מדובר או שאינו מכיר, הנה תיאור קצר של ביגפוט או סאסקואץ' (Sasquatch): מדובר במעיין קוף גדול, 2.5 עד 3 מטרים גובהו, הולך על שתי רגליים. גופו מכוסה בשיער שחור או אדום כהה, ומבנה פניו דומה לזה של גורילה. הוא יוצא ממחבואו בעיקר בלילות וכנראה שהוא ניחן בראיית לילה טובה. אזור מחייתו הוא צפון-מערב ארצות הברית ומערב קנדה. רן לוי 07:31 בשנת 2002 הלך לעולמו אדם בשם ריי וואלאס (Ray Wallace). וואלאס היה אחיו של מנהל אתר הבנייה שבו עבד ג'רי קרו, נהג הבולדוזר שגילה את ביגפוט. לאחר שנפטר, חשפו בני משפחתו של ריי את הסוד שהוא שמר לטענתם כל חייו: הוא זה שזייף את טביעות הרגליים הענקיות. הוא יצר לוח עץ בצורת כף רגל גדולה ומתח את כל שאר העובדים באתר. בני המשפחה אפילו חשפו בפני התקשורת את כף הרגל המזויפת עצמה שנשמרה מאז במחסן כלשהו. רן לוי 08:10 אבל לא כולם מאמינים להם. יש חוקרים שמציינים שלוח העץ המדובר לא דומה מספיק ליציקת הגבס שיצר ג'רי קרו, ושדיי וואלאס עצמו כנראה לא היה באתר הבנייה באותו היום. כיוון שחלפו עשרות שנים מאז, אף אחד לא יכול לשפוט לטובת צד כזה או אחר בוויכוח. רן לוי 08:35 תשע שנים מאוחר יותר, באותו המקום ממש, צולם סרטון הווידאו המפורסם ביותר בכיכובו של ביגפוט. רוג'ר פטרסון היה אמריקאי שהתמחה בחקר ביגפוט וסאסקואץ' ואפילו כתב את אחד הספרים הראשונים שעסקו בנושא. ב-20 באוקטובר 1967, פטרסון וחבר טוב שלו, אינדיאני בשם רוברט גימלין, יצאו לבלאף קריק. מטרתם המוצהרת הייתה לנסות ולתפוס את ביגפוט בעדשת המצלמה בשביל סרט דוקומנטרי שתכנן פטרסון. בצירוף מקרים מוצלח, ויש מי שיאמרו מוצלח מדי, בדיוק כשפטרסון וגימלין נכנסו לבלאף קריק, הם נתקלו בביגפוט. Robert Gimlin 09:37 Anyway, when we came around that bend in the creek, this creature stood across the creek... It was standing when I saw it. Now it may have been stooped down when Roger first saw it, but I was just a horse length or so behind Roger leading the pack horses. And when I saw it, the creature was standing up looking across the creek the way where we were. But it immediately turned and started walking away, just taking natural steps. I mean, natural looking steps to us, which measured out 42 to 48 inches from heel to toe. Roger was trying to bail off and get his camera at the same time, which he did. Roger was a very agile man... So he bailed off that little horse with his camera and ran across the creek trying to get that camera focused on the creature. רן לוי 11:21 רוג'ר פטרסון החל לרדוף אחרי ביגפוט, או כפי שנחשף מאוחר יותר ביגפוטית נקבה, ובמשך מספר שניות המצלמה רעדה כל כך עד שלא היה ניתן לראות שום דבר. כשהיה במרחק של כ-25 מטרים ממנה, הוא הצליח לייצב את עדשת המצלמה. נקבת הביגפוט התרחקה ממנו בצעדים גדולים. Robert Gimlin 11:43 So there's when it all started going kind of wild and then Roger wanted to relocate because she was moving... Roger had to relocate to get a better view and so he asked me if I would cover him. He told me later that he was kind of concerned about two more being right close to this one. And it was a wooded area on the far side, a really wooded area and you couldn't see up in there... I rode across the creek, stepped off the horse with a rifle in my hand, and that's where you see that famous turn like that, that she turned and looked back at me when I stepped off that horse. רן לוי 13:26 גימלין שלף את הרובה ונקבת הביגפוט הפנתה את ראשה כדי להציץ בו. לאחר מכן היא המשיכה ללכת עד שנעלמה בין העצים. רן לוי 13:44 בשנים שחלפו מאז, הסרטון של פטרסון-גימלין הפך לאייקון של החיפוש אחר ביגפוט ולעדות המוכרת והחזקה ביותר לקיומו של הקוף הגדול. פטרסון הוזמן לעשרות תוכניות אירוח וזכה לפרסום רב. מומחים לצילום, לאנטומיה, לזואולוגיה ולכל תחום אפשרי אחר ניתחו את הסרט מכל זווית אפשרית. כל פרט קטן נבדק לעומקו: החל מצורת הרגל, דרך מבנה השרירים והשיער, ואפילו החזה שלה. רן לוי 14:56 אבל גם במקרה הזה, הזמן החולף חשף עדויות חדשות. בשנת 2002 החליט אדם בשם בוב הירונימוס (Bob Heironimus) לשבור שתיקה בת 30 שנה. הירונימוס, מכר של פטרסון משנות ה-60, סיפר שרוג'ר פטרסון הציע לו 1000 דולר כדי שישים על עצמו חליפה של קוף וישתתף בצילומים. עדותו של בוב הירונימוס חוללה רעידת אדמה של ממש בקרב חוקרי ביגפוט. רן לוי 15:24 רעידת אדמה נוספת התרגשה עליהם כשגיבור אחר של הפרשה החליט לשבור שתיקה ארוכה אף הוא: האמן שייצר את חליפת הגורילה. פיליפ מוריס הוא יצרן תחפושות מוכר בהוליווד, ובראיון רדיופוני הוא גילה שהוא זה שהכין את התחפושת עבור רוג'ר פטרסון, אבל לא ידע לאיזה צורך הוא זקוק לה. מוריס גם ייעץ לפטרסון כשזה שאל אותו איך ניתן לשוות לתחפושת מראה שרירי יותר; הוא הציע לשים לאדם שבתוך החליפה פדים עבים בכתפיים, כמו אלו של חליפת פוטבול. כשפטרסון התלונן שעיניו של השחקן נראות מבעד לחליפה, מוריס הסביר לו שעליו לצבוע את פניו של השחקן בשחור. רן לוי 16:06 מדוע שמרו בוב הירונימוס ופיליפ מוריס על שתיקתם לאורך כל כך הרבה שנים? לכל אחד מהם יש תירוץ מתקבל על הדעת. הירונימוס טען שבהתחלה הוא קיווה שרוג'ר פטרסון ישלם לו את אלף הדולר שהבטיח לו, וכשהבין שלא יראה את הכסף, הסרט כבר היה מפורסם מדי והירונימוס חשש שמישהו אולי יחליט לתבוע אותו באופן אישי על השתתפותו בתרמית. פיליפ מוריס טען שלמרות שידע שמדובר בחליפה שלו מהרגע שראה את הסרטון לראשונה, הוא החליט לשמור על שתיקה מטעמים אתיים. מבחינתו תחפושת היא כמו קסם, וקוסם אינו מגלה את קסמיו. רן לוי 16:53 גם כאן יש חלוקה ברורה בין אלו שמאמינים להירונימוס ולמוריס, ואלו שחושבים שהם שקרנים. כמו במקרה של ג'רי קרו, שום עדות מוצקה שתומכת בצד זה או אחר של הוויכוח לא שרדה את שיני הזמן. אף על פי כן, יש פרט קטן ומרתק שלקוח מתוך הסרטון עצמו, פרט שאפשר להבחין בו רק אם בוחנים את הסרטון של פטרסון בדקדקנות פריים אחרי פריים. רן לוי 17:15 באותו הרגע שביגפוט הנקבה מפנה את מבטה אל המצלמה, מופיע נצנוץ זעיר של אור בעין ימין. יש משהו מוזר בהבזק האור הזה. אם מדובר בהחזרה של אור השמש, אזי אותו הנצנוץ צריך היה להופיע עקרונית גם בעין שמאל. עדותו של הירונימוס פותרת את החידה הזו: עין ימין של הירונימוס היא עין מלאכותית, היא עשויה מזכוכית. רן לוי 17:44 רוג'ר פטרסון בכל אופן כבר לא צריך לחשוש מפגיעה במוניטין שלו, הוא הלך לעולמו עוד בשנת 1972. רוברט גימלין ממשיך לטעון עד עצם היום הזה שהסרטון שהוא ופטרסון צילמו אותנטי ואמיתי לחלוטין. הנה, באותה הרצאה ששמענו קודם, אחד הצופים שאל אותו אם הוא ובוב הירונימוס עדיין חברים, למרות חוסר ההסכמה שביניהם. Robert Gimlin 18:08 Friendship is something that's pretty valuable. I still speak to Bob Heironimus when I see him. I don't consider him a friend. By the way, I also want to say there was only Roger Patterson and I down there at that time. There was no one else down there. רן לוי 18:32 החשיפה שהסרטון המפורסם הזה הוא ככל הנראה זיוף, לא שינתה דבר וחצי דבר ממידת הפופולריות של ביגפוט. גם בימינו יש אינספור חוקרים ומומחים לענייני ביגפוט, ספרים שנכתבים עליו, אתרי אינטרנט שמוקדשים לו. יש לו חשבון טוויטר משלו ואפילו פרופיל פייסבוק עם יותר חברים משיש לי ולכם ביחד. נחזור אם כן לשאלה שהעליתי בפתיחה: מה מקור המשיכה שלנו ליצורים המיתולוגיים האלה? רן לוי 19:05 לאנשים שרודפים ומחפשים אחרי ביגפוט ביערות של צפון מערב ארצות הברית יש מניעים שונים ומגוונים, אבל את רובם אפשר לזקק לשלוש מוטיבציות בסיסיות. הראשונה היא השאיפה לכבוד ולתהילה. יש משהו מסעיר ורומנטי מאוד במרדף אחר המפלצת המסתורית הזו. מי שיצליח ללכוד את היצור המסתורי ולהוכיח את דבר קיומו, יירשם בספרי ההיסטוריה. הספר שהוא יכתוב על התגלית יהיה רב מכר בטוח. אם ביגפוט יילכד חי או מת, זה לא ממש משנה; חי זה נחמד, אבל גם מגופה אפשר להוציא דגימות DNA שיעשו את העבודה. רן לוי 19:46 יש כאן עם זאת שאלה מוסרית שאני באופן אישי מוצא אותה מרתקת: האם זה בסדר להרוג ביגפוט? מצד אחד ברור שעוד סרטון ועוד תמונה של ביגפוט הן חסרי תועלת, יש לנו מספיק מאלה ושום דבר אחר פרט לגופה אותנטית לכל הפחות לא ייחשב כהוכחה ממשית לקיומו. אם תלחץ על ההדק, תוכל לפתור כאן חידה מדעית בת מאות שנים. מצד שני, למה להרוג אותו? הרי ברור שמדובר בבעל חיים נדיר ובסכנת הכחדה. היית יורה בגורילה או באורנג-אוטן? ויש כמובן גם סיכון נוסף: אתה עלול לגלות אחרי שכבר לחצת על ההדק שהביגפוט שהרגת הוא בסך הכל אידיוט בתוך חליפה של קוף. לא נעים. רן לוי 20:34 המניע השני הוא סקרנות מדעית. מרבית המדענים שוללים לחלוטין את אפשרות קיומו של ביגפוט. אם מניחים שביגפוט לא יכול לחיות במשך מאות שנים, אזי כדי להסביר את נוכחותו ארוכת השנים צריכה להיות אוכלוסייה של ביגפוטים, כמה מאות או אלפי פרטים לכל הפחות. קשה להאמין שקבוצה כל כך גדולה של יצורים כאלה מתקיימת לצדנו באחד האזורים המפותחים ביותר בכדור הארץ, ועדיין אין לנו שום הוכחה חותכת לקיומם. רן לוי 21:09 זאת ועוד, עד כמה שידוע לנו היום, קופים גדולים מעולם לא חיו באמריקה הצפונית, שום מאובנים שלהם לא נתגלו עד כה. גם העובדה שמדובר בקוף-אדם מרמזת על כך שמדובר אולי בטעות פסיכולוגית ולא יותר. בריאן ריגל, היסטוריון של המדע, העלה נקודה מעניינת במאמר שכתב לפני מספר שנים. פעם, כותב ריגל, אנשי-זאב היו יצורים מיתולוגיים פופולריים מאוד. החל מסוף המאה ה-19 הם נעלמו ופינו את מקומם לקופי האדם המיתולוגיים כמו ביגפוט וייטי. מדוע? בגלל עלייתה לגדולה של תורת האבולוציה. הקשר ההדוק שנוצר בין האדם והקוף הופך מיתוסים כאלה לסבירים, לפחות על הנייר, ובאותו הזמן הוא הופך את השילוב של כלב ואדם ללא ממש קביל בהקשר הזה. רן לוי 22:00 פה ושם אפשר גם למצוא מדענים שתומכים באפשרות שביגפוט אולי קיים, או לכל הפחות לא שוללים אותו על הסף. הטענה הבסיסית של כל תומכי ביגפוט היא שאנחנו פשוט לא יודעים הכל. והם צודקים, אנחנו באמת לא יודעים הכל. בפרק הקודם של עושים היסטוריה סיפרתי לכם על ארדי, המאובן שהפתיע את הפליאואנתרופולוגים. הנה דוגמה להפתעה נוספת שמאיימת לשנות את האופן שבו אנחנו מבינים את ההתפתחות האנושית. רן לוי 22:35 בשנת 2003 ביצעה קבוצה של חוקרים אוסטרלים חפירה ארכיאולוגית במערה באי פלורס שבאינדונזיה. מטרתם הייתה לחשוף עדויות מאובנות שיאפשרו להם לתארך את הגעתם של בני אדם בפעם הראשונה מאסיה לאוסטרליה דרך אינדונזיה. הממצא הראשון שנחשף היה גולגולת קטנה, כמו זו של ילד. שכבת הקרקע שבה נתגלתה הגולגולת התאימה לתקופה שבין 12 ל-19 אלף שנים לפני הספירה. עקרונית זה לא צריך להפתיע אף אחד; האדם המודרני, ההומו-סאפיינס, הגיע לאי פלורס כבר לפני כ-50 אלף שנה פחות או יותר. אבל להפתעת החוקרים, סימני השחיקה שעל השיניים העידו על כך שמדובר למעשה בגולגולת של מבוגר ולא של ילד. הם המשיכו וחשפו את השלד השלם: זו הייתה אישה כבת 30 שגובהה היה מטר אחד בלבד. רן לוי 23:32 לצורך השוואה, אפילו הפיגמים באפריקה גבוהים ממנה בחצי מטר בערך. מאוחר יותר נתגלו עוד שמונה שלדים נוספים זהים במבנה גופם הזעיר. השם המדעי שניתן ליצורים האלה הוא 'הומו פלורסיינסיס' (Homo floresiensis), אבל עד מהרה הם זכו לכינוי 'הוביטים'. היו להם כפות רגליים גדולות והם הלכו על שתיים. נפח מוחם היה קטן מאוד, קטן אפילו מזה של שימפנזה ממוצעת, אבל על רצפת המערה נתגלו כלי עבודה פשוטים שהתאימו בגודלם לכפות הידיים הקטנות. לצדם נתגלו שלדים של חיות גדולות מהם שעצמותיהן היו מחורצות ושבורות באופן שהעיד על כך שההוביטים ככל הנראה צדו ואכלו אותם. בהתחשב בגודל של הציד ביחס לטרף, סביר להניח שההוביטים צדו בחבורה, כך שאולי אפילו הייתה להם שפה פרימיטיבית כלשהי. רן לוי 24:37 מי הם ההוביטים? מה מקורם? זו אחת התעלומות הגדולות ביותר של המדע בעשור האחרון. הפתרון לתעלומה הזו קשור בקשר הדוק לתשובה לשאלה מסקרנת אחרת: מדוע ההוביטים היו נמוכים כל כך? הממסד המדעי נחלק לשניים לגבי שאלה זו. יש לא מעט מדענים שטוענים שההוביטים שייכים בכל זאת להומו-סאפיינס, ושמדובר בסך הכל בפרטים שלקו במחלה או בתסמונת כלשהי שהביאה לעיוות גופני חריג; רפואה מכירה מקרים פתולוגיים נדירים שכאלה. הדעה הרווחת בקרב החוקרים עם זאת היא שההוביטים הם אכן סוג חדש ונפרד של בני אדם. רן לוי 25:21 אחרי הכל, ההוביטים הקטנים הם לא היצורים היחידים על האי פלורס שהגודל הפיזי שלהם היה בלתי שגרתי. אחד ממיני בעלי החיים שההוביטים צדו היה פיל ננסי שגובהו לא עלה על מטר וחצי. יחד איתם על האי חיו גם עכברושים, צבים ולטאות שצמחו לממדי ענק ביחס למינים שמוכרים לנו כיום. מדובר בתופעות מוכרות היטב ומכונות "ננסות איים" ו"ענקות איים". שטח המחיה המצומצם והשפע הדל יחסית של מזון הכריח את הפילים לצמצם היקפים כדי לשרוד, וכך התקבלו פילים ננסיים. רן לוי 26:01 זהו הסבר אפשרי גם לגודלם הזעיר של ההוביטים. יכול להיות שהם צאצאיו של הומיניד קדום יותר שמצאו את דרכם לאי פלורס, ואותם לחצים סביבתיים ואבולוציוניים שפעלו על שאר יצורי האי פעלו גם עליהם. בסופו של דבר הם נכחדו, אולי כתוצאה מהתפרצות הר געש שחיסלה מינים רבים של בעלי חיים אחרים, או כתוצאה מהתמודדות לא מוצלחת נגד ההומו-סאפיינס הגדול והחזק יותר. רן לוי 26:28 עצם העובדה שלא ידענו ולא הכרנו את קרובי המשפחה האלה עד לפני שנים ספורות מפתיעה כשלעצמה. אבל אולי היא מרמזת על כך שיש עוד ענפים בלתי מוכרים בעץ האבולוציוני של האנושות. ה'גיגנטופיתקוס' (Gigantopithecus) למשל, הוא קרוב לוודאי קוף האדם הגדול ביותר שחי אי פעם. גובהו היה כשלושה מטרים והוא כנראה התהלך זקוף או זקוף למחצה. מעט מאוד מאובנים של הגיגנטופיתקוס נתגלו עד היום ולכן אנחנו לא יודעים עליו הרבה. הוא חי באזור דרום-מזרח אסיה לפני כחצי מיליון שנים, וזהו בערך. רן לוי 27:07 רוב החוקרים מאמינים שכל הגיגנטופיתקוס נכחדו, אם בסיוע אבותינו ואם מסיבות אחרות. בכל זאת, בואו נשחק לרגע ב"מה אם". מה אם חלק מהקופים הענקיים הללו לא נכחדו לפני חצי מיליון שנה אלא המשיכו לשרוד עד לא מכבר כמו ההוביטים, ואולי אפילו עד ימינו? מה אם חלקם הצליחו לשרוד, עברו להתגורר באזורי אקלים קרירים יותר ופיתחו מנגנוני הישרדות שסייעו לו להתמודד עם הטורף הגדול ביותר שלו: אנחנו? למשל העדפה לשטחי מחיה מיוערים בצפיפות, פעילות לילית ונטייה לביישנות והסתלקות מהירה ברגע שהוא רואה דמות אנושית. מזכיר לכם מישהו? רן לוי 27:53 אולי תופתעו לגלות שלא כל החוקרים שמאמינים באפשרות הזו הם תמהוניים והזויים. ג'יין גודול היא קרוב לוודאי חוקרת הקופים המפורסמת ביותר בעולם. היא זכתה לאינספור פרסים, מדליות ועיטורים מכל גוף אפשרי כמעט. זה מה שהיה לה לומר על ביגפוט. Jane Goodall 28:14 Well now, you'll be amazed when I tell you that I'm sure that they exist. I've talked to so many Native Americans who've all described the same sounds, two who've seen them. I've probably got about 30 books that have come from different parts of the world, from China, from all over the place. Well, I'm a romantic, so I always wanted them to exist. רן לוי 28:44 סיבה אפשרית נוספת לעובדה שביגפוט ממשיך להוות מעין אייקון תרבותי היא העובדה שהוא שווה הרבה מאוד כסף להרבה מאוד אנשים. במקומות רבים שמהם נצפה ביגפוט לאורך השנים התפתחה "תיירות ביגפוט": חנויות מזכרות שמוכרות חולצות ופוסטרים, מדריכים שלוקחים את התיירים לסיבוב באתרים השונים, ערים שמארחות את הכנסים השנתיים של חוקרי ביגפוט ועוד ועוד ועוד. רן לוי 29:10 התיירות הזו מכניסה מספיק כסף לכיסם של התושבים המקומיים עד שבחלק מהמקומות הרשויות המקומיות משתפות פעולה באופן אקטיבי עם ההצגה הזו. מחוז וואטקום (Whatcom) שבוושינגטון למשל הכריז על שטח השיפוט שלו כשמורת טבע לסאסקואצ'ים, עם כל הגבלות הציד והנהלים שמתלווים להגדרה הזו. גם במגזר העסקי מנצלים היטב את העובדה שביגפוט הוא דמות מפורסמת. יש פיצה ביגפוט, רכב שטח ביגפוט, תחנות דלק, בירה ועוד מוצרים רבים ומגוונים שנושאים את השם הזה. רן לוי 29:46 ביגפוט מופיע בפרסומות רבות, והוא גם עשה הופעות אורח בלא מעט סדרות טלוויזיה. סטיב אוסטין, האיש ששווה שישה מיליון דולר, נלחם בו יותר מפעם אחת, ואפילו מקגייוור, גיבור הילדות שלי, הלך איתו מכות. הציבור נחשף שוב ושוב למותג הזה, ביגפוט, והוא ממש נצרב לנו בתודעה. רן לוי 30:12 ראינו אם כן שלוש סיבות אפשריות לכך שהמיתולוגיה המודרנית של קוף האדם המסתורי עדיין מלווה אותנו: המרדף אחר הכסף והתהילה, הסקרנות המדעית והאינטרסים העסקיים. כל השלוש הן סיבות מצוינות ללא ספק, אבל חסר כאן הסבר נוסף. הסבר שלדעתי הוא החשוב והמשמעותי מכולם: ביגפוט הוא סיפור טוב. רן לוי 30:38 המוח האנושי, כפי שיעידו כל הפסיכולוגים והסוציולוגים, מפגין רגישות מיוחדת לסיפורים. כולנו אוהבים לשמוע סיפור טוב בכל גיל. אחד הטריקים המקובלים של אמני הזיכרון הוא להפוך רשימה אקראית של חפצים לסיפור; המוח זוכר טוב יותר עובדות כשהן בצורת סיפור. הסיפורים נדבקים, במרכאות, לתאים האפורים שלנו בצורה יעילה יותר. בסיפורים אודות ביגפוט יש את כל המרכיבים שנדרשים לסיפור טוב: יש דמות חזקה ודומיננטית, מסתורין אפוף בערפל, סכנה. קשה לנו כבני אדם להתנתק ולשכוח סיפור מוצלח כל כך. לכן הוא ממשיך להופיע בכותרות העיתונים, בתוכניות הטלוויזיה ובפרקים של פודקאסט כמו זה שאתם מאזינים לו עכשיו. רן לוי 31:28 הנה דוגמה שתדגיש את הנקודה הזו. ב-1966 נסעו שני זוגות צעירים בכביש צדדי וחשוכים לא רחוק מהעיירה פוינט פלזנט (Point Pleasant) שבמדינת וירג'יניה בארצות הברית. הם חלפו ליד בית חרושת ישן כשפתאום הם הבחינו בזוג נקודות אדומות ובוהקות לא הרחק משער הכניסה. הם ידעו שהמפעל נטוש עוד מימי מלחמת העולם השנייה, ולכן הם החליטו לעצור ולבדוק את פשר האורות האדומים. רן לוי 32:05 כשם התקרבו אל השער הם הבינו שמה שהם רואים הוא למעשה זוג עיניים אדומות וגדולות שהציצו עליהם מתוך האפלה. לנגד עיניהם התרוממה דמות אנושית גבוהה מאחורי השיחים, פרסה זוג כנפיים ענקיות ונסקה לאוויר. כמובן שכל הארבעה נכנסו מיד לרכב וברחו משם כל עוד נפשם בם. הם טענו שהיצור המסתורי, או אולי אחד אחר זהה לו, המשיך לעוף לידם עוד כמה מאות מטרים עד שנעלם. כשחזרו שני הזוגות לפוינט פלזנט הם דיווחו על המקרה למשטרה המקומית, ומשם הדיווח הגיע גם אל העיתונאים. השם שניתן ליצור נלקח מאחת הדמויות בקומיקס באטמן: איש העש (Mothman). רן לוי 32:55 במשך השנה וחצי הבאות התקבלו עוד כמה עשרות דיווחים ממגוון אנשים אודות איש העש. חמישה גברים שעבדו בסמוך למפעל סיפרו על דמות מכונפת שחלפה מעל ראשיהם. אישה שהלכה עם ילדיה סיפרה שראתה אותו מתרומם מאחורי מכונית. העדויות השונות תיארו יצור בעל חזות אנושית כללית, אבל עם פרצוף שונה ומעוות, פרווה אפורה-כחלחלה שמכסה את גופו וזוג כנפיים ענקיות. לקראת סוף שנת 1967 התמעטו הדיווחים עד שהפסיקו כליל. רן לוי 33:41 כיום איש העש הוא הרבה פחות פופולרי מביגפוט. הוא לא מושך אליו ציידים רבים כל כך שמחפשים אותו ביערות. הוא לא מעורר שום סקרנות מדעית, מכיוון שהכלאה בין אדם ועש היא באמת רעיון שאפילו המדענים התמהוניים ביותר מתקשים לקבל. גם המותג "איש העש" לא כל כך מוכר. פרט לאזור הקטן של פוינט פלזנט אי אפשר למצוא פיצות ורכבי שטח ובירות על שמו. ובכל זאת, האגדה על איש העש ממשיכה לחיות. בעיירה פוינט פלזנט יש מוזיאון קטן ופסל שמוקדשים לו, יש פסטיבל שנתי שמושך אליו תיירים, נכתבו עליו ספרים ובשנת 2002 אפילו עשו עליו סרט בכיכובו של ריצ'רד גיר, "נבואות איש העש". הסיבה להצלחה הזו אם כן היא העובדה שהסיפור על איש העש הוא פשוט סיפור טוב. רן לוי 34:33 אנחנו, אנשים רציונליים וספקניים, יכולים לנצל את העובדה שביגפוט ושאר חבריו המיתולוגיים הם סיפורים חזקים ורבי עוצמה, גם אם בסופו של דבר כנראה שמדובר בלא יותר משורה של תרמיות וטעויות בזיהוי. היוונים הקדמונים השתמשו במיתולוגיה שלהם כדי להעביר לדורות הבאים את עקרונות המוסר שלהם; כך מותר להתנהג, כך אסור להתנהג. אנחנו יכולים לנצל את המיתולוגיות המודרניות שלנו כדי להעביר לציבור הרחב ידע מדעי ותיאורטי שקשה מאוד להעביר אותו בכל דרך אחרת. בפרק הזה למשל שמעתם על ההוביטים מפלורס ועל קופי הענק שחיו בדרום-מזרח אסיה. כמה אנשים היו מאזינים לפרק אם הכותרת שלו הייתה "על ההומו פלורסיינסיס והגיגנטופיתקוס"? אני חושב שהנקודה ברורה.
        ]]></content:encoded>
    </item>
    
    <item>
        <title>456: הונאות באמצעות בינה מלאכותית [עושים היסטוריה]</title>
        <link>https://mat-mo.github.io/podtext/episodes/vshym-hystvryh/456-hvnvt-bmts-vt-bynh-mlkvtyt-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/456-hvnvt-bmts-vt-bynh-mlkvtyt-vshym-hystvryh.html</guid>
        <pubDate>29 בנובמבר 2025</pubDate>
        <description>Transcript for 456: הונאות באמצעות בינה מלאכותית [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>457: U-2, מטוס הריגול של המלחמה הקרה (ש.ח.) [עושים היסטוריה]</title>
        <link>https://mat-mo.github.io/podtext/episodes/vshym-hystvryh/457-u-2-mtvs-hrygvl-shl-hmlkhmh-hqrh-sh-kh-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/457-u-2-mtvs-hrygvl-shl-hmlkhmh-hqrh-sh-kh-vshym-hystvryh.html</guid>
        <pubDate>16 בדצמבר 2025</pubDate>
        <description>Transcript for 457: U-2, מטוס הריגול של המלחמה הקרה (ש.ח.) [עושים היסטוריה] from עושים היסטוריה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>458: טלסקופ החלל ג'יימס ווב, חלק א' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/458-tlsqvp-hkhll-g-yyms-vvb-khlq-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/458-tlsqvp-hkhll-g-yyms-vvb-khlq-vshym-hystvryh.html</guid>
        <pubDate>4 בינואר 2026</pubDate>
        <description>Transcript for 458: טלסקופ החלל ג'יימס ווב, חלק א' [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 458: טלסקופ החלל ג'יימס וב, חלק א'. רן לוי 00:08 רשת עושים היסטוריה. רן לוי 00:24 אי שם מאחורי הירח, במרחק של מיליון וחצי קילומטרים מכדור הארץ, מרחף לו אחד המכשירים המדעיים המתוחכמים והיקרים ביותר שאי פעם יצרה האנושות - טלסקופ החלל ג'יימס וב. פיתוחו של וב היה מסע חתחתים קשה במיוחד. רק כדי לסבר את האוזן, פיתוחו של וב התעכב בלא פחות מ-15 שנה. הוא היה אמור להיות משוגר ב-2007, ובסוף שיגרו אותו רק בשלהי 2021, ועלות הפיתוח שלו נאמדת בכ-12 מיליארד דולר. היום, אחרי כמעט ארבע שנות פעילות, אנחנו יכולים לנסות ולהתחיל לענות על השאלה האם כל המאמץ הזה באמת השתלם? והתשובה, עושה רושם, היא כן מהדהד. כבר מהתמונות הראשונות שהחזיר לנו ג'יימס וב, היה ברור שנצטרך לעדכן לפחות חלק מהתאוריות שלנו לגבי ראשית היקום, האופן שבו נוצרות גלקסיות וחורים שחורים, ואולי גם רעיונות קוסמולוגיים עקרוניים יותר. אז כדי להבין מה בדיוק גילה לנו טלסקופ החלל ג'יימס וב על היקום, נמצאת איתי האסטרופיזיקאית ד"ר שני דניאלי, מרצה בכירה בבית הספר לפיזיקה ואסטרונומיה באוניברסיטת תל אביב, שמחקריה מתמקדים בתכונותיהן של גלקסיות כדרך להבין מגוון רחב של תופעות פיזיקליות ביקום שלנו. שלום שני, אהלן. תודה שאת מצטרפת אלי. נגיד שלא מזמן חזרת מארצות הברית, יחסית לא מזמן. לפני שאני אצלול לתוך הריאיון, אז בעצה אחת עם שני, אני רוצה להקדיש את הפרק הזה ליובל הלבני, בן דודו של בן זוגה של שני, שהיה מאזין של עושים היסטוריה, ככה שני מספרת לי, ואומרים שהוא מאוד אהב את התוכנית. הוא נפל בקרב ב-9 באוקטובר 2023, יהי זכרו ברוך. רן לוי 04:06 אוקיי, אז לפני שאנחנו נצלול לתוך התגליות של וב, בואי נתחיל קצת ככה באיזה שהוא רקע כללי על הטלסקופ עצמו, כי זה חתיכת מכשיר מרתק. כבר היו וישנם טלסקופי חלל אחרים, כמו למשל טלסקופ החלל האבל המאוד מפורסם, גם עשיתי עליו איזה שני פרקים בעושים היסטוריה. מה מייחד את וב ביחס לטלסקופים אחרים? מה הוא רואה או מסוגל לראות שטלסקופים אחרים לא רואים? דמיינו שיש על הירח אסטרונאוט שמחזיק פנס. בשעה 12:00 בדיוק, האסטרונאוט מדליק את הפנס הזה. האור עושה דרכו לעבר כדור הארץ, ומכיוון שהירח נמצא כ-400 אלף קילומטרים מאיתנו, לוקח לאור בערך שנייה וקצת לחצות את המרחק הזה. זה אומר שאם אני מביט אל הירח, אני אראה את הפנס הזה נדלק ב-12:01 בשעון שלי. בניסוח אחר, כשהזמן בשעון שלי על כדור הארץ היה 12:01, ראיתי משהו שקרה על הירח שנייה קודם לכן, ב-12:00. עכשיו קחו את אותו הרעיון, אבל במקום פנס על הירח, יש לנו פנס על גלקסיה שנמצאת במרחק של מיליארד שנות אור. זאת אומרת, לאור לוקח מיליארד שנה להגיע אלינו. אם אני בכדור הארץ רואה את הפנס הזה נדלק, זה אומר שראיתי משהו שהתרחש באותה הגלקסיה המרוחקת לפני מיליארד שנה. לזה אנחנו מתכוונים כשאנחנו אומרים שהטלסקופ הוא כמו מכונת זמן - הוא רואה דברים שקרו פעם, בעבר הרחוק. ההסבר הזה מעלה שאלה מתבקשת: כמה אחורה בזמן אני יכול לראות? זאת אומרת, אם יש לי טלסקופ ממש ממש טוב, האם אני אוכל לצפות במפץ הגדול עצמו? שני דניאלי 08:51 נכון, אז ג'יימס וב הוא באמת הטלסקופ הכי מורכב, המורכב ביותר, הגדול ביותר והיקר ביותר שאי פעם נשלח לחלל, ויש מספר מאפיינים שממש מייחדים אותו ביחס לטלסקופים אחרים, לא רק האבל. הדבר הראשון זה היכולת של ג'יימס וב לראות רחוק יותר, אוקיי? עמוק יותר אל עומק היקום. מה זה אומר רחוק יותר? אנחנו יכולים לראות גלקסיות ותופעות ואובייקטים שהם אפילו מיליארדי שנות אור מאיתנו. מה שמבדיל את האבל ואת וב בעיקר, אבל לא רק, אחד הדברים זה בעצם אורך הגל שבו אנחנו מצליחים לצפות. האבל צפה בעיקר בתחום האור הנראה, קצת אל תוך האולטרה-סגול וקצת לתוך האינפרה-אדום, אבל בעיקר באור הנראה. מה שג'יימס וב עושה זה ממש מעט מהקצה האדום של האור הנראה אבל בעיקר בתחום האינפרה-אדום. למה אנחנו רוצים לראות באינפרה-אדום ולמה זה עוזר לנו לראות עמוק יותר ואחורה בזמן? היקום שלנו כל הזמן מתרחב, ולכן גם אור שנפלט מאיזו גלקסיה מאוד מאוד מרוחקת, עד שהוא מגיע אלינו גם האור הזה מתרחב ואורך הגל שלו גדל. אז גם אור שנפלט אלינו מאיזושהי גלקסיה באורכי גל שהם כחולים, עד שהאור הזה הגיע אלינו הוא מה שקוראים לו 'הוסח לאדום'. אורך הגל הפך להיות אדום יותר, הוא בתחום האינפרה-אדום. ויש עוד הבדל מהותי, גודל המראה. לג'יימס וב יש מראה בקוטר של שישה וחצי מטרים, לעומת האבל שזה 2.4 מטרים. וככל שהמראה שלי גדולה יותר אני אוספת יותר אור, מהר יותר. זה טוב כי אנחנו מצליחים לראות תופעות חיוורות יותר. רן לוי 12:21 הדיבורים על וב החלו כבר בשנות ה-80 של המאה הקודמת, אבל זו הייתה ההצלחה של האבל שדרבנה את נאס"א להתחיל לפתח בשנות ה-90 את מה שחונך אז ה-Next Generation Space Telescope, וב-2002 קיבל את שמו הרשמי - טלסקופ החלל על שם ג'יימס וב. אלפי מדענים ומהנדסים מלא פחות מ-15 מדינות ו-258 חברות וארגונים השתתפו בפרויקט הגדול הזה. מהרגע הראשון היה ברור שוב יהיה צריך להיות מסוגל לקלוט אור בתדרים נמוכים יותר, זאת אומרת אור אדום יותר. הקאץ' הוא שכמעט כל דבר פולט קרינה אינפרה-אדומה באופן טבעי, כולל גם הטלסקופ עצמו והמכשירים שלו. ולכן, כדי להיות מסוגל לצפות בתדרים שכאלה מבלי לסנוור את עצמו, על וב להיות קר במידה כמעט בלתי נתפסת, לפחות מינוס 223 מעלות צלזיוס. העובדה הזו חייבה את המהנדסים לפתח מגן שיחצוץ בין המראות והמכשירים של וב לבין השמש. רן לוי 15:17 אני זוכר את ההתרגשות לקראת השיגור, כי זה היה נתפס כ... היו המון אנשים שאמרו זה לא יעבוד, כי האופן שבו היה צריך לפרוס את המראה הענקית הזו, למי שראה תמונה של ג'יימס וב זה נראה כמו אוסף של משושים, היה צריך לפרוס את זה קצת כמו פרח שנפתח. המראה של ג'יימס וב, שישה וחצי מטרים, זו מראה גדולה מאוד לשלוח לחלל. ובאמת, יש למעלה מ-300 מה שאנחנו קוראים להם 'נקודות כשל' בפרויקט הזה, שאם כל אחת מהנקודות האלה תיכשל, זאת אומרת אם משהו אחד לא יעבוד, כל הפרויקט ייכשל. ואי אפשר לשלוח אסטרונאוטים כמו שיכולנו לשלוח להאבל. שני דניאלי 16:15 נכון, אז הטלסקופ נמצא בנקודה שאנחנו קוראים לה L2, נקודת לגרנז' 2, שזה בעצם מיליון וחצי קילומטרים מכדור הארץ. רן לוי 16:26 האבל הרבה יותר קרוב, הוא ברמה של 500-600 קילומטר. שני דניאלי 16:30 נכון, אז זה באמת טלסקופ הרבה יותר גדול, וזו מין נקודה מיוחדת כזאת במרחב שבה כל כוחות המשיכה של השמש, כדור הארץ והירח בעצם מתאזנים, והטלסקופ בעצם נע עם כדור הארץ מסביב לשמש. רן לוי 16:44 למה זה חשוב לשים אותו שם? שני דניאלי 16:47 זה חשוב בגלל שבאופן הזה בעצם יש לך את כדור הארץ והשמש בצד אחד ואתה יכול להסתיר את כולם על ידי מגן שמש אחד. שגם המגן שמש בעצמו היה פרויקט מטורף שלא היה ברור אם זה לחלוטין הולך לעבוד. והיו צריכים לפתוח אותן בדיוק מושלם, אחרת התמונה שהיינו מקבלים לא הייתה חדה מספיק. רן לוי 17:40 אז אולי לפני שממש נתחיל לדבר על התגליות, זו שאלה אחת אחרונה ככה מעניינת. יש את הגוף שמפעיל את ג'יימס וב וקובע לצורך העניין לאיפה הוא מצלם, והוא מביא את התמונות. אני מניח שיש אלפי מדענים ברחבי העולם שכל אחד רוצה להסתכל על משהו אחר. איך קובעים מה עכשיו מצלם ג'יימס וב ומי העדיפות, ואיך המידע הזה אחר כך מופץ אל קהילת המדענים? שני דניאלי 18:07 שאלה מצוינת. אז בעצם אנחנו עובדים במודל מאוד דומה למודל שבו עבדנו עם האבל. הוא פתוח לכולם, גם למדענים בישראל ובכלל ברחבי העולם, שזה ממש מדהים. וזה מודל מאוד מצליח, זה גם מזמין תחרות כמובן ומצוינות מדעית. אז בדומה לאיך שזה נעשה עם האבל, בעצם יש מועד אחד בשנה, פעם בשנה, שמדענים מרחבי העולם יכולים להגיש הצעות מחקר לטלסקופ. ובהצעות המחקר האלה אתה מנסה בעצם לשכנע למה הצעת המחקר שלך היא לא רק הכי חשובה וצריך גם לעשות אותה עכשיו, אלא גם למה ג'יימס וב הוא הטלסקופ המתאים ולא טלסקופ אחר. המשאב הזה, ג'יימס וב, אנחנו קוראים לו משאב יקר כי הזמן על הטלסקופ הוא מאוד מוגבל. והצעות המחקר האלה נשלחות בעצם למין פאנלים, שזה קבוצות של אנשים שנבחרו מראש בנושאים השונים. הפאנלים האלה קוראים את כל האנשים שיושבים בפאנל, שזה מדענים למעשה כמוני. וגם אני ישבתי בפאנלים כאלה, אנחנו יושבים וקוראים את הצעות המחקר וממש נותנים ציון לכל קטגוריה ויוצרים איזשהו דירוג. רן לוי 21:10 רק לסבר את האוזן, כמה הצעות מתקבלות לעומת כמה נדחות? שני דניאלי 21:16 אז בדיוק, במחזור הראשון שהאנשים הגישו הצעות זה היה בערך הצעה, אולי היה לך סיכוי של 20-30 אחוז, שזה די גבוה. עכשיו בדיוק היה את הדדליין ל-Cycle 5, גם אני הגשתי הצעה ממש לפני שבועיים, והסיכויים הם הרבה יותר נמוכים. אחוזים בודדים, אחוזים בודדים ונמוך מכך. זאת אומרת זה באמת באמת מאוד מאתגר ואני חושבת שגם צריך הרבה מזל. וזה תלוי איזה הצעות אחרות כמובן הוגשו באותו נושא. רן לוי 22:45 נחזיק אצבעות להצעה שהגשת לא מזמן. מתי את מקבלת תשובה? זה יקח הרבה חודשים עד שנדע. אוקיי, נאחל לך בהצלחה כי זה באמת נשמע כמו איזה שהוא היילייט של הקריירה, שנותנים לך הזדמנות לגשת לכלי כזה ולקבל זמן יקר כזה. שני דניאלי 22:58 כן, אני חושבת שכל הקריירה שלי היילייט, כל יום הוא היילייט כי זה באמת מאוד כיף לעשות אסטרופיזיקה ולצפות על היקום. אני עדיין לא מאמינה שמשלמים לי על זה, להסתכל על השמיים. אבל כן, ג'יימס וב זה בהחלט כלי וטלסקופ מאוד מיוחד והוא לא הולך להישאר איתנו לנצח. רן לוי 23:28 אז יאללה, בואו נצלול אל המדע. המון דברים מגניבים ומרתקים. אז אחת התגליות הראשונות של וב הייתה שביקום המוקדם, כמה מאות מיליוני שנים ספורות בלבד אחרי המפץ הגדול, כבר היו יותר גלקסיות משהמדענים שיערו מלפני כן. ולא רק זה, הן גם היו בהירות יותר, מסיביות יותר ומפותחות יותר מכפי ששיערנו. אז בואי נתחיל לפרק את התגלית הזאת ונבין את המשמעות שלה. נתחיל מהבסיס: לפני וב, מה היה המודל המקובל לגבי איך גלקסיות נוצרו לאחר המפץ הגדול? שני דניאלי 24:06 אז האבל הצליח לראות ככה בלחץ אולי כמה מאות קרוב למיליארד שנים אחרי המפץ הגדול, אבל לא תמונה מלאה ותצפיות שבאמת מאוד מוגבלות. לא יכולנו להסיק מסקנות מרחיקות לכת לגבי הגלקסיות הראשונות ביקום. זו באמת הייתה אחת מהשאלות המרכזיות עבורן בכלל ג'יימס וב תוכנן ונשלח לחלל. וב רואה ממש הרבה יותר קרוב למפץ הגדול, כמה אני חושבת - 300 מיליון שנה. והציפייה הייתה שכן שנראה את הגלקסיות הראשונות האלה, אבל הייתה לנו איזושהי תחזית למה אנחנו כן מצפים לראות. התחזית הזאת אנחנו עושים אותה על סמך גם קצת מה שראינו עם האבל, אבל לא רק אקסטרפולציה, בכל זאת אנחנו מדענים ויש לנו תאוריות ומודלים. אנחנו כן מפתחים איזה שהם מודלים שקשורים לאיך היקום נוצר ואיך נוצרו המבנים הראשונים ביקום. אפשר לחשוב על החומר האפל כמו מין איזה סוג של שלד של היקום. כוכבים וגלקסיות לא נוצרים סתם ככה, הם אנחנו חושבים שהם נוצרים באזורים שבהם החומר האפל הזה הוא נמצא בריכוז גבוה יותר. גז קורס אל תוך האזורים הצפופים אלה בזכות כוח הכובד, ומתחילים להיווצר כוכבים ולאט לאט גם גלקסיות. אז יש לנו איזשהו מודל באיזו יעילות אנחנו יודעים להמיר גז לכוכבים. יכול להיות שאנחנו יכולים להמיר גז לכוכבים ביעילות של 10 אחוז או ביעילות של 100 אחוז. רן לוי 26:42 היקום נולד לפני כשלושה עשר נקודה שמונה מיליארד שנה, ובמשך 380 אלף השנים הראשונות לקיומו הוא הכיל מרק סמיך ולוהט של חלקיקים בסיסיים. אחרי 380 אלף שנה, היקום התקרר מספיק ונוצרו האטומים הראשונים, אטומי מימן, אבל באותו השלב עדיין לא היו כוכבים. אחרי 100 מיליון שנה בערך, הבדלי הצפיפות הזעירים האלה הובילו להתגבשותם של מצבורים או הילות של חומר אפל. ההילות האלה משכו אליהן אטומי מימן ויצרו ענני גז גדולים וצפופים. כוח המשיכה של ענני הגז האלה גרם להם לקרוס תחת משקלם של עצמם, ובמרוצת 500 מיליון השנים הבאות נולדו הכוכבים הראשונים. כוכבים ענקיים, מסיביים וחמים מאוד שמילאו את היקום באור חדש. במקביל, הכוכבים שנוצרו נמשכו אלה לאלה ויצרו גלקסיות ראשוניות. עם הזמן הגלקסיות הראשוניות האלה התמזגו זו עם זו, נעשו גדולות וכבדות יותר וקיבלו מבנה יותר ויותר מסודר של דיסקות או כדורים. וכאן אנחנו מתחברים לשאלה שהצגתי לשני. המודלים הקיימים לפני וב הניחו שאותן גלקסיות מפותחות הופיעו בערך 600 מיליון שנה עד מיליארד שנה לאחר המפץ הגדול. אבל התמונות שהחזיר וב מראות לנו גלקסיות גדולות ומפותחות הרבה יותר מוקדם, כבר כ-300 מיליון שנה אחרי המפץ הגדול. זה אומר לנו שאנחנו כנראה טועים בהערכה שלנו לגבי יעילות של היווצרותם של אותם כוכבים ראשונים מהם נוצרו הגלקסיות. שני דניאלי 29:54 אז עשינו איזושהי תחזית לכמה גלקסיות כאלה נצפה לראות ביקום המוקדם, וגם כמה מפותחות וכמה מסיביות אנחנו מצפים שהן תהיינה הגלקסיות האלו. רן לוי 30:08 כשאת אומרת 'מפותחות', מה זה אומר גלקסיה מפותחת? שני דניאלי 30:11 אז גלקסיה שהיא באמת מסיבית, שהספיקה ככה לייצר הרבה מאוד מסה ואולי במין איזה שיווי משקל כזה, אוקיי? היא לא ככה בשיא ההתפתחות שלה אבל אולי סיימה לייצר את רוב הכוכבים שלה עד היום. אז אולי עכשיו נספר מה חשף וב וזה באמת יעשה קצת יותר היגיון. אז באמת נתונים התחילו להגיע ב-2022, ובבדיקות של הטלסקופ התחילו להגיע התמונות הראשונות וכבר בתמונות הראשונות ראינו בעצם משהו מאוד מאוד מפתיע. מה שהיה מפתיע כמו שאמרת זה כמה מסיביות הן היו הגלקסיות האלה, וכמה הרבה מהן היו מהגלקסיות המסיביות האלה. זאת אומרת זו לא הייתה איזה גלקסיה מסיבית פה ושם, אלא היו הרבה מהן. אז באמת אנחנו מדברים על תקופת זמן שבה היקום היה בין 300 ל-600 מיליון שנים אחרי המפץ הגדול. ציפינו לראות ככה את הגלקסיות הראשונות ושהן יהיו די קטנות, אבל בעצם ראינו שהיקום היה מאוד מפותח מהר מאוד אחרי המפץ הגדול. רן לוי 31:26 אם אני צריך לתת אנלוגיה בשביל המאזינים, זה קצת כמו אני חושב שאתה מסתכל על מבנה שאתה חושב שזו פעוטון לצורך העניין, אתה מצפה לראות שם תינוקות קטנים, אבל כשאתה מסתכל אתה בעצם רואה שם ילדים גדולים ואתה אומר רגע, משהו אני לא מבין את המבנה. שני דניאלי 31:42 נכון, איך התפתחו כל כך מהר בעצם. המסה של הגלקסיות האלה היה בערך 10 עד 100 מיליארד פעמים המסה של השמש שלנו, זו כבר נחשבת גלקסיה מסיבית מאוד. אז הן נוצרו מוקדם משחשבנו, הן היו הרבה יותר מסיביות משחשבנו והיו הרבה יותר מהן ממה שחשבנו. זו הייתה תקופה מאוד מרגשת, התחילו להגיע התמונות הראשונות. רן לוי 32:16 יש כזה פתגם, אני חושב שאולי אייזק אסימוב סופר המדע הבדיוני אמר שהמשפט הכי חשוב במדע זה לא 'אאוריקה!' אלא 'הממ, זה מוזר'. שני דניאלי 32:29 נכון, והתוצאות פשוט קפצו ככה מהתמונות, זו הייתה חוויה מדהימה לפתוח את התמונות האלה על המחשב בפרינסטון ולראות משהו שהחזיר לנו טלסקופ שנמצא מיליון וחצי קילומטרים מאיתנו, תמונה מרהיבה ומדויקת. ואף אחד לא חיכה בסבלנות, זאת אומרת מדענים התחילו לכתוב מאמרים מהר מאוד. ומה שעוד היה כיף זה שגם חלק מהמאמרים סתרו אחד את השני. יש קבוצת מחקר אחת שלוקחת את הנתונים, ובסופו של דבר אנחנו אוספים אור. ואתה לוקח את האור הזה ואתה צריך לנתח אותו באיזשהו אופן. ויכול להיות שיש קבוצת מחקר אחת בהולנד שמנתחת אותו באופן אחד, וקבוצה אחרת בבוסטון או בקליפורניה שמנתחת אותו באופן אחר. שזה גם מאוד חשוב למדע, נכון? אנחנו רוצים שכמה שיותר מדענים וכמה שיותר קבוצות ינתחו את הנתונים האלה, ובאמת התחילו ככה להופיע מאמרים סותרים וממש דיבייט על גבי מאמרים מדעיים. רן לוי 33:53 אוקיי, אז אמרנו ג'יימס וב מסתכל על היקום המוקדם ורואה שם הרבה יותר גלקסיות, הרבה יותר בוגרות במירכאות, יותר בהירות, יותר מסיביות. מה זה אומר? איך זה משנה את תמונת העולם שלנו לגבי היקום? שני דניאלי 34:07 נכון, אז כמו שאמרת, הגלקסיות היו מסיביות מוקדם מאוד. מה המשמעות? אז אפשר להסתכל על זה משתי נקודות מבט, אוקיי? שני דברים שונים יכולים לקרות: או שהתצפיות שלנו שגויות, זה תמיד משהו שצריך לחשוב עליו. עכשיו מה זה אומר התצפיות שגויות? האור שמגיע אלינו מהאובייקט הוא בסדר כנראה, זאת אומרת זה מה שאנחנו רואים. אבל את האור הזה אנחנו לוקחים ואנחנו צריכים לנתח את התצפיות, אנחנו צריכים למשל להגיד כמה מסה יש בגלקסיה. אין לי משקל כמו שיש לי בבית שאני יכולה לשקול את הגלקסיה. אני צריכה לקחת את האור ולעשות המון המון הנחות עד שאני יכולה להמיר את זה או להגיד כמה מסה יש בגלקסיה. רן לוי 34:46 זאת אומרת הפרשנות של מה שאנחנו רואים יכולה להיות אולי שגויה באיזושהי צורה. שני דניאלי 34:52 נכון, גם המרחק של הגלקסיה זה משהו שלא תמיד קל מאוד למדוד. ואם המרחק שגוי, יכול להיות שהגלקסיה היא לא כל כך מסיבית כמו שראינו. אז באמת יש את האספקט הזה. יש עוד אופציה והיא שהמודלים שגויים, נכון? יכול להיות שזה גם זה המצב. זאת אומרת, יכול להיות שנתחיל רגע קודם לדבר על המודל של יצירת כוכבים, יכול להיות שביקום כל כך מוקדם בזמן הזה של היקום אנחנו מייצרים כוכבים ביעילות מדהימה של 100 אחוז. רן לוי 35:34 זאת אומרת אם הייתה כמות מסוימת של גז באותו יקום מוקדם, הרבה יותר מהגז הזה הפך לכוכבים ממה שחשבנו בהתחלה. שני דניאלי 35:46 מה שהנחנו בהתחלה. אנחנו עדיין לא יודעים אם זה נכון, אבל זו אולי באמת אחת האופציות לגשר על הפער. אופציה נוספת מהכיוון של התאוריה ושל המודלים זה שאולי באמת יש יותר מהאזורי חומר אפל הצפופים המסיביים האלה לייצר את הגלקסיות האלה מלכתחילה. אם אתה שואל אותי ואני חושבת שזו גם הדעה הרווחת, סביר להניח שהאופן שבו אנחנו יודעים איך תהליך יצירת הכוכבים קורה בשלבים אלה של היקום הוא לא דומה למה שאנחנו מכירים היום. הכל היה הרבה יותר דחוס ובצפיפות יותר גבוהה וסביר להניח שתהליך יצירת הכוכבים הוא באמת הרבה יותר יעיל. וסביר גם להניח שהמודל הקוסמולוגי שלנו לא נשבר כי הוא באמת עובד עם הרבה מאוד תצפיות אחרות. אז הפתרון הוא כנראה שילוב של האופן שבו אנחנו מחשבים את המסה של גלקסיות ואולי הן באמת קצת פחות מסיביות, עדיין מסיביות, קצת פחות מסיביות, וגם תהליך יצירת הכוכבים ביקום המוקדם הוא כנראה הרבה יותר יעיל ממה שאנחנו רואים היום. רן לוי 37:20 אז המודל של המפץ הגדול עדיין יציב ועומד, לא צריך לדאוג. שני דניאלי 37:25 כן, המפץ הגדול והמודל הקוסמולוגי של איך היקום שלנו נוצר והתפתח והתחיל לייצר באמת את המבנים הראשונים והכוכבים הראשונים והגלקסיות הראשונות מבחינת שוב - השלד, עדיין בסדר. רן לוי 37:39 זהו, הגענו לסוף חלקו הראשון של הריאיון עם שני דניאלי. בפרק הבא אנחנו נדבר על עוד מספר תגליות מרתקות של וב, כמו למשל הנקודות האדומות הקטנות, תגלית שמשפיעה על האופן שבו אנחנו מבינים איך נוצרו חורים שחורים ביקום המוקדם. נדבר על תגלית מרתקת שעשתה שני עצמה - גלקסיות שאין בהן בכלל חומר אפל, משהו שמעולם לא נראה קודם לכן. ונדבר גם על התופעה המשונה של עידוש כבידתי ואיך היא יכולה לעזור לנו להבין מהו החומר האפל. תודה על ההאזנה. אני מזכיר לכם שאתם יכולים לרכוש מספריי שנמצאים כולם באתר הבית שלי - ranlevi.co.il. כמו למשל 'האוניברסיטה הקטנה של המדעים' שהוא ספר שבו אני שוטח את כל הרעיונות והתאוריות החשובים ביותר בכמעט כל תחום במדע, מפיזיקה וביולוגיה ועד גאולוגיה וסוציולוגיה והכל בשפה פשוטה ובביסים קטנים. ספר מתנה נהדר לילדים ובני נוער. אברי גלעד אמר עליו שהוא ספר השירותים המושלם, אבל בינינו אתם יכולים לקרוא אותו גם מחוץ לשירותים. הטכנולוגיה קיימת. כל הספרים שלי מגיעים עם הקדשה אישית ממני אליכם או למי שתרצו להעניק אותם במתנה. ranlevi.co.il. אנחנו נשתמע בפרק הבא. להתראות. רן לוי 39:09 In this house we obey the laws of thermodynamics!
        ]]></content:encoded>
    </item>
    
    <item>
        <title>459: טלסקופ החלל ג'יימס ווב, חלק ב' [עושים היסטוריה]</title>
        <link>https://mat-mo.github.io/podtext/episodes/vshym-hystvryh/459-tlsqvp-hkhll-g-yyms-vvb-khlq-b-vshym-hystvryh.html</link>
        <guid>https://mat-mo.github.io/podtext/episodes/vshym-hystvryh/459-tlsqvp-hkhll-g-yyms-vvb-khlq-b-vshym-hystvryh.html</guid>
        <pubDate>20 בינואר 2026</pubDate>
        <description>Transcript for 459: טלסקופ החלל ג'יימס ווב, חלק ב' [עושים היסטוריה] from עושים היסטוריה</description>
        <content:encoded><![CDATA[
            רן לוי 00:00 שלום וברוכים הבאים לעושים היסטוריה. פרק 459: טלסקופ החלל ג'יימס וב, חלק ב'. רשת עושים היסטוריה 00:09 רשת עושים היסטוריה. רשת עושים היסטוריה. רשת עושים היסטוריה. רן לוי 00:23 שלום, אנחנו מצטרפים לחלקו השני של הפרק על התגליות של טלסקופ החלל ג'יימס וב, עם האסטרופיזיקאית ד"ר שני דניאלי, חוקרת ומרצה בכירה בבית הספר לפיזיקה ואסטרונומיה באוניברסיטת תל אביב. בפרק הקודם שוחחנו על הטלסקופ עצמו ועל התגלית המשמעותית הראשונה שלו: העובדה שביקום המוקדם, רק מאות מיליוני שנים ספורות אחרי המפץ הגדול, כבר היו גלקסיות גדולות ומפותחות יותר מכפי שחשבנו קודם לכן. תגלית שמאפשרת למדענים לשפר ולעדכן את התיאוריות שלהם לגבי התהליכים השונים ששלטו על מהירות היווצרותם של הכוכבים הראשונים אחרי המפץ הגדול. אנחנו ממשיכים עם תגלית מרתקת נוספת: נקודות אדומות קטנות. האזנה נעימה. רן לוי 01:29 אז עוד תגלית מרתקת נוספת של וב זה סוג חדש של עצמים הייתי אומר, שלא הכרנו קודם, שקראתם להם בעולם שלכם Little Red Dots, שזה כבר נחמד, זה כאילו... נקודות אדומות קטנות. אז קודם כל מה הכוונה? מה זה Little Red Dots? כאילו מה רואים בתכלס? שני דניאלי 01:50 אז כשוב התחיל לשלוח את התמונות העמוקות האלה של אזורים בשמיים, פתאום ראינו באמת כמו שאתה אומר משהו שלא ראינו קודם: אובייקטים מאוד מאוד קטנים, מאוד קומפקטיים, אבל מעל הכל מאוד מאוד אדומים. הם כל כך אדומים, הם אדומים בצורה קיצונית שגלקסיות באותו מרחק הן לא כל כך אדומות. אז ככה כבר התחילה איזה השערה שזה משהו שהוא אחר, שהוא לא גלקסיות. וזה היה בערך מתקופות זמן של בערך 600 מיליון עד מיליארד וחצי אחרי המפץ הגדול. שבדרך כלל שאנחנו רואים משהו אדום ביקום, אנחנו חושבים שאולי יש לאבק קשר לעניין. אז אם יש לי אבק קוסמי, שזה גרגירים זעירים של חומר מוצק, בעיקר פחמן וברזל, אז כשיש לי אבק, האבק בולע אור כחול ומפזר אור אדום. רן לוי 02:45 אפקט קצת כמו שאנחנו מכירים טיפה בכדור הארץ אם יש לך איזה סופת אבק כזו או סופת חול כזו, הכל נראה אדום יותר. שני דניאלי 02:51 בדיוק. נכון, או בשקיעות. למה שקיעות הן אדומות? אז לקחנו את התצפיות וניסינו ככה באמת למדל את התצפיות באמצעות מודל של גלקסיה שיש בה המון המון אבק, ולא משנה כמה אבק הכנסנו לא הצלחנו למדל. אז היה ברור שזה כנראה זה לא הפתרון, אלא ממש כנראה האור האדום הזה מגיע מהאור של אובייקט עצמו. אז היום באמת ההשערה המרכזית זה שאלו הם חורים שחורים סופר מאסיביים שנמצאים במרכזם של גלקסיות צעירות, שוב אנחנו מדברים על תקופות מאוד מוקדמות ביקום, ושהם סופחים אליהם חומר בקצב מאוד גבוה, וזה מה שגורם להם לזהור כל כך חזק באינפרה-אדום. שני דניאלי 03:40 ממש לאחרונה לפני שלושה חודשים פורסם מחקר מאוד מקיף על אחד מהאובייקטים האלה, אחד מה-Little Red Dots, שבעצם הכותבים או החוקרים לקחו את אחד האובייקטים המעניינים ופנו שוב אל הוועדה שמחליטה מי יקבל זמן עם הג'יימס וב, וביקשו בעצם תצפיות מאוד מקיפות עם מספר מכשירים. על וב יש ארבע מצלמות, כל מצלמה כל מכשיר כזה נותן לנו משהו אחר. חלק נותנות לנו תמונות, חלק לוקחות את האור ומפרקות אותו לאורכי גל שנוכל לראות עוד כל מיני... רן לוי 04:15 האבל או וב? שני דניאלי 04:16 סליחה, על וב. כן, על וב יש ארבעה מכשירים שונים או ארבע מצלמות שונות. חלק מצלמות את המשהו, נותנות לנו תמונה כמו שאתה יכול ככה להסתכל ולראות, ממש כמו שאנחנו מצלמים עם הפלאפון שלנו, וחלק לוקחות את האור הזה ומפצלות אותו לאורכי גל שנוכל לראות, להסתכל על אפקטים פיזיקליים שיש להם איזה חתימה באורכי גל מאוד מסוימים. אז הם הלכו והם צפו באחד מהאובייקטים האלה, ככה גם כמות ההצעות גדלה נכון ממחזור למחזור, כי בעצם ראיתי שלושה אובייקטים ועכשיו אני רוצה על כל אחד מהם לעשות תוכנית תצפית נפרדת. ככה אנחנו גדלים אקספוננציאלית. רן לוי 05:01 בואו נעשה הפסקה קצרה כדי להבין טוב יותר את המהות של התגלית הזו של נקודות אדומות קטנות. כפי שציינה שני, החוקרים הגיעו די מהר למסקנה שאותן נקודות אדומות קטנות הן למעשה חורים שחורים שמוקפים בעננים ענקיים של גז ואבק. חור שחור, אני מזכיר לכם, הוא עצם שכוח המשיכה שלו כל כך חזק עד שאפילו האור לא מסוגל לברוח ממנו. כאן יש נקודה קריטית: אנחנו לא מדברים על סתם (במרכאות) חורים שחורים אלא על חורים שחורים סופר מאסיביים. חורים שחורים ענקיים שהמסה שלהם גדולה פי מיליוני עד מיליארדי פעמים מהמסה של השמש שלנו. וזו בעיה, מכיוון שלפי מה שידענו עד טלסקופ החלל וב, חורים שחורים כל כך גדולים בכלל לא היו אמורים להתקיים ביקום המוקדם. למה? יש שתי דרכים עקרוניות ליצור חור שחור סופר מאסיבי. הראשונה היא באמצעות התמזגויות של חורים שחורים קטנים יותר. זאת אומרת, כמו שלוקחים כמה חתיכות קטנות של פלסטלינה, מחברים אותן ויוצרים חתיכה גדולה של פלסטלינה. בתרחיש הזה, ענני הגז הגדולים שהיו קיימים בראשית היקום התפצלו לתתי-עננים קטנים יותר שהפכו לכוכבים בהירים וחמים. כשהכוכבים הראשונים האלה סיימו את חייהם, חלקם הפכו לחורים שחורים קטנים יחסית, ועם הזמן החורים השחורים הקטנים האלה התקרבו זה לזה, בלעו אחד את השני, גדלו וגדלו עד שהגיעו להיות חורים שחורים סופר מאסיביים. העניין הוא שתהליך הזה של התמזגויות הוא תהליך הדרגתי ואיטי יחסית, וזו הסיבה שחשבנו שחורים שחורים סופר מאסיביים לא היו קיימים ביקום המוקדם. פשוט לא חלף מספיק זמן בשביל שהם יוכלו להיווצר. אבל יש עוד דרך שבה חורים שחורים סופר מאסיביים יכולים לבוא לעולם. בתרחיש הקודם הנחנו שענני הגז התפצלו לתתי-עננים קטנים יותר, אבל מה קורה אם הם לא מתפצלים? זאת אומרת, הם נשארים עננים גדולים ומסיביים מאוד. במקרה כזה, כשהעננים הגדולים קורסים תחת משקלם, הם לא יוצרים כוכבים אלא הם מדלגים על השלב הזה וקורסים הופך להיות חורים שחורים. התרחיש הזה מכונה קריסה ישירה (Direct Collapse), והוא יוצר חורים שחורים הרבה יותר כבדים וגדולים מחורים שחורים רגילים, כאלה שנוצרים מכוכבים שמסיימים את חייהם. במילים אחרות, יש לנו מנגנון שמאפשר לפחות על הנייר את היווצרותם של חורים שחורים סופר מאסיביים באופן מהיר מאוד, הרבה יותר מהיר מאשר התמזגויות הדרגתיות של חורים שחורים קטנים יותר. אבל אליה וקוץ בה. כדי שענן גז יישאר גדול ומסיבי ולא יתפרק לתתי-עננים, צריכים להתקיים תנאים מאוד מאוד מיוחדים. זה צריך לקרות רק בתחום מאוד מסוים של טמפרטורות, עם תכולה מאוד מסוימת של אטומי מתכת שאולי נמצאים בעננים האלה ועוד כל מיני תנאים והסתייגויות שכאלה. מכיוון שמדובר בתנאים כל כך מיוחדים וספציפיים, חשבנו שהם כנראה היו מאוד נדירים ולכן לא הייתה ציפייה למצוא הרבה חורים שחורים סופר מאסיביים ביקום המוקדם. עד שהגיעו וב והנקודות האדומות הקטנות והראו לנו שבעצם אנחנו לא באמת מבינים כמו שצריך איך נוצרו אותם חורים שחורים סופר מאסיביים. רן לוי 10:51 אז האם התגלית הזאת של הנקודות האדומות הקטנות מגלה לנו משהו חדש לגבי אולי האופן שבו החורים האלה נוצרו? שני דניאלי 10:57 כן, אז אני חושבת שהכיוון שזה אולי קצת לוקח אותנו אליו זה באמת התרחיש הזה של Direct Collapse של אולי, זאת אומרת, היית צריך איכשהו לייצר חור שחור מסיבי מאוד מאוד מוקדם. אין לך זמן לחכות שיווצרו חורים שחורים קטנים ויתמזגו. אולי זה קורה במקביל. אז יכול להיות שזה גם תרחיש שקורה, כן? זה לא בהכרח צריך להיות אחד מכל ה... יכול להיות שיש מספר ערוצים ליצירת חורים שחורים, אבל זה מרמז שאולי באמת ספציפית ה-Little Red Dots נולדו מלכתחילה מאוד מאוד גדולים על ידי הקריסה הזאתי, ה-Direct Collapse. וזה יהיה מאוד מעניין אם זה באמת המצב, זה יפתור לפחות חידה אחת שקשורה... כן. רן לוי 11:38 אולי אני טועה אבל זה קצת מתחבר למה שדיברנו בתחילת השיחה לגבי זה שאולי ביקום המוקדם יותר גז או התנהגות של גז שונה ממה שחשבנו. יכול להיות שזה מתחבר באיזושהי צורה? שני דניאלי 11:50 כן, אני חושבת שסביר מאוד להניח. התנאים ביקום הצעיר היו... זה אנחנו יודעים בוודאות... מאוד שונים מהתנאים שאנחנו רואים כשאני חוקרת יצירת כוכבים בתוך שביל החלב וממש אפילו קרוב אלינו, ממש בשכונה הקוסמית שלנו. אני חושבת שסביר מאוד להניח שהתנאים היו מאוד שונים ביקום הצעיר, ולכן כל מה שאנחנו מגלים עכשיו... ולכן הגדולה של ג'יימס וב, כל מקום שנצביע עליו את הטלסקופ ג'יימס וב, וכל טלסקופ חדש, וזה באמת מאוד מאוד כיף, נגלה דברים חדשים. אז אני חושבת שאנחנו לאט לאט ככה מתחילים לפרום את הרעיונות האלה של איך נראה היקום שלנו טוב יותר ביקום הצעיר, המוקדם, רק מאות מיליוני שנים, רק מאות מיליוני שנים אחרי המפץ הגדול. לפעמים צריך רגע לעצור ולעכל את זה, נכון? היקום בן 13.8 מיליארד שנה כבר, לא צעיר. רן לוי 12:46 לראות לעבר כל כך הרבה זמן. כן. כשאתה פתאום תופס למה אתה מסתכל זה מדהים. זה משהו שאני לא חושבת עליו כל כך הרבה ביום-יום, אבל ואני חוקרת באמת את הקצת הסביבה השכונה הקוסמית שלנו ואני חוקרת דברים שהם רק עשרות עד מאות מיליוני שנות אור מאיתנו. ככה קרוב. זה באמת קרוב. ממש בשכונה. קל מאוד, כן, ממש בשכונה. לפעמים אני קצת מתרחקת, אבל הרוב אני נשארת ככה בשכונה. רן לוי 13:15 אוקיי, אז עד עכשיו דיברנו הרבה, הזכרנו את זה: חומר אפל, חומר אפל. אז עכשיו אני חושב שזה הזמן קצת יותר לצלול לנושא הזה, שזה גם אחת התעלומות הגדולות ביותר של המדע המודרני וגם כמו שאת אמרת אחד מהתחומים שמעסיקים אותך הכי הרבה. אז אני אוהב תמיד לחזור לבסיס, ליישר קו עם כולם: חומר אפל. מין מילה כזאת שבטח הרבה מאזינים שמעו, לא כולם בטח סגורים על מה זה בדיוק אומר. מה זה חומר אפל? בגדול. שני דניאלי 13:42 אז בוא נסביר את זה באמת בפשטות. לא קשה להסביר את זה כי הרבה אנחנו לא יודעים על החומר האפל. אז אפשר להגיד מה אנחנו כן יודעים שזה מעט מאוד. אז נדבר על כל החומר הרגיל, מה שאנחנו כן מכירים. חומר רגיל, מה שאני ואתה עשויים ממנו והשולחן הזה פה באולפן וכוכבי לכת וכוכבים, כל מה שעשוי מאטומים, זה מה שאנחנו קוראים לו חומר רגיל או חומר בריוני. החומר הרגיל הזה אנחנו חושבים מהווה רק חמישה עשר אחוז מכלל חמישה עשר עד עשרים אחוז מכלל החומר ביקום. למעשה, בין שמונים לשמונים וחמישה אחוז מהחומר ביקום שלנו הוא החומר האפל. מה זה אומר חומר אפל? אנחנו חושבים, שוב אנחנו לא בדיוק יודעים, אנחנו חושבים שהחומר האפל זה איזשהו חומר שמורכב מאיזשהם חלקיקים שהם לא אטומים, חלקיקי החומר האפל, שיש לו תכונות של כבידה. הוא ממש עושה אינטראקציה כבידתית עם חומר רגיל. ככה אנחנו בעצם משערים שיש חומר כזה, אנחנו רואים איך הוא משפיע על אובייקטים שמורכבים מאטומים כמו כוכבים וגלקסיות וגז. אבל הוא לא עושה אינטראקציה עם אור, ולכן אנחנו לא רואים אותו. כשאני רואה אותך זה בגלל שאור מוחזר ממך אליי וזה מה שאני רואה. החומר האפל, חלקיקי החומר האפל, אנחנו חושבים שוב זו התיאוריה, לא עושים אינטראקציה בכלל עם אור, עם קרינה אלקטרומגנטית, אלא רק משפיעים כבידתית על חומר רגיל. שני דניאלי 15:09 חלק מהעדויות למשל וככה התיאוריה הזאת התגבשה, זה שבעצם חוקרים בתקופות זמן מאוד מוקדמות, ממש שנות השלושים, זאת אומרת זה משהו שכבר מחזיק מעמד מאה שנים שוב לאט לאט התגבש, זה לא שבתוך תצפית אחת ומאמר אחד גובשה כל תיאוריית החומר האפל. אבל כבר בשנות השלושים ואחר כך יותר בשנות השישים והשבעים ככל שהטלסקופים שלנו הלכו והשתפרו, חוקרים הסתכלו בעצם על מה שאנחנו קוראים לו מהירות סיבוב או עקומת סיבוב של גלקסיות והסתכלו על איך גז וכוכבים נעים סביב מרכז גלקסיה. מה שהם ראו זה שהגז הזה והכוכבים נעים מהר יותר ממה שהיינו מצפים ובעצם יש איזה מין מסה חסרה שאנחנו לא רואים אותה. רן לוי 15:58 בתור תחושת בטן כי אף אחד לא יכול לדעת את זה ברור, זה רק אינטואיציה ותחושת בטן. אם יום אחד נבין את החומר האפל, את חושבת שזה ישנה את הפיזיקה כמו שאנחנו מכירים אותה בצורה עמוקה יחסית, כמו שתורת היחסות ותורת הקוונטים שינו את הפיזיקה? שני דניאלי 16:16 אני חושבת שיכול להיות. כן, שאפילו סביר להניח, כי היום זה באמת זו תיאוריה שוב זו תיאוריה מפותחת, אנחנו מצליחים ככה להתאים אותה למגוון מאוד רחב של תצפיות. זאת אומרת אני לא רוצה שזה יישמע כמו איזה מין אה, אוקיי אז חשבנו שזה אולי חומר אפל, זה תיאוריה שהרבה אנשים עובדים עליה לאורך הרבה שנים אבל שוב עוד לא בדיוק פיצחנו מה הם סוגי החלקיקים האלה. אז בהחלט כן. ביום שאולי נצליח להבין מה זה סוג החלקיק הזה ואיך הוא עושה אינטראקציה אולי עם עצמו, גם יש כל מיני רעיונות בכיוון הזה. רן לוי 16:52 אני זוכר שקראתי שחושבים שהחלקיקים האלה פשוט מסוגלים לעבור אחד דרך השני. שני דניאלי 16:57 אז יש באמת כל מיני נכון, יש כל מיני מחשבות כאלה, אנחנו לא יודעים כי לא יכולים לראות אותו בכדור הארץ, זה רק משהו שרואים מרחוק. נכון, יש כל מיני רעיונות לאיך החלקיק הזה מתנהג שוב כשהוא עושה אינטראקציה עם עצמו, ויש באמת מגוון רחב מאוד של רעיונות. אני לא אגזים אם אני אגיד שיש עשרות ואולי מאות מודלים שונים היום למה זה החלקיק הזה חומר אפל, אולי הוא נע במהירות איטית יותר או מהירות גדולה יותר, ממש יחסותי. ויש רעיונות שונים ובאמת חלק ממה שאני עושה זה לנסות לקחת את הרעיונות האלה ולהביא תצפיות חדשות שיעזרו לנו להפריך או לשלול או אולי לאושש חלק מהתצפיות האלה. אז רק לחזור על השאלה שלך אם זה ישנה את מה שאנחנו יודעים על הפיזיקה, אם אני צריכה לנחש בתחושת בטן שלי, אז כן. שני דניאלי 17:42 אפשר לקחת למשל את המודל הסטנדרטי של החלקיקים שלא היה שלם עד לפני עשרות שנים. הטבלה הזאת של איזה חלקיקים קיימים במודל הסטנדרטי לא הייתה ידועה לפני עשרות שנים וברגע שהצלחנו למצוא את כל החלקיקים האלה ובאמת ככה לאושש את המודל, אז כן, זה שינה את מה שאנחנו יודעים על הפיזיקה ועל היקום ועל החלקיקים היסודיים ביותר שיש לנו. ויכול להיות שאולי יש איזה מין נקרא לו Dark Sector, אוקיי? אולי יש עוד מודל כזה, תיאוריה כזאת של חלקיקים יסודיים אבל שאנחנו לא רואים אותם ישירות, כמו שאנחנו רואים את החלקיקים היסודיים שלנו כחלק מהמודל הסטנדרטי של החלקיקים. אז אני חושבת שכן, זה ישנה את מה שאנחנו נדע. רן לוי 18:29 דרך אגב את אומרת חלקיקים, יש גם תיאוריות שאומרות רגע, אולי זה לא חלקיקים? אולי פשוט אנחנו לא מבינים את כוח המשיכה כמו שצריך בסקאלות מסוימות? אני מבין מהאופן שבו את מתייחסת לזה שכרגע הקונצנזוס המדעי נוטה יותר להאמין שזה חלקיקים, שזה ההסבר. שני דניאלי 18:48 כן. אפשר להתווכח על זה כמובן, וזה בריא להתווכח, אבל המדע ככה הוא מתקדם. נכון, כן. אבל זה הקונצנזוס הייתי אומרת, הקונצנזוס המדעי. רן לוי 18:59 אפשר לעשות על זה, רק על זה אנחנו יכולים לצלול כנראה שעות והאמת שנורא מרתק להיות בתקופת הזמן שבו אני תמיד כשאני מסתכל על ההיסטוריה של המדע אני חושב שאנחנו נמצאים בתקופה שהיא מקבילה קצת לתקופה שבה סוף המאה ה-19 אנשים מחפשים את האתר. אנשים מחפשים את הדבר הזה המסתורי שנקרא אתר כי כולם חושבים בשביל להסביר כל מיני תצפיות צריך להיות אתר. לא מוצאים, לא מוצאים, לא מוצאים, ופתאום מגיע איינשטיין ואומר הנה הפתרון, לא צריך אתר, וכל התפיסה המדעית משתנה ככה באחד גדול. רן לוי 19:30 לחשוב שיכול להיות שאנחנו נמצאים ברגע הזה ועוד טוטו הלוואי פתאום נקבל את השיפט הזה, זה אחד הזמנים הכי מעניינים לחיות בהם. שני דניאלי 19:40 כן. רן לוי 19:43 תיכף אנחנו נחזור לג'יימס וב, אבל המחקר שלך התחיל עוד הרבה לפני השיגור של וב. אחת התגליות שהיית מעורבת בהן הייתה אני חושב מרתקת ומפתיעה במיוחד. אז אני אתחיל בלשאול אותך מהן גלקסיות אולטרה מפוזרות? אני מקווה שאני מתרגם את זה נכון כי באנגלית Ultra Diffuse Galaxies. שני דניאלי 20:01 כן, אף פעם לא תרגמתי את זה לעברית אבל כן. רן לוי 20:03 חיפשתי באינטרנט אין תרגום לעברית. שני דניאלי 20:05 אין תרגום לעברית אז הנה תרגמנו, זהו. אולטרה דיפיוז גלקסי, גלקסיות שבאמת הן מאוד מאוד איך קראת לזה, מפוזרות. אז מה זה בעצם אולטרה דיפיוז גלקסיס? אז באמת סביבות שנת 2014-2015 התחלתי להיות מעורבת כחלק מעבודת הדוקטורט שלי באוניברסיטת ייל בפרויקט של בניית טלסקופ. טלסקופ שהמטרה שלו הייתה באמת להיות רגיש מאוד לתופעות חיוורות, אוקיי? ממש תופעות שכשאתה מסתכל על השמיים עם טלסקופ הן ממש מתחבאות ככה מאחורי אובייקטים אחרים או אפילו ממש מתחת למין איזה רמת רעש כזאת שיש לנו בתמונות, מעצם זה שפשוט השמיים הם די בהירים בגלל שיש לנו הרבה אובייקטים בהירים מאוד בשמיים. שני דניאלי 20:52 והמטרה של הטלסקופ הזה הייתה לנסות וכן לחשוף את מה שיש מתחת לרעש הזה ולראות מה אנחנו רואים. תמיד זה חלק מה... זאת אומרת תמיד יש את אלמנט ההפתעה, אוקיי? מה נגלה כשנצליח לראות איזשהו משהו עמוק יותר או עם איזושהי יכולת חדשה, אוקיי? אורך גל חדש או רגישות יוצאת דופן. אבל גם לאושש או להפריך באמת כל מיני רעיונות למשל שקשורים למודל הקוסמולוגי של איך גלקסיות מתמזגות, אוקיי? ואם הן משאירות אחריהן איזשהו שובל. אז זו הייתה המטרה של הטלסקופ, ובנינו אותו באמת בניו מקסיקו. שני דניאלי 21:31 והתחלנו לצפות עם הטלסקופ בכלל להסתכל על איזושהי תופעה אחרת שנקראת Intra-cluster light, באמת זה אור שאנחנו מצפים לראות בצבירי גלקסיות ככה בין הגלקסיות. צביר גלקסיות זה מין איזה מבנה מאוד מאוד... המבנים הכי גדולים שיש לנו ביקום של הרבה מאוד גלקסיות ביחד קשורות כבידתית. אוקיי, זה מייצר מבנה כזה באמת מאוד מאסיבי ומאוד גדול. וחיפשנו את האור הזה בין הגלקסיות, ואז שכחנו מזה כי ראינו משהו אחר לגמרי. ראינו גלקסיות, הסתכלנו באמת על איזה צביר צביר גלקסיות שוב די קרוב אלינו, הסתכלנו עליו ופתאום ראינו שיש שם המון המון המון מין אובייקטים שקצת נראים כמו גלקסיות, אבל הן מאוד גדולות ומאוד חיוורות. קצת כמו גלקסיות שקופות. אתה ממש יכול לראות דרך הגלקסיה, אוקיי? הכוכבים מפוזרים על פני שטח מאוד מאוד מאוד גדול, וזה לא נראה כמו שום דבר שראינו קודם. זאת אומרת גלקסיות שהייתה להן את אותה כמות כוכבים קודם היו הרבה יותר קומפקטיות. שני דניאלי 22:37 אנחנו קוראים לגלקסיות אלה לפעמים לגלקסיות שהכרנו גלקסיות ננסיות. אוקיי, אם דיברנו קודם על גלקסיות מאסיביות, אז יש גם גלקסיות קטנות יותר. זה הגלקסיות הראשונות למעשה שנוצרות ביקום. הגלקסיות הראשונות שנוצרות ביקום הן גלקסיות הננסיות שלאט לאט מתמזגות ומייצרות את הגלקסיות המאסיביות. ככה היקום שלנו גדל במין איזה מודל היררכי כזה, זה חלק מהתחזיות. אבל יש לנו גם את הגלקסיות הרבה הרבה מאוד מהגלקסיות הננסיות האלה, אבל מה שראינו היה לא זה ולא זה. זאת אומרת ראינו איזה מין שילוב מוזר. גלקסיות שבגודל שלהן, יש להן גלקסיה גודל של גלקסיה מאסיבית, מבחינת כמות הכוכבים יש כמות כוכבים של גלקסיה ננסית קטנה. אז אם אתה לוקח את הכמות הקטנה הזאת ומפזר אותה על פני נפח גדול יותר או איך שאנחנו רואים את זה בשמיים אנחנו רואים את זה על שטח גדול יותר, הן באמת מאוד מפוזרות. מפוזרות זה לא בדיוק לא ידעתי אם זה הדרך הכי טובה לזה אבל... רן לוי 23:29 דיפיוזיה בתור תרגום מילולי של דיפיוז. שני דניאלי 23:33 חיוורות, כן. פשוט לקחת את המילה. אז גדולות מאוד וכמות הכוכבים פשוט פחות צפופות. אנחנו צריכות לקרוא לזה פשוט פחות צפופות. ככה אולי הייתי קוראת לזה בעברית. אז אלו האולטרה דיפיוז גלקסיס והסיבה שזה הפתיע אותנו בהתחלה לפני שהתחלנו ככה לעשות את המחקר היותר מעמיק, כמו שתמיד אמרנו אנחנו מגלים איזה אובייקט חדש ואז אנחנו ישר רצים ומגישים עליה הצעות מחקר לכל מיני טלסקופים ואנחנו רוצים לחקור עוד יותר ויותר לעומק. אז מה שהפתיע אותנו זה שבכלל לא חזינו את הסוג הגלקסיות אלה. אף איזה מודל או תיאוריה, ויש אנשים שגם מריצים סימולציות מחשב ככה מאוד מתוחכמות ומסובכות, לא יצר את הגלקסיות האלה. ובעצם ישר עלתה שאלה של איך אתה מייצר גלקסיה כזאת ולמה בכלל אכפת לנו וכמה חומר אפל יש בגלקסיה הזאת. רן לוי 24:26 אז איך זה מתחבר באמת לנושא החומר האפל? אנחנו מבינים שיש גלקסיה גדולה מאוד אבל דלילה מאוד באיזשהו מקום. דלילה, אולי זו המילה. אולי זו באמת המילה, כן. איך זה מתחבר לחומר אפל? שני דניאלי 24:41 אז באמת ככה ההשערה הראשונית שלנו הייתה זה שבגלקסיה הזאת בעצם יהיה לך המון חומר אפל. משהו צריך להחזיק את הכוכבים אלה ביחד. הגלקסיה הזאת נעה באיזה שדה כבידה לפעמים אלים אפשר לקרוא לזה ליד עוד גלקסיות אחרות. גם מצאנו אותם בצביר גלקסיות, ושם יש... רן לוי 24:57 זאת אומרת משהו היה צריך לקרוע את הגלקסיה הזאת לגזרים כי כזאת דלילה שככזו, משהו היה צריך לקרוע אותה. שני דניאלי 25:03 בדיוק, והיא לא נקרעה. נכון, אז דווקא ציפינו שיהיה שם הרבה חומר אפל, ואז וזה בעצם מאוד מרגש. למה זה מרגש? כי אם יש לך המון חומר אפל ומעט כוכבים, אתה מקבל ככה תמונה פחות מעורפלת של השלד הזה של החומר האפל. אנחנו קוראים לאזורי חומר האפל אלה המרוכזים אנחנו קוראים לזה הילות של חומר אפל. אולי אפשר לדמיין את זה כמו זה בטח לא ממש ככה, אבל כמו מין איזה כדור שבו שבו יש הרבה חומר אפל בצפיפות גבוהה שם נוצרות הגלקסיות. שני דניאלי 25:35 אז בדרך כלל שאנחנו חוקרים חומר אפל בגלקסיות אנחנו גם צריכים לקחת בחשבון את כל מה שהכוכבים עושים. אי אפשר להפריד בין בין החומר האפל לבין מה שהכוכבים עושים, אנחנו צריכים להבין בעצם את האינטראקציה הזאת. אבל בגלקסיות הדלילות אלה חשבנו שאולי אם יש הרבה חומר אפל ומעט כוכבים אנחנו נקבל תמונה קצת יותר בהירה אולי נקרא לזה של החומר האפל עצמו. שני דניאלי 25:59 אז מה שעשינו זה הגשנו הצעות מחקר להמון המון טלסקופים, בין היתר זה היה האבל בזמנו. אז הגשנו הצעות מחקר להאבל ומה שעשינו זה בעצם מדדנו את אותן עקומות סיבוב שדיברנו עליהן עבור הגלקסיות האלה, והתוצאה שקיבלנו הייתה מאוד מאוד מפתיעה. מה שמצאנו זה שחלק מהגלקסיות אלה יש להן עקומות סיבוב שמרמזות שבעצם יש בגלקסיות אלה באמת המון חומר אפל, אחוזים גבוהים מאוד אולי קצת כמו שציפינו. אבל מנגד גלקסיות אחרות כאלה, הגלקסיות המאוד דלילות האלה האולטרה דיפיוז גלקסיס, יש בהן מעט מאוד אולי בכלל לא חומר אפל. אולי כמעט ואין בהן חומר אפל, זה תמיד קשה להגיד בצורה מאוד חד משמעית כי כל כל מדידה שלנו בעצם יש לה אי ודאויות. אבל הם בוודאות פחות חומר אפל ממה שחשבתם שאמור להיות. שני דניאלי 26:58 נכון. וקצת קצת אפשר לחשוב על זה כמו בפעם הראשונה שהסתכלנו על גלקסיה לא היינו צריכים לפצות על המסה החסרה. תנועות הכוכבים בגלקסיה תאמו למה שציפינו רק מהאור שאנחנו רואים מהגלקסיה. לפעמים אני אומרת שזה What you see is what you get, אתה לא צריך להוסיף עוד איזה מסה חסרה לתוך הגלקסיה בשביל להסביר את הקינמטיקה או את המהירויות, את תנועות הכוכבים בגלקסיה. רן לוי 27:26 וזה משהו שפעם ראשונה נתקלו בו? גלקסיה שיש בה הרבה פחות חומר אפל ממה שבדרך כלל חושבים? שני דניאלי 27:32 נכון, אז זה בפירוש היה היו גלקסיות מאוד יוצאות דופן אבל אני חושבת שמה שהיה יותר מעניין זה הניגודיות הזאתי בין זה שיש לך שגלקסיות שנראות בעצם מאוד דומה הגלקסיות הדלילות האלה, ששוב אנחנו עדיין לא מבינים בכלל איך נוצרו, אז כאילו הוספנו עכשיו עוד תעלומה, והיא שיש חלק מהן שיש להן המון חומר אפל וחלק כמעט ואין בכלל, או לפחות זה מה שאנחנו רואים כרגע. גם גם כאן היה זאת אומרת זה לא ככה מאמר אחד שפתר את ה או או בעצם הביא אותנו להאמין בתוצאה הזאתי אבל זה גם היה תהליך מאוד ארוך עם קולגות ברחבי העולם שערכו את התצפיות עם טלסקופים אחרים. זה תמיד מאוד מאוד חשוב, זאת אומרת תמיד צריך לערוך תצפיות שוב ותמיד טוב שעוד קבוצות מחקר מנתחות את התצפיות באופן שלהן עם הכלים שלהן. ואני חושבת שהיום התקבענו לבאמת לתמונה הזאת שיש לנו את הגלקסיות הדלילות האלה כך שבחלק יש המון חומר ובחלק יש מעט. ואיך אני בעצם יכולה לייצר את שתי שני סוגי הגלקסיות אלה עם אותו מודל? אז זה עוד משהו שבעצם שאלה שהיא לא לא לגמרי פתורה. רן לוי 28:47 מעניין. אז תגלית ממש מגניבה הקטע של הגלקסיה אולטרה גלקסיות אולטרה מפוזרות, ממש מגניב. אז בואו אבל עכשיו אנחנו חוזרים חזרה לג'יימס וב. עוד נושא אחרון שמתחבר לנו לחומר חומר אפל, הנושא של עדשות כבידתיות, עידוש כבידתי. תיכף נראה איך זה מתחבר לג'יימס וב, אבל שוב צעד אחד אחורה לטובת המאזינים שאולי שמעו את המילה הזאת ולא יודעים מה זה אומר: מה זה עידוש כבידתי? שני דניאלי 29:13 אז באמת עידוש כבידתי זו אחת מהתופעות הכי יפות שיש לנו ביקום שקשורות לתורת היחסות הכללית של איינשטיין. הרעיון הוא שחומר ובמיוחד חומר מאוד מאסיבי כמו גלקסיות, גלקסיות מאסיביות או צבירי גלקסיות, דיברנו עליהם קצת קודם, הוא מעקם את המרחב סביבו, אוקיי? החומר מעקם את המרחב סביבו. אז כשאור של גלקסיה מאוד רחוקה עושה דרכו אלינו ועובר ליד צביר גלקסיות מאסיבי כזה, המסלול של האור הזה מתעקם כאילו עובר דרך עדשה ענקית ביקום. רן לוי 29:48 זאת אומרת המרחב עצמו מתעקם ומשנה את המסלול של קרני האור כאילו שהייתה שם עדשה גדולה. איזה רעיון מדהים, ששמעתי את זה פעם ראשונה זה פוצץ לי את המוח. מדהים. שני דניאלי 29:58 כשאור הזה מגיע אלינו הוא יכול להיות מאוד מוגדל, שתיכף נדבר על למה זה מאוד חשוב, וגם מעוות. ואנחנו רואים את התמונה של הגלקסיה הרחוקה הזאתי לפעמים בצורת טבעת או בצורת קשת, לפעמים אנחנו רואים כמה עותקים, זה נובע מהגאומטריה, כמה עותקים של אותו אובייקט, אבל הרבה פעמים בעיקר האופן שבו אנחנו משתמשים בזה שזה בעצם מגדיל לנו את האובייקטים. רן לוי 30:21 כמו זכוכית מגדלת. שני דניאלי 30:23 ממש כמו לשים עוד טלסקופ. זאת אומרת ג'יימס וב או האבל לצורך העניין עובד עם עוד טלסקופ טבעי של היקום שלנו מין עדשה טבעית בדרך. מי שמומחה לזה בארץ זה פרופסור עדי ציטרין מאוניברסיטת בן-גוריון, וגם פרופסור דן מעוז אני צריכה להגיד מאוניברסיטת תל אביב ששם אני נמצאת, כמובן. רן לוי 30:41 מגניב. אז זו התופעה, איך זה מתחבר לעולם לתחום הזה של חומר אפל? שני דניאלי 30:47 אז באמת באמצעות עידוש כבידתי אנחנו יכולים לנסות על ידי זה שאנחנו רואים איך נראות הגלקסיות אלה או התמונות של הגלקסיות אלה איך הן מתקבלות אחרי שהן עוברות את תהליך העידוש או ההגדלה או העיוות, אנחנו יכולים לנסות ולהעריך כמה חומר אפל, זאת אומרת בצורה בלתי תלויה לעקומות הסיבוב, כמה חומר אפל היה בצביר הגלקסיות או בגלקסיה. זאת אומרת זה תלוי מה העדשה שלנו או מה החומר הזה שמעקם את המרחב. רן לוי 31:17 זאת אומרת אם אני מבין מה שאת אומרת באמצעות זה שאתה מקבל את התמונה ואתה אומר לעצמך יש שם איזשהו משהו שמעקם את המרחב, אני פשוט לא יכול לראות אותו כי זה חומר אפל אבל הוא שם ומתוך העיקום אני יכול לנחש את התכונות שלו. שני דניאלי 31:32 נכון. על מנת שהמרחב יתעקם כמו שהוא התעקם ויעקם את האור שיגיע אלינו וייצר איזה תמונה אחרת, כמה חומר אפל או כמה חומר בכלל היה צריך להיות שם. וזה בעצם עדות בלתי תלויה לקיומו של החומר האפל. צריך להגיד את זה מעל מעל הכל. רן לוי 31:50 זאת אומרת זה לא עכשיו משהו שראינו מגלקסיה ומהירות הסיבוב אלא עוד דרך לגלות דרך את החומר האפל שלא קשורה, שזה מאוד חשוב. שני דניאלי 31:58 זה מאוד חשוב. זה גילה לנו גם איזשהו משהו יותר ספציפי לגבי גלקסיות קרובות או גושים של חומר אפל שלא הכרנו קודם? אז בהחלט. זה בהחלט עזר לנו למפות כמה חומר אפל יש בצבירי גלקסיות כאלה, ובאמת אחד הרעיונות המעניינים זה לנסות למצוא מין גושי חומר אפל שאין בהם כוכבים. שני דניאלי 32:23 בדרך כלל מה שאנחנו עושים אנחנו בעצם אנחנו בעצם כוכבים וגלקסיות, אנחנו בעצם אנחנו לא רואים את החומר האפל, נכון? אנחנו לא רואים את השלד הזה, אבל אנחנו רואים את הגלקסיות שנמצאות באזורים הצפופים יותר. אוקיי, אז יכול להיות ואנחנו בעצם לא יכולים להיות, זה חלק מהתחזית, שצריכים להיות גם הילות או גושי חומר אפל כאלה שלא נוצרו בהם גלקסיות, הרבה יותר קטנות אבל לא היו בהן התנאים להיווצר גלקסיות. אז אם נצליח על ידי עידוש כבידתי, זה כמובן הרבה יותר מאתגר, למצוא את הגושי חומר אפל אלה הקטנים יותר והקצת פחות מאסיביים, זה יכול מאוד לעזור לנו להחליט אולי איזה מודל הוא קצת קצת יותר טוב. בדיוק שם בסקאלות הקטנות האלה של הגושי חומר אפל היותר קטנים, שוב איפה שלא נוצרות הגלקסיות, שם יש כל מיני הבדלים בין המודלים השונים של חומר אפל. אז זה ככה אני חושבת לפחות חלק מהחזית של המחקר בתחום הזה. רן לוי 33:17 אוקיי, אז אנחנו מתקרבים ככה לסוף הריאיון שלנו. מה כרגע קורה בתחום של האסטרופיזיקה מבחינת שמסתכלים קדימה, מה המכשיר הבא שכנראה אנחנו נלך נראה אותו בעתיד? שני דניאלי 33:32 כן, אז באמת יש עכשיו... צריך להגיד שפעם ב-10 שנים מתכנסת איזושהי מין ועדה, קוראים לזה Decadal Survey, אוקיי? מין עושים איזה סקר פעם בעשור, פעם בדקייד, אוקיי? עושים איזשהו סקר ונותנים בעצם לכל הקהילה המדעית, קהילת האסטרופיזיקאים והאסטרופיזיקאיות, להגיש בעצם מין נייר עמדה ולהגיד מה אנחנו חושבים שצריך להיות הצעד הבא. זאת אומרת משהו שאוספים ככה עמדות מבוססות שוב מדעית ומקצועית על מה שאנחנו כבר יודעים ולאן אנחנו חושבים שהדבר הזה הולך ממגוון רחב מאוד וכל אחד יכול בעצם להגיש איזה נייר עמדה כזה. ויושבת הוועדה, אז קוראים לזה סקר, אוקיי? עושים בעצם סקר בין המדענים ויושבת איזושהי ועדה שגם מתכנסת לתקופת זמן מאוד ארוכה של לפעמים שנים ויושבת עם כל ניירות העמדה אלה ומנסות לגבש בעצם איזושהי עמדה ככה... שני דניאלי 34:31 שוב זה תמיד איזושהי המלצה אולי לסוכנויות החלל הממשלתיות בשביל להבין איפה שווה להשקיע את הכסף. זה זה רק המלצה, זאת אומרת זה לא זה לא קביעה, בסופו של דבר ההחלטות אלה מתקבלות באמת בגופים אחרים מקצועיים שהם אלה שמשקיעים את הכסף. אבל הרוב ההמלצות אלה מתקבלות, כי באמת נעשית עבודה מאוד מקיפה. ובאמת היה את הסקר האחרון שהיה בשנת 2020 וחלק מהדברים שעלו שם זה באמת שצריכים לדחוף לה... ושוב ההחלטות ההמלצות שהתקבלו עכשיו זה דברים שיקרו בעוד 30 ו-40 שנה, כמובן. ראינו כמה זמן לוקח לבנות את ג'יימס וב. הוא הומלץ לפני עשרות כן, 25 שנה עד שהוא שוגר, אבל הוא הומלץ עוד הרבה שנים לפני. אז בעצם הכיוון שהולכים אליו זה בעצם איזשהו באמת טלסקופ חלל שיעזור לנו לנסות ולפצח את שאלת השאלות האם אנחנו לבד ביקום. רן לוי 35:36 משהו שמתמקד על הבעיה של מציאת חיים כאילו, אני מבין. שני דניאלי 35:40 נכון, ובעצם אולי לעשות גם לקחת תמונות ישירות של כוכבי לכת במערכות שמש שהן לא מערכת השמש שלנו. רן לוי 35:50 אפשר לעשות דבר כזה? זה נשמע כמו משימה בלתי אפשרית. זה כאילו כוכבי לכת קטנטנים אפלים יחסית עשרות מאות אלפי שנות אור מכדור הארץ כאילו. שני דניאלי 36:02 נכון, צריך כן טכנולוגיות חדשות, צפייה באורכי הגל המתאימים, רזולוציה, רגישות מאוד מאוד מאוד גבוהה, אבל לשם אנחנו הולכים בעשרות השנים הקרובות. רן לוי 36:13 מדליק לגמרי. ד"ר שני דניאלי, תודה רבה, היה שיחה מרתקת. תודה רבה רן. להתראות. רן לוי 36:23 עד כאן לשיחה שלי עם האסטרופיזיקאית ד"ר שני דניאלי. יש עוד שני נושאים מרתקים שלא ממש נגענו מהם בשיחה, ואני חושב שכדאי לומר עליהם כמה מילים. הראשון הוא תגלית מאוד לא צפויה: כ-40 זוגות של כוכבי לכת גדולים, עד כדי פי 13 מהמסה של צדק, שנתגלו בערפילית אוריון, במרחק של כ-1,500 שנות אור מאיתנו. די קרוב במונחים קוסמיים. העצמים האלה קיבלו את השם JuMBO, ראשי תיבות של Jupiter Mass Binary Objects. מה שמיוחד בג'מבוים האלה הוא שהם לא חגים סביב כוכב כלשהו, כמו שכדור הארץ מסתובב סביב השמש שלנו, אלא שהם משייטים להם לבד בחלל הבין-כוכבי כשהם חגים אחד סביב השני במה שמכונה מערכת בינארית. התגלית הזאת של וב מערערת את התיאוריות שלנו לגבי האופן שבו נוצרים כוכבי לכת. איך? ובכן התפיסה המקובלת היא שכוכבי לכת נוצרים מתוך דיסקה של אבק וסלעים שמקיפים כוכב חדש שזה עתה נולד. סימולציות מחשב מלמדות אותנו שכשמערכת שמש חדשה שכזו באה לעולם, היא בדרך כלל מאוד כאוטית. כוכבי הלכת חוצים את המסלולים אחד של השני ומפריעים זה לזה. אם שני כוכבי לכת מתקרבים יותר מדי אחד לשני, הם יכולים להתנגש, כמו שקרה לכדור הארץ הצעיר בהתנגשות שיצרה את הירח שלנו למשל, או שאחד מכוכבי הלכת אלה יכול להיזרק ממערכת השמש אל החלל הבין-כוכבי, כמו כדור כדורגל שבעטו אותו אל מחוץ למגרש. זה יכול להסביר את זה שהג'מבוים מסתובבים להם בחלל הבין-כוכבי בלי שום כוכב בסביבה. אבל העניין הוא שלפי הסימולציות שלנו, בכמעט כל המקרים מדובר על כוכב לכת אחד שנזרק החוצה, לא שניים, כך שאם הג'מבוים הם כוכבי לכת שנזרקו ממערכת השמש שלהם, מה גרם להם להיפלט ממנה ביחד כזוג? אנחנו לא יודעים. וישנה עוד אפשרות, והיא שכוכבי הלכת האלה מעולם לא היו חלק ממערכת שמש רגילה, אלא שהם נוצרו כמו שהם בחלל הבין-כוכבי מתוך ענן של גז ואבק. גם במקרה הזה התיאוריה מקובלת אומרת שזה צריך להיות משהו מאוד מאוד נדיר. והנה פה אנחנו רואים לא פחות מ-40 זוגות של כוכבי לכת שכאלה בערפילית אחת. ועוד משהו מוזר: מערכות בינאריות שכאלה של שני כוכבי לכת שמסתובבים זה סביב זה הן מאוד עדינות ומתפרקות בקלות תחת השפעת כוח משיכה של כוכבים אחרים. אז איך הצליחו הג'מבוים לשרוד כזוג בלי להיפרד אחד מהשני? תעלומה. תחום המחקר השני שבו מעורב וב הוא חקר האטמוספרות של כוכבי לכת מחוץ למערכת השמש, ובפרט זיהוי של סימני חיים באטמוספרות האלה. הוא עושה את זה באמצעות טכניקה ותיקה ומוכרת היטב בשם ספקטרוגרפיה. הרעיון הבסיסי של ספקטרוגרפיה הוא שאטומים של יסודות שונים מגיבים לאור בצורה שונה. אתם מכירים את הסיפור "האריה שאהב רק תות"? האריה לא אהב בשר ולא גבינה, לא דייסה ולא קקאו, רק תות פשוט. אז אם אמא לביאה שמה על השולחן הרבה סוגים של אוכל ואחרי כמה זמן היא מגלה שרק התות חסר, זה סימן שכנראה האריה עבר בסביבה, נכון? אותו הדבר עם האור. כוכבים פולטים אור במגוון רחב של תדרים, זאת אומרת מגוון רחב של אורכי גל. כשכוכב לכת עובר בין הכוכב שלו לבינינו, האור מהכוכב עובר דרך האטמוספרה של כוכב הלכת ופוגע באטומים ובמולקולות של האטמוספרה. החלקיקים האלה בולעים חלק מהאור, אבל כמו אריה שאהב תות, הם בולעים רק תדרים מאוד ספציפיים. למשל מולקולות של גז מתאן בולעות אור באורכי גל של 3.3 מיקרומטר, 2.3 מיקרומטר, 1.6 ו-7.6 מיקרומטר. לכן כשאסטרונום מסתכל על אור שעבר דרך אטמוספרה של כוכב לכת ורואה שחסרים בו אורכי גל בקומבינציה ספציפית שכזו, הוא יודע כמעט בוודאות שיש באטמוספרה הזו גז מתאן. וב אם כן צופה בכוכבי לכת רחוקים שכאלה, מחכה שהם יעברו לפני השמש שלהם ומודד את האור שעובר דרך האטמוספרה שלהם כדי לקלוט את טביעות האצבע הייחודיות של כל גז. ואכן באופן הזה נתגלו כמה וכמה כוכבי לכת שבאטמוספרה שלהם יש אדי מים, פחמן דו-חמצני, מתאן וגזים אחרים, ומתוך הרכב הגזים האלה החוקרים מסוגלים להסיק תכונות נוספות של כוכב הלכת כמו הטמפרטורה שלו, כמה עננות יש בו וכולי. אבל הפרס הגדול הוא הרבה יותר משמעותי. לים יש ריח של ים, נכון? הריח הזה הוא גז בשם דימתיל סולפיד או DMS בקיצור, והוא מיוצר על ידי הפלנקטון, היצורים הזעירים שחיים בים ומנסים לגנוב למר קראב את המתכון הסודי לקציצת סרטן. העניין הוא שכל ה-DMS בכדור הארץ מיוצר על ידי יצורים חיים. אין אף תהליך כימי או גאולוגי כלשהו ככל שידוע לנו שמייצר DMS. בניסוח אחר, DMS הוא סימן אפשרי לקיומם של יצורי חיים. וכשוב צפה באטמוספרה של K2-18b, כוכב לכת שנמצא במרחק של כ-124 שנות אור מכדור הארץ, הוא גילה באטמוספרה הזו את טביעת האצבע של DMS. האם זה אומר שבוודאות ישנם חיים על K2-18b? לא ממש לא, המדידות אלה לא מספיק מדויקות כדי לתת לנו תשובה ברורה. ובנוסף יכול להיות שעל K2-18b ישנם בכל זאת תהליכים טבעיים לא-אורגניים שמייצרים את הגז הזה במקום יצורים חיים. אז בשורה התחתונה זו תגלית מרתקת ומסקרנת אבל עדיין לא מספיק טובה כדי לפתור את השאלה הגדולה של האם ישנם חיים אחרים ביקום. כך או כך, וב הוא צעד ראשון וחשוב לקראת תשובה אפשרית לשאלה הזו, וכפי שסיפרה לנו שני, הטלסקופים הבאים יהיו כנראה אפילו יותר טובים ומוצלחים בהיבט הזה. זהו עד כאן. תודה לכם על ההאזנה. רן לוי 20:31 כתמיד אם אתם אוהבים את עושים היסטוריה ומעוניינים לתמוך בה, אתם יכולים להזמין אותי להרצאה בארגון שלכם. יש לי מגוון של הרצאות למגוון קהלים: בינה מלאכותית, חקר החלל, אבטחת מידע ועוד. פרטים על ההרצאות תמצאו באתר שלי ranlevi.co.il יחד עם הספרים שלי שזמינים גם כן באתר. אנחנו נשתמע בפרק הבא. להתראות.
        ]]></content:encoded>
    </item>
    
</channel>
</rss>