<?xml version="1.0" encoding="UTF-8" ?>
<rss version="2.0" xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/">
<channel>
    <title>התשובה - Podtext</title>
    <link>https://mat-mo.github.io/podtext</link>
    <description>Transcripts for my favorite podcasts</description>
    <language>en-us</language>
    <atom:link href="https://mat-mo.github.io/podtext/rss.xml" rel="self" type="application/rss+xml" />
    <lastBuildDate>Tue, 27 Jan 2026 20:26:03 -0000</lastBuildDate>
    
    
    <item>
        <title>[התשובה] מה היה הקול הכי חזק?</title>
        <link>https://mat-mo.github.io/podtext/episodes/htshvbh/htshvbh-mh-hyh-hqvl-hky-khzq.html</link>
        <guid>https://mat-mo.github.io/podtext/episodes/htshvbh/htshvbh-mh-hyh-hqvl-hky-khzq.html</guid>
        <pubDate>1 בספטמבר 2020</pubDate>
        <description>Transcript for [התשובה] מה היה הקול הכי חזק? from התשובה</description>
        <content:encoded><![CDATA[
            דורון פישלר 00:00 שלום וברוכים הבאים לעוד פרק של 'התשובה'. לפני שאנחנו מתחילים את הפרק ממש, אז רק עניין קטן. אני יודע שהרבה ילדים שומעים את הפודקאסט וזה לגמרי סבבה, רק שבפרק הזה במיוחד, הורים, אולי עדיף שתשמעו את הפרק קודם לפני שתחליטו אם אתם שומעים אותו ביחד עם הילדים הקטנים, בגלל שיש פה כמה קטעים שעלולים להיות קצת מפחידים. זה הכל. תכף נתחיל. משפחה 00:43 אבא! אבא! אבא, קום תכין לי קורנפלקס. אבא! אבא! אמא, אבא לא מגיב! דויד, דויד, דויד קום! דויד! דויד! דויד! דויד, קום! דויד! או מיי גאד! מגן דוד אדום שלום, אני רוצה להזמין אמבולנס. בעלי לא מגיב לכלום, אני חושבת שהוא מת. אנחנו שולחים אמבולנס עכשיו אלייך. תודה רבה, אני גרה ברחוב ניסן פלדמן בתל אביב. בדרך אלייך. מוקדן 01:21 בדקת שזה לא פנדה? איזה מזרן יש לו גברת? פנדה, פנדה פרימיום עם ארבע שכבות תמיכה ושכבת צ'ארקול היפואלרגנית המונעת אבק ובקטריות. אה נו, אז תגידי. תעזבי אותו, תני לו להמשיך לישון כמו בן אדם. קריין פנדה 01:31 אני לא מאמינה! עכשיו אפשר לנוח ולא רק בקבר. היכנסו עכשיו לאתר pandazz.co.il והזמינו את המזרן החדש שלכם שלא תרצו להפסיק לישון עליו. pandazz.co.il. הזינו את קוד ההטבה 'עושים' לקבלת הטבה של 5% למאזיני 'עושים היסטוריה'. דויד 01:56 בוקר טוב, מה פספסתי? דורון פישלר 02:00 היי, אני דורון פישלר וזאת 'התשובה'. בקובץ של כל השאלות שנשלחו אליי, שאלה מספר חמשת אלפים ומשהו, זאת שאלה שהגיעה ממעיין אלדד, והיא שאלה: מה הקול הכי חזק שנשמע אי פעם? זה נשמע כמו שאלה די פשוטה, אבל אני כבר למדתי להיזהר משאלות שנשמעות פשוטות, כי בדרך כלל אני מגלה שזה הרבה יותר מסובך ממה שזה נשמע. וכן, זה מה שקרה גם הפעם. דורון פישלר 02:43 אז בואו אני אספר לכם סיפור. בשנת 1955 חברת רפובליק, שזאת חברה שייצרה מטוסים, קיבלה בקשה מהצי האמריקאי לייצר להם סוג חדש של מטוס קרב. למה צריך סוג חדש של מטוס קרב? כי צריך משהו שיוכל להמריא מנושאות מטוסים. נושאת מטוסים זה אמנם דבר די גדול, אבל עדיין מסלול ההמראה שלה הוא באורך מוגבל. אז מטוסים קטנים יכלו להמריא מהם, אבל מטוסים יותר גדולים פשוט לא הצליחו, כלומר נוסעים את כל המסלול ואז נופלים לים. לא היה להם מספיק מרחב כדי לפתח מהירות מספיקה כדי להמריא. אז צריך משהו חדש, משהו שיוכל לפתח מהירות מאוד מאוד מהר. אז ברפובליק ישבו ותכננו ועבדו ובנו והמציאו דגם חדש וחדשני של מטוס, שהם קראו לו בשם הקליט XF-84H. דורון פישלר 03:47 המטוס הזה נראה טיפ-טיפה מוזר. הוא נראה כמו מטוס קרב קטן סטנדרטי, רק שבדרך כלל המטוסים שיש להם מדחף (פרופלור), אז המדחף יושב להם על קצה האף מקדימה. המטוס הזה נראה כאילו לקחו את המדחף ודחפו אותו במעלה האף של המטוס, ככה שהוא התיישב בחצי הדרך בין קצה האף לתא הטייס. כלומר, הלהבים של המדחף מסתובבים מסביב לגוף של המטוס עצמו. והמדחף הזה הוא בדיוק העניין במטוס הזה, כי המדחף הזה הסתובב יותר מהר מכל מדחף של מטוס לפניו, כמובן כדי לגרום למטוס לנוע מאוד מאוד מהר. דורון פישלר 04:36 כשהוציאו את הדגם הראשון של המטוס הזה לסיבוב ניסוי בשדה תעופה בקליפורניה, הוא לא היה אמור להמריא, כן? הוא רק יצא לסיבוב על המסלול והפעיל את המדחף שלו כדי לבדוק שהכל בסדר. אבל לא הכל היה בסדר, כי ברגע שעשו את זה, דברים מוזרים התחילו לקרות בכל האזור. החלונות של מגדל הפיקוח התחילו לרעוד, עד כדי כך שאנשים שם חששו שהם הולכים להישבר. אנשים שהיו בסביבה, שלא היו אפילו ליד המטוס, הם היו במקום אחר לגמרי על המסלול או שהם עבדו על משהו בהאנגר אחר, הם התחילו לקבל בחילה, חלקם התחילו להקיא וחלקם פשוט נפלו והתעלפו. לכל זה הייתה סיבה: הרעש. המטוס הזה עשה הרבה רעש. דורון פישלר 05:40 וזה לא ממש מפתיע שמטוס קרב יעשה רעש, כן? מטוסים עושים רעש, מטוסי קרב לא ידועים בתור דבר שקט במיוחד. ועדיין, הרעש שעשה המטוס המסוים הזה היה ליגה אחרת. במטוס הזה הלהבים של המדחף שלו הסתובבו כל כך מהר שהקצוות שלהם נעו במהירות על-קולית. כלומר, עוד לפני שהמטוס המריא בכלל, הוא היה על הרצפה, המדחף שלו עשה בום על-קולי. עכשיו, אתם מכירים בום על-קולי, אני מניח, אתם יודעים איך זה מרגיש כשאתם סתם מטיילים באיזה מקום ומטוס טס מעליכם מעל למהירות הקול, אז אתם שומעים את זה בתור בום. כלומר, בלי אזהרה פתאום כל האוויר מלא בבום. אז תחשבו על זה, אבל כל הזמן. לא בום על-קולי אחד שמופיע ואז נגמר, אלא בום על-קולי שממשיך וממשיך וממשיך, לפחות 50 פעם בשנייה. זה היה הקול שהמטוס הזה עשה. דורון פישלר 06:54 השכנים של שדה התעופה התלוננו על הרעש, וצריך לציין שהשכנים גרו במרחק של 40 קילומטר משם. למטוסים הקודמים של החברה הזאת אמנם היו להם כינויים כאלה כמו XF-84 וכל מיני דברים כאלה, אבל היו להם כינויים, קראו להם לפני זה 'ת'אנדרבולט' (ברק הרעם), או 'ת'אנדרג'ט' או 'ת'אנדרפלאש', מה שנשמע בדיוק כמו השמות של דמויות מסדרה מצוירת מהאייטיז, כמו 'אוגרי הרעם' או משהו. אז המטוס החדש הוא מיד קיבל את הכינוי 'ת'אנדרסקריץ'' (צווחת הרעם), שאם זאת הייתה סדרה, אז הוא היה הרביעי והמעצבן שאף אחד לא אהב. דורון פישלר 07:46 הדבר שאתם שומעים ברקע עכשיו, דרך אגב, זה הקול של המטוס הזה, זאת הקלטה אמיתית של ה'ת'אנדרסקריץ'', רק שכמובן אתם לא שומעים אותה בווליום המקורי וטוב שכך. אף אחד לא אהב את המטוס הזה. גם אנשי שדה התעופה לא אהבו את המטוס הזה, והם אמרו לאנשים שעשו את הניסויים על המטוס 'מכל הכבוד לגרור את המטוס הצורח שלהם למקום אחר בשביל הניסויים שלו', פשוט בגלל שכשהוא בסביבה הם לא יכולים לשמוע שום דבר בקשר. הם צריכים להיות בקשר עם מטוסים אחרים בשלב כלשהו, להנחית אותם איך לנחות וכל זה, הם לא יכולים לעשות את זה כשהדבר הזה נמצא בסביבה. דורון פישלר 08:35 מי שסבל עוד יותר מזה זה הטייסים. אנשים היו צריכים להטיס את המטוס הזה, עשו כמה טיסות ניסוי עם הדבר הזה. טייס ניסוי אחד קראו לו לין הנדריקס, והוא הטיס אותו פעם אחת ואז סירב להיכנס למטוס הזה שוב. הוא אמר לבוס שלו 'אתה לא חזק מספיק ואין לך מספיק אנשים כדי להכניס אותי שוב לתוך הדבר הזה'. כנראה שלא היה לו כיף שם. והרעש לא היה הבעיה היחידה של המטוס הזה, כן? היו לו הרבה בעיות טכניות והוא מהר מאוד ננטש, אחרי שנבנו בדיוק שני מטוסים מהדגם הזה אי פעם. לכן הוא אף פעם לא נכנס לפעילות, הוא לא הפך להיות המטוס הכי מהיר שהוא היה אמור להיות. מה שכן, הוא ככל הנראה מחזיק בשיא של המטוס הכי רועש אי פעם. דורון פישלר 09:37 כמה רועש היה ה'ת'אנדרסקריץ''? אנחנו יודעים שהוא היה רועש, אבל כמה הוא היה רועש במספרים? האמת שאני לא יודע להגיד לכם, כי באותו זמן לא מדדו עדיין את הקול בכלים שמודדים אותו היום, ככה שאין מדידה אמינה שאומרת שהרעש שהוא עשה היה ככה וככה דציבלים. אני ראיתי הערכות לפי הקלטות וניחושים שאומרים שהוא היה איפשהו באזור של 160 דציבל, שזה הרבה. אבל מה זה אומר בעצם? מה דציבלים של קול אומרים? בשביל להסביר את זה, אז צריך להיכנס לשאלה היותר יסודית של מה זה בעצם קול. דורון פישלר 10:28 יש את השאלת זן הזאת: אם עץ נופל ביער ואיש לא שומע אותו, האם הוא משמיע קול? התשובה היא כן, הוא משמיע קול. יש אוויר מסביב לעץ הזה, העץ כשהוא נופל מזיז את האוויר, אז כן, הוא ישמיע קול. קול זה תנודות באוויר, גלים באוויר. עכשיו, למה הכוונה בגלים? בדרך כלל כשמציירים גלי קול, אז מציירים את זה כמו גלים, זאת אומרת משהו שעולה ויורד. אבל זה לא בדיוק ככה. האוויר לא עולה ויורד. הדבר שעולה ויורד הוא רמת הצפיפות של האוויר. מה זאת אומרת? נגיד יש כביש, של מסלול אחד שבו נוסעות מכוניות, הרבה מכוניות, כולן נוסעות אחת אחרי השנייה במהירות סבירה ושומרות מרחק כמו שצריך. ואז מכונית אחת פתאום נותנת ברקס בגלל תרנגולת שחצתה את הכביש. דורון פישלר 11:27 המכונית שמאחוריה מן הסתם גם תיתן ברקס כדי לא להתנגש ותעצור מטר לפני הפגוש. והמכונית שמאחוריה גם כן תבלום ושוב תעצור לפני וככה ייווצר מין פקק תנועה קטן באמצע הכביש שבו המכוניות הן הרבה יותר צפופות. בשלב הזה כבר המכונית שמקדימה, התרנגולת הלכה מזמן, אז המכונית שמקדימה תתחיל להאיץ שוב, וזאת שמאחוריה תתחיל להאיץ עוד פעם, וככה יש קטע מסוים בכביש שבו המכוניות הן הרבה יותר צפופות, אבל הקטע הזה לא נשאר באותו מקום. הקטע הזה זז אחורה לאורך שורת המכוניות. זה גל. זה גל של צפיפות. האזור שבו המכוניות יותר צפופות זז. דורון פישלר 12:16 דרך אחרת לראות את זה זה עם סלינקי, כזה קפיץ ארוך. אז אם יש לכם סלינקי, במהלך החצי שעה בערך שעוברת בין הרגע שבו אתם פותחים את הקופסה של הסלינקי לבין הרגע שבו הוא מסתבך באופן שאי אפשר להציל אותו יותר, אז אתם מספיקים לשחק איתו קצת. אז יש דבר אחד שאתם יכולים לעשות: לקחת את הסלינקי, למתוח אותו בין שני אנשים, ואז אחד מכם נותן דחיפה קטנה קדימה. אז אפשר לראות שקטע קטן מהסלינקי, מהקפיץ, מצטופף יותר, העיגולים הם יותר קרובים אחד לשני, והקטע הזה מתקדם, הוא פשוט נע קדימה. הצפיפות נעה קדימה. ככה פחות או יותר עובד גל קול, רק שזה לא קורה פעם אחת אלא זה קורה הרבה פעמים כל שנייה. זאת אומרת יש צפוף יותר, צפוף פחות, צפוף יותר, צפוף פחות, כל זה הרבה מאוד פעמים כל שנייה. זה הדבר שאנחנו מזהים בתור סאונד, בתור קול. דורון פישלר 13:14 כמה שהשוני בצפיפות יותר גדול, כלומר החלק הצפוף יותר צפוף, החלק הלא צפוף פחות צפוף, ככה הקול יותר חזק. איך מודדים את זה? כל אחד יודע, בדציבלים. נכון, כשמודדים קול עושים את זה בדציבל: 50 דציבל, 100 דציבל, וואטאבר, ככה רואים מה יותר חזק ובכמה פשוט, נכון? לא, זה לא פשוט. שום דבר לא פשוט. אני מנסה לעשות שאלה פשוטה, לנוח קצת, ומתברר שגם זה מסובך. כי כל העסק הזה של דציבלים מתברר שהוא בכלל לא מה שחשבתי שהוא. דציבל, ככה מתברר, זאת בכלל לא יחידת מידה למדידת עוצמת רעש. זאת, ואני מצטט מוויקיפדיה כאן: 'יחידת מידה חסרת ממדים המשמשת להשוואה בין שני משתנים פיזיקליים'. כלומר, זה לא דבר שמודד עוצמת קול, אלא דבר שמודד את היחס בין כל דבר לכל דבר אחר בערך. דורון פישלר 14:19 הדבר שמודד את עוצמת הקול זה דציבל SPL, כלומר דציבל Sound Pressure Level, אבל אף אחד לא אומר את זה אף פעם. כולם פשוט אומרים דציבל, ותכלס כשאומרים דציבל אתם יודעים שמדברים על עוצמת קול. נכון? אני לא זוכר ששמעתי אי פעם מישהו מדבר על דציבלים בהקשר אחר. אז אוקיי. עכשיו בקשר למספרים. אם יש איזה רעש חזק 100 דציבל, אז זה אומר ש-110 דציבל יהיה 10% יותר חזק ממנו, נכון? לא נכון! כי דציבל זה לא סולם ליניארי אלא לוגריתמי. מה שזה אומר זה שכל עשרה דציבל למעלה זאת עוצמה גדולה פי עשרה. כלומר, 110 דציבל זה לא 10% יותר מ-100 דציבל אלא זה פי 10 מ-100 דציבל. ו-120 דציבל זה פי 10 מ-110. מה שאומר ש-120 זה פי 100 מ-100. דורון פישלר 15:23 וקודם כל, וואו, זה נשמע ממש ממש חזק. אבל זהו, הסיבוך לא נגמר כאן כי אנחנו לא שומעים את זה פי עשרה יותר חזק. התנודות שבאוויר הן אובייקטיבית חזקות פי עשרה, אבל אנחנו חווים את זה בתור משהו בערך פי שניים יותר חזק. כלומר, אנחנו שומעים 110 דציבל בתור משהו פי שניים יותר חזק מ-100, בערך. בערך כי אנחנו מדברים כאן על משהו סובייקטיבי, זאת ההתרשמות האישית שלנו ואי אפשר ממש למדוד כמה חזק מישהו שומע משהו בתוך הראש שלו. אז אם אי אפשר למדוד, למה אנחנו מודדים את זה? למה הכל צריך להיות כל כך מסובך? למה פעם אחת אני לא יכול לקבל שאלה שאני פשוט אחפש ואמצא את התשובה? די, אני לא עושה פיזיקה יותר. דורון פישלר 16:11 עכשיו, אם שמתם לב יש פה עוד בעיה. כי אם כל עשרה דציבל זה פי שניים, אז אם 20 דציבל זה פי שניים מעשרה דציבל, ועשרה דציבל זה פי שניים מאפס. אז מה זה קול חזק פי שניים מכלום? כי פי שניים מכלום זה כלום. אז זהו, שאפס דציבל זה לא דממה. אפס דציבל זה בערך הקול הכי חלש שבני אדם יכולים להבחין בו. מתחת לאפס דציבל אנחנו לא שומעים כלום, אבל עדיין יש איזה שהם רטיטות מיקרוסקופיות באוויר שאם המכשירים רגישים מספיק אפשר לקלוט אותם. יש חדר אטום לרעש במעבדות של מייקרוסופט שבו נמדדו מינוס 20 דציבל. דורון פישלר 17:01 אתם שומעים אותי עכשיו בעוצמה כלשהי, אני לא יודע איזה, כי הכפתור ווליום נמצא אצלכם ביד. אז אתם יכולים להגביר או להחליש אותי כמה שאתם רוצים. אבל בהנחה שאתם שומעים אותי בעוצמה סטנדרטית, כלומר בערך כמו בן אדם שיושב לידכם ומדבר, סביר שזה משהו באזור של 60 דציבל. זאת פחות או יותר עוצמת הקול הסטנדרטית של אנשים יושבים ומדברים. לעומת זאת, שיא גינס לצעקה הכי חזקה בעולם שייך לאנליזה ריי מבלפסט שהשתתפה בתחרות צעקות וצעקה ב-121.7 דציבל את המילה 'שקט'. דורון פישלר 17:51 עכשיו שוב, אם אני מדבר ב-60 דציבל והיא צעקה ב-120, זה לא אומר שהקול שלה היה פי שניים משלי אלא הרבה יותר. אני עשיתי את החישוב בשבילכם: זה יצא בערך פי 64 יותר חזק ממה שאני מדבר עכשיו, כי דברים הם מוזרים. עדיין, יש דברים שעושים רעש הרבה יותר חזק מצעקות. אבל כשמחפשים כמה רעש עושים דברים, אז מקבלים תוצאות מאוד לא עקביות. אם אתם מחפשים באינטרנט 'כמה דציבל עושה מטוס סילון', אז תקבלו כל מיני תשובות. יש מקומות שיגידו שהוא עושה 140 דציבל וחלק 130 וחלק 150 וחלק 160. העניין הוא שזה קשור בין השאר לבאיזה מרחק אתם נמצאים מהמנוע סילון הזה. דורון פישלר 18:34 כלומר, אם אתם מודדים את הרעש ממש בתוך המנוע, מן הסתם הוא יהיה מאוד מאוד מאוד חזק. אבל מה עוצמת הרעש בתוך מנוע סילון זאת שאלה שלא מאוד רלוונטית לרובנו, כי אנחנו לא מבלים הרבה זמן בתוך מנועי סילון. אנחנו כן שומעים מטוסים שעוברים מעלינו, אז יותר מעניין למדוד מה הרעש שעושה מטוס כשהוא עובר מעלינו, אבל אז השאלה היא באיזה מרחק. בקיצור, זה משתנה. דבר אחד שברור זה שלשמוע קולות חזקים מדי למשך הרבה זמן זה לא בריא. כבר 85 דציבל, שזה לא כזה חזק, פוגע בשמיעה אם שומעים אותו במשך הרבה שעות רצופות. דורון פישלר 19:15 וכשמדובר ברעשים חזקים יותר, אז אפילו חשיפה לזמן קצר לרעש יכולה לפגוע לכם בשמיעה באופן קבוע. בארץ יש חוק לגבי מידת החשיפה לרעש שמותרת במקומות עבודה. כלומר למקום עבודה מותר לחשוף את העובדים לרעש של 91 דציבל למשך לא יותר משעתיים ביום, או 100 דציבל למשך לא יותר מרבע שעה ביום. רעש של 112 דציבל אסור ליותר מדקה. ויותר מ-115 דציבל אסור בכלל. האזור של 130 דציבל זה בערך המקום שבו זה מתחיל לכאוב. כלומר זה לא סתם 'וואו, זה ממש חזק, תנמיכו', אלא אתם אשכרה מרגישים כאב באוזן. זה גם האזור של מסורים חשמליים או אקדח שיורה לידכם, ולכן כשעושים דברים כאלה מאוד מומלץ לשים אוזניות, או פקקי אוזניים או משהו. דורון פישלר 20:16 אבל בין כל הדברים האלה היה דבר אחד שמאוד הפתיע אותי לשמוע, שזה זה: פיצוץ של בלון. לא בלון מיוחד, בלון רגיל, בלון של מסיבת יום הולדת. 'אל תבכה רוני רון זה סופו של כל בלון', כזה. מתברר שפיצוץ של בלון ממרחק של מטר עושה קול של 150 דציבל. זה ממש חזק. עכשיו, המשך של הרעש הזה הוא כל כך קצר שזה אולי מבהיל לרגע, אבל אנחנו יכולים לחיות עם זה, זה לא מחריש אותנו. רעש מתמשך של 150 דציבל, זאת אומרת התפוצצות של בלון אבל כל הזמן, זה הגורם לבן אדם להתחרש לגמרי, מהר מאוד. דורון פישלר 21:05 אבל חיפשנו את הקול הכי חזק בעולם. התפוצצות של בלון זה לא הקול הכי חזק בעולם. אתם יודעים מה יותר חזק מהתפוצצות של בלון? פצצת אטום. טוב, זה די מובן מאליו. אם אנחנו מחפשים את הקול הכי חזק בעולם, פצצת אטום זה נשמע די חזק, נכון? אז מה הייתה עוצמת הרעש בדציבלים בהתפוצצות של פצצת האטום בהירושימה ב-1945? זאת האמת שאלה שאי אפשר לענות עליה. כי אם הייתם שמים מד קול במרכז של פיצוץ אטומי, מה שהיה קורה זה שאיבדתם מד קול. לא הייתם מקבלים שום נתונים בשום שהוא פשוט התאדה לאטומים לפני שהוא היה יכול למדוד קול כלשהו. דורון פישלר 21:51 אם אני הייתי במרכז של פיצוץ אטומי, אני לא הייתי שומע שום דבר, כי גם אני הייתי מתאדה הרבה לפני שהייתי מספיק לעכל שמשהו קרה בכלל. ככה שבמובן מסוים אפשר להגיד שפיצוץ אטומי לא עושה שום רעש. במובן אחר ויותר נכון, הוא עושה הרבה מאוד רעש. וקצת קשה להגדיר את זה, אבל אני כן יכול להגיד לכם מה הקול הכי חזק שאפשר לשמוע: 194 דציבל. למה 194? כי אין קול חזק יותר. דורון פישלר 22:33 אמרתי, הקול הוא עליות וירידות בצפיפות של חלקיקי האוויר. כלומר קטע שבו האוויר יותר צפוף ורגע אחר כך קטע שבו הוא פחות צפוף. ב-194 דציבל, הצפיפות של החלקים הפחות צפופים, החלקים הנמוכים של הגל, היא אפס. פשוט אין שם יותר אוויר, אז אי אפשר לרדת יותר נמוך מזה. ואי אפשר לעלות יותר מזה. אז זה הדבר הכי חזק שאפשר לקרוא לו קול. אבל עדיין, עם אותם מכשירים אפשר למדוד גם שינויים בלחץ האוויר שהם יותר מ-194 דציבל. רק שהדבר הזה שקורה בעוצמות גבוהות יותר כבר לא ממש נכון לקרוא לו קול, זה לא קול. זה גל הלם. דורון פישלר 23:22 כלומר, אם אנחנו מדברים על הסלינקי, אז בשלב הזה זה כבר לא להחזיק את הסלינקי מתוח ואז לעשות בו גלים, אלא פשוט לקחת את כל הסלינקי, למעוך אותו ואז לזרוק אותו מהחלון. בגל הלם האוויר נע. האוויר בהחלט נע, הוא נע מהר וחזק. אבל הוא לא נע בגלים אלא בקיר אחד. גל ההדף בהירושימה מוטט כמעט את כל הבניינים ברדיוס של קילומטר וחצי. אז אם אתם מתייחסים לדבר הזה כקול, אין ספק שזה היה קול מאוד חזק. אבל הפיצוץ האטומי בהירושימה לא היה הקול הכי חזק אי פעם. דורון פישלר 24:11 אתם יודעים מה יותר חזק מפצצת אטום? פצצת אטום גדולה יותר. פצצות האטום שהוטלו במלחמת עולם היו הראשונות ולא היו הכי חזקות בכלל. כי אחרי זה באה המלחמה הקרה, שהייתה מלחמת הפחדות. ארצות הברית וברית המועצות ניסו להפחיד אחת את השנייה ולהשוויץ בכמה חזקות הפצצות שלהן ולכן הן אגרו יותר ויותר פצצות ויותר ויותר קטלניות. הם לא זרקו אותן אחת על השנייה וטוב שכך, אבל הם עשו הרבה מאוד ניסויים בפצצות יותר ויותר גדולות. חלקן גדולות באופן מגוחך, כאלה שכאילו באיזה נסיבות בעולם אתה יכול לחשוב שאפילו היית רוצה להשמיד כזה שטח. והכי גדולה הייתה פצצה סובייטית שקיבלה את הכינוי 'מלך הפצצות', כלומר 'צאר בומבה'. גיא בן-נון 25:04 מה? לא... רגע, לא הבנתי את הדוגמה. איך זה קשור? מה, צאר בומבה, לא נשמע לך כמו להיט? אה לא, לא... לא ממש. אתה קטנאמונה. תן לי ביט. גיא בן-נון 25:21 סטאלין 61 כשזה קרה / הנשק היה חם, המלחמה הייתה קרה / חרושצ'וב אמר אני לא מוותר / לקנדי יש טיל אבל שלי גדול יותר / והייתה לו פצצה, כתבו בעיתון / 8 מטר אורך, 27 טון / קשרו אותה מלמטה כי לא היה מקום / בבפנים של המטוס וקראו לה: צאר בומבה! צאר בומבה! צאר בומבה! היי גיא, אתה יודע מה חזק? מה חזק? פצצת אטום של 50 מגה-טון. דורון פישלר 25:59 את הצאר בומבה ניסו בדיוק פעם אחת. ולא הפילו אותה על אנשים, כן? הפילו אותה על אי בנובאיה זמליה, שזה קבוצת איים רחוק רחוק בצפון, איפשהו בדרך לקוטב הצפוני. הדבר הזה עשה כדור אש בקוטר של 8 קילומטר. עננת פטרייה שזה עשה, כאילו פטרייה אטומית, זה היה בגובה של 40 קילומטר וברוחב של 100 קילומטר. כל המספרים בנוגע לפיצוץ הזה מטורפים. פצצת אטום אחת רגילה יכולה למחוק עיר. הצאר בומבה הייתה פצצה שאם חס וחלילה היו מפילים אותה במהלך מלחמה, היא לא מוחקת עיר, היא מוחקת מדינה קטנה. נגיד לוקסמבורג לא באה לכם טוב? פצצה אחת - לוקסמבורג נמחקה מהמפה. כמובן שזה לא קרה, כן? לוקסמבורג לא הייתה היריבה הראשית של ברית המועצות. דורון פישלר 27:12 עדיין, המטרה של הניסוי הזה הייתה להפחיד וזה די עבד, כי כן, הרעיון שיש למישהו פצצה כזאת זה די מפחיד. וזה הורגש. הרעש של זה הורגש בנורבגיה, במרחק של 900 קילומטר משם נשברו חלונות. כמה חזק היה הקול של הפיצוץ של צאר בומבה, כאילו בדציבלים? מאוד קשה למדוד את זה. ראיתי כל מיני הערכות לרעש, אני חושב שההערכה הכי אמינה שראיתי הייתה שזה היה 224 דציבל. שזה שוב, זה לא פי שניים מ-110 דציבל, כן? זה פי שניים ופי שניים ופי שניים... זה הרבה. עכשיו אני לא בטוח שיש הרבה משמעות לשאלה כמה חזק היה הרעש. כלומר איפה? במרחק של מטר מהפיצוץ? מהמרכז? זה היה פיצוץ מאוד גדול. אבל זה לא היה הקול הכי חזק אי פעם. דורון פישלר 28:19 הצאר בומבה היא בהחלט הפצצה הכי גדולה שנבנתה אי פעם והפיצוץ הכי גדול שהיה אי פעם מעשה ידי אדם. אבל עם כל הכבוד למעשה ידי אדם, אפילו אם האדם הוא פסיכי ורוצה לפוצץ מדינות שלמות משום מה, יש דברים גדולים יותר. אינדונזיה היא מדינה שעשויה מהרבה איים. שניים מהאיים הכי גדולים הם ג'אווה וסומטרה, הם כמעט נוגעים אחד בשני אבל הם לא. יש מצר קטן ביניהם, ובדיוק שם בין שני האיים הגדולים האלה יש עוד אי. אי קטן שקוראים לו קרקטואה. יותר נכון היה. קרקטואה היה אי געשי, כלומר האי כולו הוא בעצם הר געש שצמח מקרקעית הים ועלה למעלה. דורון פישלר 29:17 בשנת 1883 היה אפשר לשים לב שהר הגעש הזה עצבני. היו כמה רעידות אדמה באזור באותו זמן, וההר התחיל להעלות עשן. הוא היה מוקף כל הזמן בענן של אפר והיו מדי פעם פיצוצים על ההר. אז כבר אז היה ברור שאולי עדיף לא לעשות חופש על האי המסוים הזה השנה. אבל כל העשן הזה היה רק הקדמה, מתברר. ב-26 באוגוסט 1883 קרקטואה התפוצץ באמת. הייתה סדרה של פיצוצים גדולים בהר הגעש של קרקטואה. הפיצוץ הראשון נשמע ב-5:30 בבוקר. הוא היה חזק הרבה יותר מכל מה שההר עשה עד אז, והוא יצר גל צונאמי ששטף את הערים באיים הסמוכים. כל התושבים שלהם התחילו לברוח ולהתרחק מהחוף. לא כולם הצליחו. דורון פישלר 30:14 שעה ו-14 דקות אחר כך הוא התפוצץ שוב. ושוב הוא עשה גלי צונאמי ענקיים. הפיצוץ השלישי קרה בשעה 10:02. הפיצוץ השלישי של קרקטואה היה גדול יותר משני הקודמים. הוא היה גם גדול יותר מהצאר בומבה. הוא היה גדול יותר מכל דבר אחר כמעט. מה שקרה בפיצוץ הזה שהאי קרקטואה ברובו הפסיק להתקיים. רובו פשוט נעלם. אין עדויות לאיך זה נראה מקרוב משום שאף אחד שהיה קרוב לא שרד לדבר על זה. אבל הצונאמי שזה יצר היה בגובה של 40 מטר והחריב לחלוטין כל כפר שהיה על החוף בכל האיים הסמוכים. עשרות אלפי אנשים נהרגו. דורון פישלר 31:11 בקשר לקול שהפיצוץ הזה עשה: אז ככה. רב חובל של ספינה שהייתה במרחק של 66 קילומטר משם סיפר שחצי מהמלחים שלו התחרשו במקום. זה פשוט ביקע את עור התוף שלהם ממרחק של 66 קילומטר. בג'קרטה במרחק של 150 קילומטר מהפיצוץ נמדדה עוצמת קול של 172 דציבל. בעיר פרת' באוסטרליה אנשים סיפרו שהם שמעו קולות של פיצוצים מרוחקים כאילו מישהו מתאמן בירי תותחים איפשהו בסביבה. וזה מרשים כי פרת' נמצאת במרחק של 3,000 קילומטר מקרקטואה. 3,000 קילומטר, ולא סתם שמעו את הרעש שם, שמעו אותו טוב. דורון פישלר 32:04 שתבינו, 3,000 קילומטר זה כאילו שאתם עושים רעש בנהריה ואנשים בברצלונה מתקשרים אליכם להגיד שתהיו בשקט כי הם מנסים לנוח. גל הקול של הפיצוץ הזה הקיף את העולם. כלומר תחשבו על קול כל כך חזק שאתם שומעים אותו פעם אחת ואחרי כמה זמן אתם שומעים אותו עוד פעם אחרי שהוא הקיף את כל העולם וחזר אליכם. מכשירים רגישים יותר מהאוזן האנושית זיהו את גל ההלם הזה מקיף את העולם ארבע פעמים לפני שהוא דעך. מהאי קרקטואה דרך אגב לא נשאר הרבה אחרי הפיצוץ הזה, אבל הר געש עדיין שם. והוא עדיין פעיל. הוא היה תת ימי במשך כמה זמן אבל אז יותר מ-40 שנה אחרי ההתפרצות בקע מתוך הים אי חדש. דורון פישלר 33:09 אי קטן מאוד שהוא אותו הר געש שמתחיל שוב לצמוח מתוך הים. לאי הזה קוראים אנה קרקטואה שזה אומר 'בנו של קרקטואה'. והוא ממשיך וצומח והר הגעש מתפרץ עד היום. פעם בכמה שנים יש שם אירוע התפרצות מאוד מרשים. שום דבר בקנה המידה של ההתפרצות ב-1883, כן? אבל הוא עדיין שם. זה עדיין מקום שלא מומלץ לשבת ולהשתזף בו על החוף. בכל אופן, הפיצוץ ההוא היה בלי ספק קול מאוד חזק. שוב, מה הייתה עוצמת הקול, כלומר העוצמה של גל ההדף של הפיצוץ הזה? ראיתי כל מיני הערכות, חלקן ברור שהן שגויות, וזה דבר שקרה לפני יותר מ-100 שנה ככה שלהיות מדויק ברור שאי אפשר. הערכה אחת שראיתי שנראית הגיונית בהקשר היא שזה היה 310 דציבל. דורון פישלר 34:04 עכשיו בין אם המספר הזה הוא מדויק או שלא, ברור שסאונד כזה ששומעים במרחק של אלפי קילומטרים זה לא דבר שקורה כל יום. אבל זה לא היה הקול הכי חזק אי פעם. פשוט תחשבו בהיגיון. אם הר געש עשה את זה, יש עוד הרי געש. יש גם הרי געש גדולים יותר. לאורך ההיסטוריה היו עדויות להתפרצויות של הרי געש אחרים כולל כמה התפרצויות שהיו גדולות יותר מקרקטואה. רק שאז עדיין לא הייתה תקשורת בין מדינות, לא היו הרבה עדויות כתובות, לא היו מדידות, ככה שאין לנו שום דרך לדעת איך וכמה זה נשמע. למשל ההתפרצות של הר טמבורה, גם הוא באינדונזיה, ב-1815 הייתה גדולה יותר. דורון פישלר 34:52 עכשיו לא כל הר געש שמתפרץ עושה את זה בהתפוצצות כזאת ענקית, לפעמים זה פשוט לבה שנוזלת וזה לא עושה כל כך הרבה רעש. ועדיין, סביר להניח שבין כל הרי הגעש שהתפרצו אי פעם היו כאלה שעשו רעש חזק עוד יותר מקרקטואה. ואם אנחנו מדברים על לפני מיליוני שנים אז בכלל היו דברים גדולים הרבה יותר. היו הרי געש שלידם ההתפרצות של קרקטואה נראית כמו גרעפס של גרביל. קלדרת ילוסטון למשל, הרבה קוראים למקום הזה 'סופר וולקנו' כלומר 'הר געש על'. ואתם יודעים שכשאתם לוקחים משהו שהוא כבר 'הר געש' ומוסיפים לו את המילה 'על', זה דבר רציני. הסופר-הר געש הזה התפרץ בפעם האחרונה לפני קצת יותר מ-600,000 שנים. דורון פישלר 35:46 וכשהוא התפרץ זה היה לא סתם יום לא טוב לעשות פיקניק בילוסטון, זה היה יום לא טוב להיות בכדור הארץ באופן כללי. כמה רעש זה עשה? אני לא יודע. כנראה הרבה. ואם כבר מדברים על ימים לא טובים לכדור הארץ, מה עם האסטרואיד שהרג את הדינוזאורים בזמנו? הפיצוץ שלו היה די רועש כנראה והיו דינוזאורים בסביבה ששמעו את זה, אבל הם לא בסביבה עכשיו, הם לא יכולים לספר לנו איך זה נשמע. אז היו הרבה התפרצויות, היו הרבה פיצוצים, היו דברים שעשו הרבה מאוד רעש. אין לנו דרך לדעת מה מהם היה הכי חזק. אבל בתקופה האחרונה קרקטואה די לוקח. דורון פישלר 36:26 אז מה הייתה השאלה? מה הקול הכי חזק שנשמע אי פעם? התשובה היא 194 דציבל. כי כל דבר חזק יותר מזה הוא כבר טכנית לא קול. עכשיו מה היה הדבר שעשה את הקול ששמעו הכי רחוק בתולדות האנושות? אז אם אנחנו מגבילים את עצמנו לנגיד 150 השנים האחרונות, אז כנראה ההתפרצות של קרקטואה ב-1883. ובתולדות כדור הארץ בכלל? וואלה לא יודע, אבל לא משהו שהייתי רוצה להיות בסביבה שלו. אבל למה בעצם אנחנו מגבילים את עצמנו לכדור הארץ? מה עם שאר היקום? כלומר אין קול בחלל אבל מה כן היה? בואו נדבר על זה טיפה יותר מאוחר. יובל דרור 37:20 אהלן, אני דוקטור יובל דרור ואני המגיש של הפודקאסט 'עושים טכנולוגיה'. ביום רביעי ה-9 ל-9 בשעה 19:00, 7 בערב, אנחנו מקיימים אירוע מיוחד וראשון מסוגו: פרק בשידור חי שיוקדש כולו לשאלות שלכם. ההשתתפות באירוע שיתבצע באמצעות גוגל מיט היא בחינם, אבל צריך להירשם מראש מכיוון שמספר המקומות מוגבל. היכנסו לאתר של רשת 'עושים היסטוריה', הקליקו על הבאנר שכתובתו 'הקלטת פרק בשידור חי' והשאירו פרטים. אנחנו נחזור אליכם עם הקישור. יובל דרור 38:00 אם אתם רוצים לשאול שאלה, רשמו אותה וננסה לפנות אליכם במהלך הקלטת הפרק. כבר עכשיו קיבלתי כל מיני שאלות, חלקן קשורות לנושאים שבהם עסקנו בפרקים השונים וחלקן לא, מה שמבטיח אירוע יוצא דופן. ה-9 ל-9 בשעה 19:00, כולכם מוזמנים. ליאור תבורי ואטילה שומפלבי 38:30 שלום, כאן ליאור תבורי. שלום, כאן אטילה שומפלבי. ואנחנו מזמינים אתכם להאזין ל'עושים חשבון', הפודקאסט הכלכלי של רשת 'עושים היסטוריה'. בכל פרק ניגע באחת התופעות המעצבנות והמעצבות של הכלכלה הישראלית. וגם באינטרסים. 'עושים חשבון', רק ברשת 'עושים היסטוריה'. דורון פישלר 38:59 אין קול בחלל. או במילים אחרות: בחלל אף אחד לא יכול לשמוע אותך מיראה הערות קטנוניות. זה ברור. משום שאין אוויר בחלל, ואם קול זה תנועה באוויר, אז אין מה לשמוע. אז כשיש איזה שהוא פיצוץ ענק באיזשהו מקום באיזה כוכב אחר, זה לא משנה כמה הוא חזק, אנחנו לא נשמע אותו. אילו היה אוויר בחלל, אסטרופיזיקאי אחד חישב שהשמש הייתה עושה לנו רעש בעוצמה של 100 דציבל כל הזמן. אז טוב שאין אוויר. אבל אין גלי קול אבל יש דברים אחרים. ישנם גלי כבידה. עכשיו גלי כבידה זה דבר קצת מורכב מדי בשביל להסביר אותו ב-5 דקות אחרונות של אחרי הפרסומת. דורון פישלר 39:59 אבל באופן מאוד מאוד גדול, כשמשהו באמת גדול קורה, זה מטלטל את המרחב עצמו. לא, אני לא יכול להסביר את זה יותר טוב, אוקיי? זה עושה גלים במרחב. הדברים האלה הם משהו שמאוד מאוד קשה לגלות משום שהם מאוד מאוד קטנים. זאת אומרת, המרחב עצמו כולל כדור הארץ מתכווץ ומתרחב ממש קצת. רק לפני כמה שנים התחילו לגלות את גלי הכבידה האלה במתקן שקוראים לו LIGO או LIGO. שם התחילו לאתר את הדברים האלה. הגלים שהם מאתרים הם שאריות של אירועים ענקיים שקרו לפני הרבה מאוד מאוד זמן. דורון פישלר 40:51 האירוע הראשון של גלי כבידה שהם איתרו ב-2015 היה ההד אם אפשר לקרוא לזה ככה של התנגשות של שני חורים שחורים שכל אחד מהם הוא במסה של פי 30 מהשמש שלנו. התנגשות של שני חורים שחורים זה דבר די גדול. בוא נגיד שגם פיצוץ כמו של קרקטואה לא כאילו הם לא מתייחסים לזה אצלם. זה שיעול של יתוש לעומתם. הדבר הזה קרה לפני יותר ממיליארד שנה ובמרחק של יותר ממיליארד שנות אור מאיתנו. ועדיין איתרו את זה. הגלים שזה עשה היה אפשר לאתר אותם בהווה בכדור הארץ. דורון פישלר 41:52 עכשיו הגלים האלה הם לא גלי קול, כן? אי אפשר לשמוע את זה. כבר אמרנו. אבל הם גלים. כלומר האופן שבו רושמים אותם הוא דומה לגלי קול, אלה קווים עולים ויורדים. אז מה שאפשר לעשות ומה שהפיזיקאים ב-LIGO באמת עשו זה לתרגם אותם לקול. כלומר לקחת את הרישום של גלי הכבידה ולהפוך אותו למשהו שמשמיע קול כדי שנדע איך היה נשמע האירוע הזה של ההתנגשות של שני חורים שחורים אילו הוא היה קול. עכשיו זה דבר שהוא הרבה הרבה יותר גדול מכל דבר אחר שדיברתי עליו עכשיו, כן? זאת אומרת זה משהו בקנה מידה שונה לחלוטין. זאת אומרת אם זה פיצוץ, זה פיצוץ שהוא מעבר לשוב. מיליארד שנות אור עברו ואנחנו עדיין שומעים אותו. אז אם זה קול, זה הקול הכי חזק אי פעם בלי שום תחרות. וזה נשמע ככה: (צליל 'ווופ'). יא. זה הקול של שני חורים שחורים מתנגשים, מתברר. אולרייט. הלכה התשובה. דורון פישלר 43:27 את כל הפרקים של הפודקאסט הזה אתם יכולים למצוא באתר הבית של 'התשובה', אליו תגיעו אם תחפשו את אתר הבית של 'התשובה' בגוגל או משהו. 'דורון פישלר נגד העולם' זה אתר הפייסבוק שבו אפשר למצוא עדכונים על פרקים חדשים ועל הרצאות וכאלה דברים. גיא בן-נון עורך את הסאונד ומפיק שירי ראפ מוזרים מדי פעם על פצצות. בוא נראה, אני מקליט את זה פשוט באיזה 4 בבוקר, אני מנסה לזכור איך קוראים לי ואיך קוראים לאנשים אחרים. אביב שם טוב ייעוץ ותמיכה מורלית. דני תימור מנהל עסקי. רן לוי העורך הראשי. אני לא שוכח מישהו? תגידו את השם שלי? אני דורון פישלר. תודה. ביי.
        ]]></content:encoded>
    </item>
    
    <item>
        <title>[התשובה] איך להיות מאושרים?</title>
        <link>https://mat-mo.github.io/podtext/episodes/htshvbh/htshvbh-yk-lhyvt-mvshrym.html</link>
        <guid>https://mat-mo.github.io/podtext/episodes/htshvbh/htshvbh-yk-lhyvt-mvshrym.html</guid>
        <pubDate>14 בספטמבר 2020</pubDate>
        <description>Transcript for [התשובה] איך להיות מאושרים? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] החתול הראשון באנטארקטיקה</title>
        <link>https://mat-mo.github.io/podtext/episodes/htshvbh/htshvbh-hkhtvl-hrshvn-bntrqtyqh.html</link>
        <guid>https://mat-mo.github.io/podtext/episodes/htshvbh/htshvbh-hkhtvl-hrshvn-bntrqtyqh.html</guid>
        <pubDate>29 בספטמבר 2020</pubDate>
        <description>Transcript for [התשובה] החתול הראשון באנטארקטיקה from התשובה</description>
        <content:encoded><![CDATA[
            דורון פישלר 00:00 רשת עושים היסטוריה. היי, אתן מאזינות ל'התשובה'. אם למישהו יש בעיה עם המשפט הזה אז אתם מוזמנים לקפוץ לי. ביי. כלומר לא ביי. אנחנו תיכף נתחיל. קריין 00:21 הכירו את חברת סולמייט, החברה שמביאה בשורה אמיתית לכם ולחברים הכי טובים שלכם בבית. סולמייט היא מיזם צרכני של לוחמים, יוצאי יחידת עוקץ, שהחליטו שנמאס להם מהמחירים הגבוהים של המזון שיש בישראל לכלבים ולחתולים. סולמייט עקפו את כל המתווכים באמצע והם מייצרים מזון לכלבים וחתולים איכותי, טעים ובריא בהולנד ובגרמניה שמגיע עד אליכם הביתה וחוסך לכם כ-50% מהמחיר הממוצע בשוק. בסולמייט מוכיחים שאפשר לספק לחברים הכי טובים שלנו מוצרים באיכות הגבוהה ביותר במחירים נמוכים ובשירות אדיב ומקצועי ברמה שלא הכרתם. חפשו סולמייט בגוגל, קראו את הסיפור המרגש של המותג הזה שבאמת עושה כאן מהפכה אדירה ואל תשכחו להגיד שהגעתם דרכנו. מיאו! בקוד קופון H5 תקבלו גם חמישה אחוזי הנחה על הקנייה. דורון פישלר 01:28 היי, אני דורון פישלר, זאת התשובה. אתם כבר יודעים שאני מקבל שאלות מכל מיני סוגים. הרבה פעמים זה שאלות שהן ברורות, כלומר אני מבין למה מישהו שואל אותם כי וואלה גם אני שאלתי את עצמי לפעמים דברים כמו איך להיות מאושר או למה קוראים לתרנגול הודו. מצד שני, יש שאלות שהן בואו נקרא לזה ייחודיות יותר, כאלה שלא, אני לא יכול להגיד שאני חשבתי אי פעם על הנושא לפני שראיתי את השאלה הזאת. כמו למשל שאלה הזאת: עשה פישוטו המלך, אוקיי, הוא שאל - מי היה החתול הראשון שהגיע לאנטרקטיקה? דורון פישלר 02:22 אני מודה, אני אף פעם לא השקעתי מחשבה בשאלה הזאת עד היום. זה לא נושא שהעסיק אותי עד שקראתי את זה. מי היה החתול הראשון באנטרקטיקה? גם לא חשבתי שיצא הרבה מהשאלה הזאת כי אין חתולים באנטרקטיקה. יש פינגווינים וכלבי ים וכאלה, למה שמישהו יביא חתול לאנטרקטיקה? ואפילו אם זה כן קרה, למה שזה יהיה מתועד באיזה... מה זאת השאלה המטופשת הזאת בקיצור? שום דבר מעניין לא יצא מזה. טעיתי. בשנת 1839 יצאה משלחת מחקר בריטית לאנטרקטיקה תחת הקפטן ג'יימס קלארק רוס. הוא פיקד על שתי ספינות, לאחת קראו ארבוס ולשנייה קראו טרור. הטרור. זה היה השם של הספינה. אלה היו ספינות מפרס מעץ עם שלושה תרנים, כלומר בערך התמונה שעולה לכם בראש כשאתם חושבים על ספינת פיראטים, זה סוג הספינה שאנחנו מדברים עליה. וזה היה שיא הטכנולוגיה באותו זמן. דורון פישלר 03:31 המסע שלהם לאנטרקטיקה לא היה הראשון אי פעם, אבל זה היה שלב מאוד מוקדם במחקר של אנטרקטיקה. אנשים כבר ידעו שאנטרקטיקה שם, זה לא שהם לא ידעו שיש יבשת כזאת, אבל היא הייתה כל כך רחוקה וכל כך קפואה שממש לא ידוע לה הרבה. במפות של העולם באותה תקופה מופיעה שם בדרום יבשת, יבשת ענקית אבל בצורה מעורפלת כללית כזאת, משום שאפה בדיוק היא מתחילה ואיפה היא נגמרת, את זה אף אחד לא באמת ידע. המטרה של המשלחת הזאת הייתה לתקן את זה. כלומר, המטרה הרשמית שלה הייתה למצוא את הקוטב המגנטי הדרומי, כלומר הנקודה אליה כל המצפנים מצביעים, שלא נמצאת בדיוק על הקוטב הגיאוגרפי הדרומי דרך אגב, אלא איפשהו בסביבה. אבל בתהליך, שתי הספינות האלה הגיעו יותר דרומה ממה שכל אדם הגיע לפניהן, והן מיפו חלקים מקו החוף של אנטרקטיקה, עשו מפות שלא היו קיימות עד אותו רגע, והן גילו איים חדשים ומצאו הרים שאף אחד לא ראה לפניהם. הם גם נתנו שמות להמון דברים, כי כשאתם מגלים דברים שאף אחד לא גילה לפניכם אז אתם יכולים לתת להם שמות. דורון פישלר 04:41 אז המון דברים קיבלו שמות במסע הזה. בין השאר, הם גילו שם את מדף הקרח רוס. מדף הקרח רוס הוא לא דבר קטן. זה דבר די גדול, הוא בגודל של פי 25 מהגודל של מדינת ישראל. ולכל השטח הזה קוראים עד היום מדף הקרח רוס על שם הקפטן ג'יימס קלארק רוס. הים שמעליו נמצא מדף הקרח רוס נקרא ים רוס, ובוא נמצא גם אי שקוראים לו האי רוס. ובאי רוס יש שני הרי געש שקוראים להם לא רוס אחד ורוס שתיים באופן מפתיע, למרות שזה היה ממש מתבקש בשלב הזה. לא, קוראים להם הר ארבוס והר טרור על שם שתי הספינות. בקיצור, למשלחת הזאת הייתה השפעה לא קטנה על מפות העולם. בנוסף לזה, הם לקחו על הספינה גם חוקרים מומחים לבוטניקה ולביולוגיה למקרה שהם יתקלו בחיות או צמחים מעניינים, והם באמת נתקלו בהם. מכיוון שהגיעו כל כך רחוק דרומה מעבר למה שכל אחד אחר הגיע אליו, היו שם הרבה מינים חדשים של צמחים ודגים וחיפושיות ולטאות וסרטנים ועוד דגים שאף אחד לא ראה קודם. דורון פישלר 06:01 כמות הידע המדעי החדש שהצטבר במשלחת הזאת היה עצום. המשלחת הזאת הייתה הצלחה אדירה. עכשיו כל העסק הזה היה גם מסוכן. צריך הרבה אומץ לצאת בספינת מפרס למסע כזה לארץ לא נודעת, זה מקום לא ממופה ומלא בקרח. והיו בהחלט כמה רגעים במסע הזה שזה היה לגמרי לא ברור אם יצליחו לחזור הביתה בשלום. והם הצליחו. כל העסק הזה תועד היטב ביומנים של הצוות של הספינה. חוקר הטבע ג'ון ריצ'רדסון היה על הטרור, והוא כתב בפירוט כל דבר, כל חיה חדשה שהוא נתקל בה. והיומן שלו כולל אירוע אחד קצת תמוה. הוא מספר שיום אחד הם היו בים סוער, הרבה מים השפריצו על קדמת הספינה ומיד קפאו, כי ככה זה כשאתה נמצא באנטרקטיקה. כך שהחזית של הספינה הייתה מלאה בקרח ובתוך הקרח הזה הם מצאו דג. היה דג קטן שעף עם הגל על הספינה וקפא שם כשהוא דבוק לספינה. דג בלי הרבה מזל. אבל האם כן היה מזל משום שהדג הזה מתברר, הוא היה דג מסוג שאף אחד לא ראה קודם. זן חדש לגמרי של דג, שמבחינת חוקר טבע זה זכייה בפיס. עכשיו אפשר להיות הראשון שמתאר את הדג, מביא דוגמה שלו, אולי אפילו תוכל לתת לו שם. אולי נקרא לדג רוס? סתם הצעה. דורון פישלר 07:33 בכל מקרה, אז הם בזהירות הפרידו את הדג מהקרח והחוקר ריצ'רדסון הניח אותו על השולחן שלו ועשה תרשים ראשוני, ציור של הדג. השלב הבא היה לשמר את הדג באלכוהול ולתאר אותו בפירוט ולהביא אותו בחזרה לאנגליה למוזיאון, אבל את כל זה הוא לא עשה. הסיבה שהוא לא עשה את זה לפי הרשומים ביומן שלו היא זאת: החתול לקח לי את הדג ואכל אותו. שזה נשמע כמו התירוץ הכי הכלב אכל לי את המחברת בהיסטוריה. רציתי להביא לכם זן חדש של דג אבל החתול אכל לי אותו? באמת? כאילו היה לכם חתול על הספינה לאנטרקטיקה והוא אכל לך את הדג? זה לא נשמע נורא אמין. אבל זה מה שכתוב. לקח 60 שנה עד שהזן הזה של הדג התגלה מחדש, דרך אגב לא קוראים לו רוס, קוראים לו Pagetodes antarcticus. החתול הזה עיכב את מדעי הביולוגיה ב-60 שנה. מצד שני הוא היה קצת רעב, אז אוקיי. דורון פישלר 08:50 אז לפי האזכור הבודד הזה ביומן אנחנו יודעים שהיה על הספינה הזאת חתול. יש הרבה דברים שאנחנו לא יודעים על החתול הזה. אנחנו יודעים שהייתה לו חיבה לדגים נדירים במיוחד. אנחנו לא יודעים איזה מין חתול זה היה, אנחנו לא יודעים איך קראו לו, או לה, אולי זו הייתה חתולה בכלל. משהו בטוח שהוא בהחלט מועמד רציני לתואר החתול הראשון באנטרקטיקה. אבל שוב נשאלת פה השאלה - למה היה להם חתול? מה עושה חתול על ספינה לאנטרקטיקה? והתשובה מתבררת היא: למה שלא יהיה להם חתול? כי מתברר שלא היה שום דבר חריג בזה שבספינה לאנטרקטיקה היה חתול. סביר להניח שהיו לפחות שניים במשלחת הזאת, אחד על כל ספינה, כי חתול באותו זמן היה ציוד סטנדרטי על ספינה. לכל ספינה היה את חתול הספינתי שלה. ולא רק בתקופה הזאת אלא גם לאורך מאות או אולי אפילו אלפי שנים. סביר מאוד להניח שבכל ספינה מפורסמת ששמעתם עליה, בכל מסע גילוי מפורסם - קולומבוס, אמריקה, הודו, הכל, סביר שבכל אחד מהם היה חתול. והייתה לכולם סיבה מצוינת להביא אותו. דורון פישלר 10:11 זה משום שיש אורחים שהיו על הספינה שלכם בכל מקרה, אם תרצו ואם לא, וזה עכברושים. עכברושים חיים בספינות, זה דבר שקורה ואת זה דרך אגב אני יכול לספר לכם מניסיון אישי. אני ביליתי הרבה זמן על ספינה, זאת לא הייתה ספינת מחקר לקוטב הדרומי ממפרסים שעשויה מעץ, לא, זאת הייתה ספינה של חיל הים שעשויה ממתכת, אבל כן, היו שם עכברושים. וכן, זה היה מגעיל. לגבי אנשים במאות הקודמות במסעות לרוחב האוקיינוס במפרסים וכל זה, זה הרבה יותר גרוע, כי עכברושים יכולים לכרסם חבלים שאמורים להדק משהו, זה לא טוב. הם יכולים לאכול את האוכל שאתם הבאתם איתכם שזה בכלל לא טוב. בספינות מסחר הרבה פעמים סחרו בתבלינים וכאלה דברים ואתם ממש לא רוצים שעכברושים יחסלו את זה. והכי גרוע, עכברושים מפיצים מחלות. זה ידוע שכמה מהמחלות הכי גרועות בהיסטוריה נדדו מסביב לעולם על עכברושים על ספינות. המוות השחור, המגפה הכי גרועה שהייתה, שאתם חושבים שקורונה זה רע, לא הייתם כלום, היא הגיעה לאירופה דרך עכברושים על ספינות. ולכן מאוד מאוד כדאי שעל הספינה שלכם יהיה מכשיר אוטומטי עצמוני להשמדת עכברושים הידוע גם בכינוי חתול. דורון פישלר 11:46 חוץ מזה הוא חמוד. כשאתם תקועים עם כמה עשרות אנשים בצפיפות באיזה גיגית מתנדנדת כזאת לאורך חודשים, שנים לפעמים, אתם רוצים כל גיוון, אתם רוצים הסחת דעת, וכשיש לכם חתול זה עוזר. חתולים מתברר מסתדרים על ספינות לא רע בכלל. על ספינות יש הרבה דברים לטפס עליהם ויש דברים לשבת מתחתיהם ויש דברים לשבת עליהם ויש אנשים להתחכך בהם וחבלים לטפס עליהם, כלומר פחות או יותר גן עדן לחתולים. ובמה שנוגע לאוכל אין בעיה - תתנו לחתול דג והוא יהיה מאושר. ודגים זה אחד הדברים הבודדים שבדרך כלל אין בו מחסור כשאתם על ספינה. אז לכל ספינה היה את החתול שלה וזה אומנם בדרך כלל לא נכתב ביומני קפטן וכאלה דברים, אבל אני מניח שחתולי ספינות עשו גם דברים כמו בזמן שהקפטן מנווט להתיישב לו על המפה בדיוק במקום שהוא הסתכל עליו, או לגרד ציפורניים על התורן למרות שאמרו להם כבר 78 פעמים לא לעשות את זה, או להסתובב על הסיפון ולהפיל דברים מהסיפון למים ואז להביא מבט כזה גדול ותמים של 'אני לא יודע איך זה קרה'. בכל אופן, היה חתול על כל ספינה, לא היה צריך אפילו לציין את זה במיוחד, כל עוד הוא לא עושה דבר חריג כמו לאכול דג שהוא היחיד מסוגו שידוע עליו בעולם. דורון פישלר 13:14 זאת אחת הסיבות שזה לא לגמרי בטוח שהחתול הרעב של הטרור היה באמת החתול הראשון באנטרקטיקה. היו אחרים. ומי היה הראשון זה קצת תלוי בהגדרות שלכם. כי המשלחת של רוס, כמה שהייתה מוצלחת, למעשה באופן מוזר הם אף פעם לא ממש דרכו על אדמת אנטרקטיקה. הם שטו הרבה מאוד בסביבה של אנטרקטיקה והם אפילו אגנו וירדו לחוף בכמה איים, אבל איכשהו יצא שהם אף פעם לא ירדו לחוף ממש ביבשת אנטרקטיקה עצמה. אז זה נחשב שאותו חתול הגיע לאנטרקטיקה או לא? מה החוקים פה בדיוק? בכל מקרה הוא רק אחד משרשרת היסטורית של חתולים אנטרקטיים. דורון פישלר 14:09 מועמד אחר לתואר החתול הראשון באנטרקטיקה הגיע לשם הרבה קודם, יותר מ-20 שנה לפניו, ב-1820. זה היה חתול שכן עלה לחוף, לא בכוונה אבל... זאת הייתה ספינה אחרת, קראו לה קורה והיא לא הייתה ספינת מחקר. לא הייתה להם שום כוונה למפות, לקרוא לדברים בשמות, כאלה דברים, זאת הייתה פשוט ספינה של ציד כלבי ים. והספינה הזאת עלתה על שרטון במקום שנקרא Desolation Island, אי השממה. לא נשמע מקום כיפי. הספינה טבעה ואנשי הצוות שלה נאלצו לרדת לחוף והם בילו על אי השממה הזה את כל החורף לפני שבאו לחלץ אותם. עכשיו גם להם היה חתול שהצליח גם הוא להינצל מהספינה. גם עליו אנחנו לא יודעים את השם שלו או איך הוא נראה החתול הזה, אבל מה שכן, הקפטן כתב שכשהם היו על האי הם בנו לעצמם מחסה מאולתר, מין אוהל מבד של מפרסים וכל מיני קרשים ושאריות עץ מהספינה, כולל גיגית שבורה אחת שהחתול החליט שהיא הבית שלו והוא בילה את רוב הזמן מכורבל בתוך הגיגית. דורון פישלר 15:23 כמה ימים לאחר מכן הגיעו זוג פינגווינים וצעדו ישר לתוך האוהל ונכנסו לתוך אותה גיגית. זה נשמע כמו התחלה של קונפליקט, מלחמת החתולים והפינגווינים. אבל האמת שהם הסתדרו סבבה איכשהו. החתול ממש לא התנגד לחלוק את הגיגית שלו עם הפינגווינים, להיפך, הם חיממו אחד את השני שם והוא היה יושב שם ומגרגר כשהם שם. וככה זה המשיך. כל יום הפינגווינים היו יוצאים לים לאכול ואז הם היו חוזרים לאוהל ולגיגית שלהם ולחתול שלהם וככה הם העבירו יחד את כל החורף עד שמצאו אותם וחילצו אותם. אז מה בקשר לחתול הזה? אנחנו יודעים שהוא כן ירד לחוף, כן, אבל כמו שאמרתי זה לא היה החוף של יבשת אנטרקטיקה, זה היה אי, באיי שטלנד הדרומיים שהם נמצאים נקרא לזה סמוך לאנטרקטיקה. הרבה יותר צפונית מהמקום שהחתול הקודם הגיע אליו אז. אז הוא נחשב לראשון? אני לא יודע. בואו לא נריב. דורון פישלר 16:34 להיות חתול ספינה זה לא רק דגים וגרגורים, זה תפקיד מסוכן. מה לעשות, להיות על ספינה שנשלחת אל הלא נודע תמיד כרוך בסיכון. יש הרבה דברים רעים שיכולים לקרות לחתול במהלך מסע כזה. והאמת היא שהרבה מהחתולים האלה לא שרדו עד סוף המסע. הרבה מהם לא חזרו הביתה. להרבה מהם היה סוף עצוב. אחד מאלה הוא ככל הנראה החתול האנטרקטי הכי מפורסם שיש. הוא לא היה הראשון, אבל כנראה הכי ידוע. זה חתול שקוראים לו גברת צ'יפי. ב-1914 יצאה עוד משלחת לאנטרקטיקה על סיפון של ספינה שקראו לה אנדיורנס (Endurance) עם הקפטן ארנסט שקלטון. עכשיו שיהיה ברור, זאת לא אותה תקופה שדיברתי עליה קודם. 70 שנה עברו מאז הטרור והארבוס. הצורה של אנטרקטיקה על המפה כבר הייתה הרבה יותר ברורה בשלב הזה. גם לקוטב הדרומי כבר הספיקו להגיע. אמונדסן וסקוט שניהם כבר ביקרו בקוטב הדרומי, רק אחד מהם חזר משם אבל זה סיפור אחר. גם הספינות כבר היו קצת שונות. האנדיורנס עדיין הייתה אומנם ספינה עם תרנים ומפרסים וכל זה, אבל היה לה גם דבר שלטרור ולארבוס בזמנו לא היה - היה לה מנוע. מנוע קיטור. דורון פישלר 18:04 זה לא אומר שהמסע לאנטרקטיקה היה קל. עכשיו מכיוון שהצורה של היבשת כבר הייתה ידועה וגם את הקוטב הדרומי כבר כבשו לו, שקלטון לקח על עצמו משימה אחרת. הוא רצה להיות הראשון שחוצה את אנטרקטיקה מצד לצד על היבשת. כי גם הוא רצה להיכנס להיסטוריה. המסע הזה היה כישלון. כישלון חרוץ וגדול ושלם. לא רק שהם לא הצליחו לחצות את אנטרקטיקה, הם לא הצליחו אפילו להגיע לאנטרקטיקה, עד כדי כך זה היה קשה. ועדיין זה נחשב לאחד המסעות הכי מפורסמים והירואיים בתולדות אנטרקטיקה. אחד הדברים שצריך על ספינה חוץ מחתול זה נגר. כי על ספינה, בעיקר ספינה מעץ, תמיד יהיו דברים לתקן או דברים לבנות או דברים לתחזק, לכן בכל ספינה יש איש צוות שהתפקיד שלו הוא נגר. לנגר של האנדיורנס קראו הנרי מקניש, הכינוי שלו היה צ'יפי, כי זה מתברר כינוי קבוע לנגרים. לכל נגר קוראים צ'יפי. ככה זה היה אז. ולצ'יפי היה חתול. או יותר נכון אולי להגיד שהחתול היה אותו, זה היה חתול טאבי, כלומר חתול עם פסים, שנמצא איזה יום בארגז הכלים של הנרי והחליטו לאמץ אחד את השני. וככה חתול יצא איתם למסע בתפקיד החתול הספינתי. החתול הזה היה מאוד מסור לצ'יפי, הוא היה נצמד אליו כל הזמן, הוא היה הולך אחריו לכל מקום. והמלחים טענו בצחוק שהוא מתנהג כמו אשתו של צ'יפי כי הולך איתו לכל מקום ולכן החתול קיבל את השם גברת צ'יפי. גם כשהתברר שהחתול הזה הוא בכלל חתול זכר, הוא עדיין נשאר גברת צ'יפי. וגברת צ'יפי היה לכל הדעות חתול מעולה. דורון פישלר 20:16 בניגוד לחתולים נטולי השם במסעות הקודמים, גברת צ'יפי מוזכר כמה פעמים ברשימות וביומנים של האנדיורנס. יש רישום, ציור שלו שמישהו מאנשי הצוות צייר, שבו הוא יושב ונראה כאילו מפקח על צ'יפי הנגר בזמן שהוא מנסר משהו. יש אפילו צילום שלו, כי שוב, הטכנולוגיה התקדמה, בשלב הזה כבר המציאו את המצלמה והייתה להם מצלמה על הסיפון. אז יש תיעוד של גברת צ'יפי כשהוא יושב על הכתף של חבר אחר בצוות. והוא היה מצוין בתפקיד של לחסל עכברים, הוא היה מאוד ידידותי ואנשי הצוות מאוד אהבו אותו. מה שכן, אם אי פעם היה חתול שניצל היטב את תשע הנשמות שלו, זה היה החתול הזה. כבר בתחילת הדרך דרומה היה מקרה שבו גברת צ'יפי מסיבה כלשהי קפץ החוצה דרך החלון. וזאת בעיה כי היה ים בחוץ. עכשיו למזלו, הצופה של הספינה שמע מיאו חלוש מהים ובאדיאה שדגים רק לעתים מאוד רחוקות עושים מיאו, איתר את החתול וסובב את הספינה כדי לחלץ את גברת צ'יפי מהמים. עכשיו אנחנו מדברים פה על הים של הדרום הרחוק, כן? אלה מים מאוד מאוד קרים. ועדיין הוא היה שם איזה 10 דקות במים, אבל אחרי שחילצו אותו הוא התחמם קצת וחזר לחתוליות רגילה. עוד דבר ששווה להגיד זה שעל הספינה הזאת היו 27 אנשים, חתול אחד ו-70 כלבים. מכיוון שהתוכנית הייתה להשתמש בכלבים האלה בתור כלבי מזחלת כשהם יגיעו לאנטרקטיקה. הכלבים היו בתוך מכלאות רוב הזמן וגברת צ'יפי היה מטייל בין המכלאות של הכלבים מחוץ לטווח שלהם ועושה מיאו בקול רם או מחדד את הציפורניים על הכלובים שלהם, מה שהיה מחרפן אותם לגמרי. נראה כאילו נורא נהנה מזה. וכשהוא הרגיז את אחד מאנשי הצוות אז איימו לזרוק אותו לכלבים. היו הרבה הזדמנויות שהחתול הזה היה יכול להיתקל במצב לא נעים, אבל הוא ניצל. דורון פישלר 22:32 מה שכן לאנדיורנס עצמה לא היו חיים קלים. אמרתי - הבעיות שלהם התחילו עוד לפני שהם הגיעו לאנטרקטיקה. הספינה שלהם נתקעה בקרח. היה מסביב לאנטרקטיקה כמובן מלא בגושי קרח וצריך לנווט ביניהם. לפעמים הם מאוד צפופים וספינות שמפליגות לשם צריכות להיות שוברות קרח, להפעיל מדחפים חזק מספיק כדי לשבור את הקרח שלפניהן. אבל אם נהיה קר מדי והקרח שעל המים הופך לעבה מדי ואתם לא מצליחים למצוא מסלול בין גושי הקרח, הוא תופס את הספינה משני הצדדים ואז אין לאן להתקדם וגם אין איך לחזור. שום דחיפה לא תעזור בשלב הזה והספינה פשוט הופכת לחלק מהקרחון. ותישארו עם הקרחון הזה עד שהוא יתפרק או ימס באופן טבעי, או שהלחץ של הקרח מהצדדים ירסק את הספינה, מה שיבוא קודם. זה בדיוק מה שקרה לאנדיורנס. וזה קרה לה באמצע הקיץ, בינואר. מכיוון שאנחנו בחצי הכדור הדרומי, כן? העונות שם הפוכות. הקיץ, החודשים החמים, הם אוקטובר עד פברואר. ואתם בטח לא רוצים להיתקע באנטרקטיקה בקור של יולי-אוגוסט. דורון פישלר 23:58 שקלטון והצוות שלו קיוו שתוך כמה ימים הקרח ייחלש והם יוכלו להתקדם, כי בכל זאת אתם יודעים אמצע הקיץ. כשזה לא קרה אחרי כמה ימים הם קיוו שזה יקרה תוך כמה שבועות, ואחר כך תוך כמה חודשים. וזה לא קרה. מאי ויוני הגיעו והספינה עדיין הייתה תקועה בקרח ונהיה ברור שהם הולכים להיות תקועים שם למשך כל החורף. הם היו פחות מ-100 קילומטר מחופי אנטרקטיקה אבל בלי שום אפשרות להגיע לשם ובלי שום אפשרות לחזור אחורה ובלי שום אפשרות להזעיק עזרה באופן כלשהו. זה היה חורף ארוך לכולם - לבני אדם, לכלבים ובטח גם לחתול. תזכירכם, בחורף באנטרקטיקה זה לא רק חורף, זה לילה. כל הזמן. השמש לא עולה בחורף, זה חודשים של חושך. תקועים בספינה שלא זזה באמצע שממת קרח. כשהשמש סוף סוף התחילה לעלות באוקטובר, היה נדמה שהקרח אולי התחיל להתפזר, אבל מה שקרה זה ההיפך. הלחץ של הקרח נהיה חזק יותר ויותר, מדי פעם הוא היה שובר קורות וגורם לדליפות שצ'יפי היה צריך לסתום, ונהיה ברור בשלב כלשהו שהספינה פשוט לא הולכת לעמוד בזה. הלחץ של הקרח עומד לרסק אותה ואין שום דבר שהם יכולים לעשות בעניין הזה. ולכן קפטן שקלטון החליט שהסיכוי היחיד שלהם הוא לנטוש את האנדיורנס, לקחת ממנה מה שרק אפשר, להוציא ממנה את סירות ההצלה ולהקים מחנה על הקרח ופשוט להיסחף עם הקרח. לחכות שהוא ייסחף לאיזה מקום קרוב יותר לאיזה אי שאליו הם יוכלו לנסות לחתור. דורון פישלר 26:07 עכשיו אם להיות תקוע בספינה על ים קפוא זה מצב רע, להיות תקוע בלי ספינה על ים קפוא זה מצב עוד יותר גרוע. הסיכויים לצאת מזה בשלום היו מאוד קלושים, ולכן הקפטן הורה שצריך להצטמצם עד כמה שאפשר. אנחנו חייבים להשאיר מאחור, לוותר על כל מה שלא לגמרי הכרחי. כל מה שלא לגמרי הכרחי כלל חלק מהכלבים הצעירים החלשים יותר ואת החתול. אנחנו לא יכולים להרשות לעצמנו להאכיל חיות שלא מביאות תועלת, ככה הקפטן אמר, ואין עכברים על הקרח. עכשיו הם לא רצו להשאיר את החיות שהן פשוט ירעבו למוות ולכן הקפטן החליט שהדבר ההומני לעשות יהיה לירות בחיות האלה. גברת צ'יפי עבר סיבוב פרידה בין כל אנשי הצוות. כולם נתנו לו כרבולים וליטופים. צ'יפי לקח אותו לתוך הספינה וחבר צוות אחר הביא לו קופסה של סרדינים. סרדינים היה אוכל שגברת צ'יפי הכי אהב. לא הרבה אוכל בכלל נשאר על הספינה באותו זמן כך שזו הייתה הקרבה לתת לו את הסרדינים האלה. גברת צ'יפי מאוד נהנה מהסרדינים וגם מתשומת הלב. אחרי האוכל הוא התמתח, התכרבל ונרדם. דורון פישלר 28:03 לאבד ספינה שבה חיית במשך יותר משנה זה לאבד בית. ולגבי הנרי מקניש, צ'יפי, הוא איבד לא רק את הבית אלא גם את החבר הקרוב שלו. ולמרות הטיעונים המאוד הגיוניים של שקלטון, צ'יפי אף פעם לא סלח לו על זה שהוא הרג את החתול שלו. הוא היה מאוד ממורמר וזועף כלפי הקפטן, הוא מאוד לא אהב אותו ובנסיבות אחרות בטח היו שופטים אותו על מרד, אבל שקלטון ידע שא' הייתה לו סיבה טובה לכעוס וחוץ מזה הוא ממש היה צריך את צ'יפי כי הוא היה צריך נגר, הוא היה צריך את סירות ההצלה אלה. רק בזכות הסירות האלה הם הצליחו להגיע בסוף לאי שומם, ושם שקלטון החליט שהדרך היחידה להזעיק עזרה היא שרוב אנשי הצוות יישארו על האי והוא, צ'יפי ועוד חמישה אנשים יצאו באחת מסירות ההצלה לשיט למרחק של 1,300 קילומטר לאי המיושב הכי קרוב. אחרי שהם הגיעו לשם הם היו צריכים עוד ללכת ברגל 40 קילומטר ולחצות רכס הרים כדי סוף סוף להגיע לאנשים אחרים כלשהם ולהזעיק עזרה כדי לחלץ את כל היתר. לא ברור איך הם עשו את זה. זה נשמע כמו משימה בלתי אפשרית, אבל הם עשו את זה. הם חצו 1,300 קילומטר בסירת הצלה ובאמת חילצו את כל אנשי הצוות האחרים בסופו של דבר. זה נחשב למסע גבורה והישרדות מהכי מדהימים שהיו אי פעם, וכן, הוא בהחלט היה כזה. שקלטון נחשב לגיבור ובזכות העקשנות שלו וההקרבה שלו ונגד כל הסיכויים, כל אנשי הצוות של האנדיורנס חזרו בחיים. כלומר כל בני האדם. אף אחד מהכלבים לא שרד וגם החתול לא. דורון פישלר 30:11 הנרי מקניש, צ'יפי, חי את יתר חייו בוולינגטון בניו זילנד, טמפרטורה הרבה יותר נוחה. הוא מת ב-1930 ונקבר שם. הרבה שנים אחר כך הקבר שלו שופץ והיום אם תבקרו אותו תוכלו לראות פסל של גברת צ'יפי החתול שסרוע על הקבר של החבר שלו. יש עוד חתול אנטרקטי אחד שאני רוצה לספר לכם עליו ואל תדאגו - הוא שרד. הוא בסדר. ב-1934, 20 שנה אחרי המשלחת של גברת צ'יפי, הייתה עוד ספינת מחקר קטנה שקראו לה פנולה (Penola) שחקרה אינה אחת באנטרקטיקה וגם להם היה חתול. לחתול של הספינה הזאת קראו לומו (Lumo), הוא היה לבן עם כתמים שחורים, הוא היה פופולרי, הוא נהנה מהקור, הוא שרד את כל המסע. אבל יש לו, לחתול הזה, ייחוד בין כל החתולים האנטרקטיים האחרים - זה החתול היחיד שיש לו אי על שמו. כי אפילו בשלב הזה עדיין נשארו הרבה מקומות שאף אחד לא ראה קודם ולכן אנשי הספינה הזאת ניצלו את ההזדמנות כדי לתת לדברים שמות. ולכן יש באזור הזה הרבה איים והרים וסלעים קטנים שנקראים על שם הספינה ועל שם כל מיני אנשי צוות של הספינה הזאת, כולל אי אחד קטן מאוד שנקרא Lumo's Rock, סלע לומו, על שם החתול לומו. צריכים להיות יותר מקומות שנקראים על שם חתולים לדעתי. דורון פישלר 31:48 אז על מה דיברנו? מי היה החתול הראשון באנטרקטיקה? לא לגמרי ברור, אבל מתברר שיש היסטוריה ארוכה וענפה של חתולים אנטרקטיים. אני קצת מתפלא שהנושא הזה לא מפורסם יותר האמת. הייתי מצפה כבר שיעשו מזה איזה סרט. 'בערבה קפואה באנטרקטיקה, חבורת חתולי ספינות שננטשו... מאחדים כוחות במטרה אחת - נקמה. והם לא לבד. אוקיי, יש פה גיגית עם חתול ושני פינגווינים, ויש קולרים עם שמות על הפינגווינים. אחד זה צ'אק והשני זה בלומינגהאוס. פריז! מי את? פרוסט. ג'יין פרוסט. ג'יין פרוסט וחתולי הקוטב. בקרוב בקולנוע'. זאת הייתה התשובה. ומיד פרסומת על עוד חתול ספינה, החתול היחיד שקיבל אי פעם מדליית כבוד צבאית. קריין 33:05 אתם יודעים מה החלק הכי כיף בראיין אנשים לפודקאסטים שלנו? הקפה שלפני. ברצינות, לפני ההקלטות אני בדרך כלל יושב עם האורחים שלי על כוס קפה מחוץ לאולפן ומכיוון שכמעט תמיד מדובר באנשים מבריקים ואינטליגנטים, השיחות הכלליות שלפני הראיון הן מרתקות באופן יוצא דופן. בחיי, אני צריך לעשות פודקאסט כזה - אנשים יושבים מחוץ לאולפן ומדברים. זה יהיה לייט. אפוק הוא בדיוק סוג כזה של חווית תוכן. מגזין חודשי מלא בכתבות מרתקות ומעוררות מחשבה על מגוון רחב מאוד של נושאים - מגיאופוליטיקה דרך פילוסופיה, פסיכולוגיה, מדע, חברה, היסטוריה ותרבות. כשאני מדפדף במגזין אפוק אני לפעמים חושב שמישהו לקח את 'עושים היסטוריה' והפך אותה למגזין. היכנסו ל-getmag.co.il. השתמשו בקוד הקופון OSIM כדי לרכוש מנוי למגזין ותזכו בספר דיגיטלי מתנה ישירות אליכם למייל. מגזין אפוק - מרחיב דעת, מעורר מחשבה. getmag.co.il. דורון פישלר 34:23 יש עיטור כבוד צבאי בריטי, מדליית דיקין קוראים לה, שאף אדם לא זכה בו אף פעם. זה משום שזאת מדליה שניתנת לחיות. חיות ששירתו את הצבא הבריטי וסייעו במאמץ המלחמתי. ויש כאלה, יש לא מעט כאלה. הראשונות שקיבלו את המדליה היו שלוש יוני דואר שהיו קריטיות בהעברת מודיעין במהלך מלחמת העולם השנייה, ככה שמגיע להן. במשך השנים קיבלו את העיטור הזה 18 כלבים, שלושה סוסים וחתול אחד - סיימון. סיימון החתול אף פעם לא הגיע לאנטרקטיקה, אבל הוא עדיין היה חתול ספינה מצטיין. מלח בריטי אחד מצא אותו קטן ורזה ושחור-לבן בנמל של הונג קונג ב-1948 ולקח אותו איתו לסיפון של ספינת המלחמה ששירת עליה, 'אמטיסט' (Amethyst) כך קראו לספינה. וסיימון מהר מאוד הוכיח את עצמו בתור חתול מאוד שימושי, כי לאמטיסט לפני כן לא היה חתול ולכן הייתה לה בעיית עכברושים מאוד קשה. דורון פישלר 35:42 סיימון ניהל מערכה קשיחה וקשה נגד העכברושים, הוא תפס לפחות עכברוש אחד ביום. בעיקר הוא היה ידוע בקרב שהוא ניהל נגד הבוס של העכברושים - היה להם עכברוש אחד ענק שהם כינו אותו מאו צה טונג. סיימון נלחם בעכברוש הזה וניצח. ולכן הוא הועלה בדרגה, הוא עלה לדרגת חתול ראשון. חוץ מזה סיימון הבין מהר מאוד מי הבוס בספינה הזאת והוא החליט שהמקום שלו הוא במגורי הקפטן ושם הוא אהב לישון בתוך הכובע של הקפטן. הוא אפילו בא כשהקפטן שרק. הספינה שירתה בסין ואיכשהו היא נקלעה לאמצע מלחמת האזרחים הסינית כשהקומוניסטים הפגיזו אותה. זה לא היה מקרה קל - כמה מאנשי הצוות נהרגו בהפגזה הזאת, הרבה נפצעו כולל החתול. הספינה נשארה תקועה היאנגצה בלי אפשרות לצאת משם במשך יותר משלושה חודשים. דורון פישלר 36:39 סיימון נעלם בהתחלה אחרי ההפגזה אבל הוא חזר אחר כך, חרוך וצולע אבל מתפקד. ובהמשך הוא מילא תפקיד חשוב אחר של העלאת המורל של החיילים הפצועים, מה שנקרא תמיכה מורלית, מכיוון שאין דבר שנותן יותר תמיכה מורלית מללטף חתול. בעיקר אם זה חתול שבידיוק כמוך נפצע בקרב. הוא גם חזר למבצע השמדת העכברושים, למרות שהקפטן החדש שהתחלף אחרי שהקפטן הקודם נהרג, הוא לא היה מאוד מרוצה מהמנהג של סיימון להביא עכברושי אויב הרוגים אליו לחדר. בכל אופן השירות של חתול ראשון סיימון נחשב לחשוב ומוערך ועל כך הוא קיבל את המדליה. איחלתי לחייל בהצלחה. דורון פישלר 37:29 זה היה פרק של התשובה. את כל הפרקים של הפודקאסט ואפשרות לשלוח אלי שאלות אתם יכולים למצוא באתר של התשובה ברשת עושים היסטוריה. עדכונים על פרקים ועל הרצאות אונליין ואופליין אפשר לקבל בעמוד הפייסבוק 'דורון פישלר נגד העולם'. ערך והפיק את הסאונד גיא בינון, ייעוץ ותמיכה מורלית אביב שם טוב, ניהול קהילות ואילוף פינגווינים שרה סילבסקי, חתול הרלקין טופייס, חתול שני נמרו חטושו, עורך ראשי רן לוי, מנהל עסקי דני טימור. אני דורון פישלר, שלום.
        ]]></content:encoded>
    </item>
    
    <item>
        <title>[התשובה] צפוף פה</title>
        <link>https://mat-mo.github.io/podtext/episodes/htshvbh/htshvbh-tspvp-ph.html</link>
        <guid>https://mat-mo.github.io/podtext/episodes/htshvbh/htshvbh-tspvp-ph.html</guid>
        <pubDate>13 באוקטובר 2020</pubDate>
        <description>Transcript for [התשובה] צפוף פה from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] המטמון של קפטן דרייק, חלק א'</title>
        <link>https://mat-mo.github.io/podtext/episodes/htshvbh/htshvbh-hmtmvn-shl-qptn-dryyq-khlq.html</link>
        <guid>https://mat-mo.github.io/podtext/episodes/htshvbh/htshvbh-hmtmvn-shl-qptn-dryyq-khlq.html</guid>
        <pubDate>26 באוקטובר 2020</pubDate>
        <description>Transcript for [התשובה] המטמון של קפטן דרייק, חלק א' from התשובה</description>
        <content:encoded><![CDATA[
            דורון פישלר 00:00 היי, אני דורון פישלר וזאת התשובה. הפרק הזה הוא לא תשובה לשאלה, הוא סיפור. מזמן לא היה לנו אחד כזה. אני יודע שהרבה אנשים אוהבים אותם. הסיפור הזה הוא אמיתי לגמרי. הוא לא סיפור אקטואלי במיוחד, זה קרה לפני כמעט 100 שנה. אבל עדיין, יש המון סיפורים על נוכלים. אני בטוח שאתם מכירים סיפורים על נוכלים ורמאים. הסיפור הזה משום מה נשאר הרבה פחות מוכר. רוב האנשים לא מכירים אותו וזה מפתיע אותי. א' כי הוא פשוט כזה מדהים שמוזר לי שלא עשו עליו שני סרטים עדיין. וב' למרות שזה קרה נורא מזמן ולמרות שזה לא ממש דבר שהיה יכול לקרות היום, יש כל כך הרבה הדים, נקרא לזה של הסיפור הזה. דברים שאני רואה מסביבי שמזכירים אותו בכל מיני תחומים. זה הסיפור על האוצר האבוד של קפטן דרייק. ואני אספר לכם אותו תכף אחרי הפרסומת הזאת. עמוס שם בדוי 01:21 שלום לכם. איתנו נמצא היום עמוס שם בדוי, עבר חוויה טראומטית מאוד קשה ורוצה לספר את זה כאן. עמוס בבקשה. שלום, קוראים לי עמוס ואני סובל. בשלוש השנים האחרונות אני מנהל חברת הייטק קטנה בתחום הסייבר. אבל בשלושת החודשים האחרונים התעוררה בעיה ומאז אני חי בגיהנום. הצוות שלי נעלם. לא מגיע למשרד לפני שלוש אחרי הצהריים. וכל פעם אותו התירוץ, מזרן הפרימיום של פנדה, מזרן הפרימיום של פנדה. אנחנו לא מצליחים לקום בבוקר, מזרן הפרימיום של פנדה. די! אז מה אם המזרן בעל ארבע שכבות תמיכה? אז מה אם הוא בעל שכבת צ'ארקול היפואלרגנית מונעת אבק ובקטריות וגם שומרת על עור הפנים? המזרן מגיע לכם עד הבית, אז מה? אם אתם מבינים את הצרה שלי, בבקשה מכם אל תקנו את המזרנים של פנדה. אל תיכנסו לאתר panda-z.co.il ותבחרו את המזרן המושלם עבורכם. אל תזינו עושים לקבלת קוד הטבה של 5%. אתם הורסים לבוסים שלכם את החיים. דורון פישלר 02:41 בסוף המאה ה-16 הספרדים שלטו בעולם החדש. ספינות ספרדיות שנושאות טונות רבות של זהב שנלקח בכוח מחופי אמריקה הפליגו לספרד, אבל לא תמיד הם הגיעו לשם. משום שבדרך חיכה להם איום, פיראטים. והידוע לשמצה ביותר מבין הפיראטים האלה היה סר פרנסיס דרייק. דרייק היה פריבטיר, כלומר פיראט ברשות. הוא פעל ברשותה של המלכה אליזבת הראשונה, לא הנוכחית. לכן עבור הספרדים הוא היה פיראט איום, עבור הבריטים הוא היה גיבור לאומי. פרנסיס דרייק גם שט על פני שבעת הימים. הוא היה השני שהקיף את העולם, אבל בעיקר הוא היה אימתם של הספרדים. הוא פשט שוב ושוב על ספינות ספרדיות, הוא שדד אוצרות זהב עצומים. כמויות עצומות של זהב הגיעו בזכותו לבריטניה. הוא הוכתר לאביר, הוא זכה להרבה כבוד ולהרבה עושר. אבל זה לא סיפורו של סר פרנסיס דרייק. אוסקר הרצל 03:55 שלום, אחר הצהריים טובים גברתי. אני מקווה שאני לא מפריע. שמי הוא אוסקר הרצל ואני פה כדי לתת לך הצעה. תגידי מה זה הריח הנהדר הזה? יש פה מסעדת שף בסביבה? לא, זה מהמטבח שלך? גברתי, אני סועד קבוע במסעדות הכי טובות בכל המדינה ואני לא הרחתי דבר כזה. אני לא ידעתי שאני מגיע פה לשפית ברמה עולמית, לכבוד הוא לי. אני יכול להיכנס לרגע? ממש רגע או שניים, זה פשוט מריח מדהים. כן, אז גברתי האם שמעת פעם על סר פרנסיס דרייק? הפיראט, נכון, הפיראט. את גם מאוד משכילה אני רואה. ובכן סר פרנסיס דרייק, כפי שאת יודעת היה אדם עשיר ביותר. הוא השיג אוצרות זהב אדירים, סכום אגדי. דבר שאולי לא ידעת גברתי, הוא שפרנסיס דרייק מעולם לא השאיר אחריו צוואה. כל הזהב שלו פשוט הוחרם על ידי הכתר הבריטי. אבל על פי חוק, הכסף הזה היה צריך לעבור ליורשיו וצאצאיו של פרנסיס דרייק. לפרנסיס דרייק היה בן מאשתו השנייה, הוא לא הוכר משום... טוב אני לא עומד לשעמם אותך בהיסטוריה וכל הפרטים. אבל אני אגיד לך את זה, אני וכמה משותפיי עוסקים כבר כמה שנים במעקב אחר השושלת המשפחתית של משפחת דרייק. ואנחנו שמנו ידנו לאחרונה על המסמך הזה. אני מבקש תהיי עדינה איתו משום שזה המסמך המקורי והוא בעל ערך רב. כפי שאת רואה זהו אילן יוחסין של שושלת דרייק מאז המאה ה-16 ועד המאה ה-20 שלנו. והוא מצביע באופן ברור על כך שכמה מצאצאיו של סר פרנסיס דרייק למעשה הגרו לארצות הברית. רבים מהם התיישבו ממש כאן באיווה. ורה דרייק, את גברתי צאצאית ישירה של סר פרנסיס דרייק ולכן את זכאית בדין לחלק מהירושה שלו. בכמה כסף מדובר? שאלה מצוינת. הסכום שהכתר לקח מהירושה הוא 100,000 פאונד בזהב. אבל שימי לב, הסכום הזה היה נכון ללפני 300 שנה. הסכום הזה יושב וצובר ריבית גברתי, כבר 300 שנה. מדובר כיום בסכום שונה לחלוטין, כיום אנחנו מעריכים שמדובר בכ-23 מיליון. לא דולר גברתי, פאונד סטרלינג. כמובן העסק לא פשוט. אני ושותפיי גם כאן בארצות הברית וגם בלונדון אנחנו עוסקים בסידור הבירוקרטיה הכרוכה במימוש הירושה של דרייק. זה כמובן לא עניין פשוט, יש פה הרבה פרוצדורות, עורכי דין, גילוי מסמכים. אבל אנחנו נמצאים עכשיו ממש בסידורים האחרונים. אני מעריך שבתוך איזה יום היום? שלישי. תוך שלושה שבועות העסק יסגר. ורבים מצאצאיו של דרייק יהפכו לאנשים עשירים מאוד. בימים האלה אנחנו יוצרים קשר עם כמה שיותר מיורשיו של דרייק כדי שנוכל לתת להם את הזכויות המגיעות להם. צר לי לומר אנחנו עדיין זקוקים למימון הוצאות המשפטיות, אבל כמובן ברגע שהירושה תשתחרר הסכומים שמדובר עליהם הם ליגה אחרת. נאמר זאת כך, על כל דולר שתבחרי להשקיע בסיוע למימון ההוצאות המשפטיות שלנו מובטחים לך גברתי 500 דולר מהירושה. האם תרצי להשקיע גברת דרייק? את מעוניינת? מעולה. 50 דולר? אני חושב שאת יכולה... 100 דולר? מעולה גברתי. זאת ההשקעה הטובה ביותר שתעשי כל חייך, באחריות. רק עוד בקשה אחת יש לי אם אפשר. קרובי משפחה שלך, יש לך אחיות, אחים, בני דודים? את בוודאי דואגת להם, בטח את רוצה שגם הם יסתדרו בחיים. הייתי שמח אם היית מספרת גם להם כדי שגם הם יוכלו להשתתף ולקבל את חלקם בירושה. כל מה שצריך זה לפנות אליי עם תרומה קטנה למען ההוצאות המשפטיות ושמם יתווסף לרשימת היורשים. רק בבקשה בזריזות כי ממש נשארו לנו כמה מסמכים אחרונים לחתום עליהם ואחר כך לא תהיה הזדמנות חוזרת. אני נמצא פה בעיר עד סוף השבוע, אני במלון ברחוב מיין, הנה הכרטיס עם הכתובת. תגידי להם שיפנו אליי, שמי הוא אוסקר הרצל. תודה רבה גברתי, היה לי העונג לשוחח איתך. ואז אוסקר הרצל היה יוצא, פותח את ספר הטלפונים ויוצא לחפש את הבנאדם הבא ששם המשפחה שלו הוא דרייק. המקום היה איווה בארצות הברית, השנה הייתה 1915. דורון פישלר 10:29 אוסקר הרצל, אגב לא אין לו שום קשר להרצל, הוא לא המציא את עסקת דרייק. ממש לא. מי שהביאה את הרעיון הזה לאזור הזה של ארצות הברית הייתה אישה שקראו לה סודי ויטאקר. היא הייתה אלמנה צעירה וכריזמטית שהיה לה כך אמרו כישרון מיוחד להיכנס לחדר שבו יש אנשים ולגרום לאנשים האלה לתת לה כסף. היא כבר שנים עסקה במכירת מניות בירושה של דרייק. היא חברה לעורך דין שקראו לו מיילו לואיס, שהוסיף אמינות לסיפור שלה וידע לתבל אותו בהרבה מונחים משפטיים שנשמעים אמינים. וביחד הם פיתחו אוסף מרשים של מסמכים משפטיים והיסטוריים שנראו מאוד אמינים, כולל כרכים שלמים של ספרים על הגנאלוגיה והיסטוריה המשפחתית של דרייק לאורך 300 שנה שמוכיחים את האותנטיות של הירושה הזאת. או לפחות זה מסבך מאוד את הניסיון לטעון שזה לא אמיתי כי אתם תצטרכו לקרוא כרכים שלמים בשביל זה. ביחד הם ניהלו עסק די מוצלח במכירת המניות האלה לאנשים ששם המשפחה שלהם הוא דרייק, ויש הרבה כאלה בארצות הברית מתברר. לפעמים הם מכרו גם לאנשים ששם המשפחה שלהם בכלל לא היה דרייק, אבל הם רצו בכל זאת לתרום למען המטרה ולכן בכל זאת הם קיבלו מניה שמקנה להם אחוז כלשהו בירושת הענק. גם סודי ומיילו לא היו הראשונים שמכרו את ירושת דרייק. עשור לפני כן, בשנת 1900 כבר אז התפרסמו מקרים במקומות אחרים בארצות הברית של נוכלים שניצלו את ההמצאה החדשה, ספר טלפונים, כדי למצוא את כל האנשים ששמם דרייק ולנסות למכור להם את ירושת סבא רבא פיראט שלהם. שמונה שנים לפני זה, ב-1892 השגריר האמריקאי ללונדון הוציא הודעה פומבית שבה הוא הזהיר את הציבור מפני תחבולות שמנסות לשכנע אותם להשקיע בירושתו כביכול של פרנסיס דרייק. וגם שם זה לא התחיל. למעשה אנשים ניסו למכור את ירושת פרנסיס דרייק כמעט מאז ימיו של פרנסיס דרייק. זאת הונאה מאוד מאוד ותיקה והיא אף פעם לא הפסיקה למעשה. היא קיימת עד היום. רק הבוקר אני קיבלתי הצעה מאוד מעניינת במייל. עורך דין מניגריה איחל לי בוקר שלום וסיפר לי שקרובת משפחתי הרחוקה נפטרה והותירה לי ירושה והוא רק צריך טיפה סיוע כספי מצידי כדי שאקבל את ירושת המיליונים. ואני אפילו לא ידעתי שיש לי קרובים בניגריה, אבל היי מתברר שאני הולך להיות ממש עשיר ברגע שהעסק הבירוקרטי הזה ייפתר מה שבטח יקח איזה שבוע שבועיים. זה אותו דבר. היום קוראים לתרגיל הזה עוקץ ניגרי. פעם קראו לו האסיר הספרדי. לפעמים קוראים לו 419. זה הכל אותו רעיון בדיוק. יש סכום כסף ענק שמגיע לכם ומחכה לכם באיזה בנק ויש איזה מתווך שפונה אליכם ואתם רק צריכים לתת לו איזה סכום קטן יחסית כדי לטפל בעניינים המשפטיים ואם רק תשלמו את זה אז תגלו שאתם בחיים לא הולכים לקבל את הירושה הגדולה או זכיית הלוטו הזאת כי היא לא באמת קיימת. אוסקר הרצל לא המציא את השיטה, הוא לא היה הראשון שעשה את זה וממש לא האחרון. הוא פשוט עשה את זה יותר טוב מכולם. אוסקר הרצל לא נולד איש עסקים. הוא נולד בחווה באילינוי. הוא למד להיות חקלאי ונראה כאילו הולך לחיות חקלאי ולמות חקלאי. הוא עשה כמה ניסיונות בעסקאות נדל"ן שנכשלו וגרמו לו להפסיד הרבה כסף. הוא ניסה לרוץ למשרת השריף והפסיד. הוא ניסה עוד כמה עסקים שכשלו. הוא היה בקיצור איש עסקים די כושל עד שהוא פגש את סודי ומיילו. הם כמו שכבר אמרתי עסקו במכירת עסקת דרייק כבר לא מעט זמן. עכשיו יש כמה גרסאות סותרות לגבי איך הם פגשו את הרצל. סיימון עורך הדין הוא סיפר שמה שקרה זה שפשוט הם מכרו מניות כאלה בשווי של 6,500 דולר לאמא של הרצל. הוא כנראה חשד שמשהו לא תקין כאן, אז הוא הגיע אליהם כדי לברר את העניינים וכל כך אהב את מה שהוא ראה שפשוט נשאר שם והתחיל לעבוד בשבילם. והוא האמין, לפחות בהתחלה הוא האמין שמדובר בעסקה לגיטימית. והעדות הכי טובה לכך היא העובדה שסודי ומיילו לא שילמו לו. כלומר הם לא שילמו לו בכסף. הם שילמו לו במניות של הירושה העתידית שכמובן יהיו שוות הרבה יותר מאיזה 10 דולר פה ושם ברגע שהיא תשתחרר, דבר שצפוי לקרות ממש בקרוב תוך חודשיים שלושה. אז במשך כמה חודשים הסידור היה שסודי ומיילו יושבים להם באיזה מלון יפה ויקר בעיר הגדולה והרצל הוא זה שנוסע מסביב בין עיירות וכפרים ומסתובב ודופק על דלתות ומגייס כספים. וזה עבד. הוא היה טוב בזה. הוא היה נראה כמו בחור טוב. ראו עליו שהוא משלנו. הוא ידע לדבר בשפה של החבר'ה החקלאים מהפריפריה. אנשים בטחו בו ונתנו לו כסף שהוא העביר ישירות לסודי ומיילו. הם התחילו להגדיל את ההבטחות שלהם בשלב הזה. עכשיו הם לא הבטיחו החזר של פי 500 על כל דולר שאתם נותנים אלא פי 2,000. כלומר תרמו עכשיו 50 דולר ומובטחים לכם 100,000 דולר ברגע שהעסק יסודר מה שיקרה ממש בקרוב תוך שלושה ארבעה חודשים. וזה לא רק כסף דרך אגב שתקבלו. העיר פלימות' באנגליה היא שלכם. היא הייתה רכוש של סר פרנסיס דרייק ולכן העיר עצמה היא חלק מהירושה. והעסק עבד. הם הרוויחו עשרות אלפי דולרים. אז המיזם העסקי הזה התנהל לא רע כמה חודשים, אבל אז היה סיבוך קטן. היה בחור אחד שתרם 50 דולר ובאופן מפתיע לא קיבל 100,000 דולר גם אחרי שעברו כמה חודשים ובניגוד ללקוחות האחרים הוא לא קנה את העניין שכן יש לנו עוד סיבוך בירוקרטי קטן אבל תוך חודש חודשיים אנחנו פותרים את זה. במקום זה הוא הגיש תלונה נגד סודי ויטאקר על הונאה. סודי נעצרה. סיימון והרצל שחררו אותה בערבות. אבל במקום להגיע למשפט הם החליטו שעדיף לעבור ללונדון. היו כמה סיבות טובות לעבור ללונדון. אחת היא שאנחנו צריכים לנהל את העניינים בקשר לעיזבון של סר פרנסיס דרייק, למצוא את כל המסמכים, לנהל הליכים מול בית המשפט הבריטי שנמצא כמובן בבריטניה. הסיבה השנייה היא שהרבה יותר קשה לאתר פושע שנמצא במדינה אחרת. אז הם אומנם המשיכו לנהל את העסק שלהם מרחוק, אבל מכיוון שהם לא רימו אף אחד ולא הוציאו כסף מאף אחד בבריטניה, למשטרה הבריטית לא היה הרבה נגדם. אז הם העבירו את הזמן שם בלמצוא מסמכים שנראים מעניינים או לזייף דברים, כמו למשל לזייף מצבה של מישהו משושלת דרייק ולפרוץ בלילה לתוך בית קברות, לשתול שם את המצבה הזאת ויום למחרת להגיע לבית הקברות כדי למצוא שם במפתיע מצבה של צאצא בלתי ידוע עד היום של פרנסיס דרייק ולצלם אותה כדי שתהיה להם עוד ראיה ברורה על הנכונות של הסיפור. הרצל בהתחלה ממש לא נהנה להיות בלונדון. הוא היה חקלאי אמריקאי. הוא לא הכיר את התרבות. הוא לא ממש הכיר את השפה משום שזה לא בדיוק אותו סוג של אנגלית. אנשים התייחסו אליו קצת בבוז כי הבריטים נטו להתייחס לאמריקאים בתור נחותים קלות. ועוד דבר, באיזשהו שלב הוא מן הסתם גם הבין שאין ירושה. שהאנשים שהוא עובד בשבילם הם רמאים. מתי בדיוק זה קרה? באיזו נקודת זמן הוא הבין את זה? אנחנו לא יודעים. אני הייתי מנחש שזאת לא הייתה נקודה אחת, כי זה בדרך כלל לא קורה בבת אחת. אנשים בדרך כלל לא עושים 'או מיי גוד' ואז ההבנה נוחתת עליהם כמו לבנה. לוקח זמן עד שמבינים. בהתחלה זה 'אוקיי אז אנחנו לא עושים בדיוק את מה שאנחנו אומרים שאנחנו עושים אבל בגדול זה נכון'. אחר כך מגלים שגם בגדול זה לא בדיוק נכון אבל הכוונה היא נכונה. אנשים יכולים להאמין בכמה דברים במקביל. חוץ מזה כשאתה עוסק כל כך הרבה זמן בלשכנע אנשים במשהו, קשה לו לשכנע קצת גם את עצמך. העובדה שהוא ידע שהוא עוסק ברמאות לא גרמה לו להפסיק לעסוק בזה. אבל הרצל לא היה מרוצה. הוא לא היה מרוצה מהיחס המזלזל של סודי ומיילו אליו שהתייחסו אליו בתור משרת. הוא הסתכסך איתם. סודי ומיילו גם היו מסוכסכים אחד עם השנייה בשלב הזה, כל אחד מהם טען שהשני מנסה לרמות אותו. מפתיע, צד שלישי של רמאים, חשדנות מוחלטת בכל הכיוונים. ואז הגיעה הידיעה מארצות הברית על כך שרישיון עורך הדין של מיילו לואיס נשלל. למה? כי הוא היה מעורב בהונאה, זה למה. וזה היה הסוף של העסק. כל הנוהל הזה של למכור לאנשים את ירושת דרייק כאן זה היה אמור להסתיים. רק שזה לא. רמאי שמנסה לגרום לכם למסור לו כסף יהיה בדרך כלל מאוד מאוד נחמד ומאוד דברני וישקיע בכם המון תשומת לב עד השנייה שבה תתנו לו את הכסף. ואז הוא ייעלם. הוא ינתק מגע ואז יהיה לכם מאוד קשה למצוא אותו. אבל השיטה של הרצל הייתה אחרת. הרצל לא נעלם אחרי שהוא קיבל את הכסף. הוא שמר על קשר. האנשים שתרמו לו כסף הוא נשאר בקשר איתם. הוא כתב להם מכתבים, הוא ענה להם למכתבים, הוא עדכן אותם באופן שוטף במאבק על הירושה של דרייק שהסתבך שוב בבתי משפט. כלומר בשלב הזה את המכשול העיקרי עברנו, אנחנו רק צריכים לקבל אישור לצוואה מנציבות המלך והלורדים. אתם יודעים איך זה באנגליה, זה תמיד ככה. הוא שמר על קשר. והוא זיהה הזדמנות. הרצל שלח מכתבים לכל התורמים שבהם הוא הודיע להם שזאת הייתה הונאה. הוא אמר להם בגלוי 'כל כך צר לי לומר אבל האנשים האלה שאני עבדתי בשבילם, סודי ומיילו, הם רימו אתכם. הם סתם לקחו מכם כסף, הם לא התכוונו בכלל לתת לכם חלק מהירושה של סר פרנסיס דרייק. אבל אני, אני ניצלתי את הזמן באנגליה כדי לחקור את מורשת דרייק האמיתית. אני מצאתי כנסייה במקום שבו פרנסיס דרייק גר. אני עליתי שם למגדל הפעמון ושם מתחת לשכבה עבה של אבק מצאתי את הצוואה האמיתית של סר פרנסיס דרייק. מתברר שדרייק התחתן בסודיות פעם שלישית ונולד לו בן. הבן היחיד שלו שיצר שושלת שלמה, כך שכל מה שחשבנו עד עכשיו לא היה נכון. אבל אני חקרתי במורד הדורות עד שמצאתי את היורש החוקי האמיתי של פרנסיס דרייק. קוראים לו קולונל דרקסל דרייק והוא מינה אותי לבא כוחו הבלעדי לכל ענייני הירושה. בקיצור אל תתנו יותר כסף לסודי ומיילו הנוכלים האלה, תנו לי את הכסף ואני אדאג שתקבלו את החלק שלכם בירושה. והירושה דרך אגב היא לא מה שחשבנו. הו לא. לא מדובר במיליונים. מדובר פה בארבעה וחצי מיליארד. לא דולר, סטרלינג. כשאני אקבל את הכסף הזה, מה שצפוי לקרות בקיץ הקרוב, יהיה לי מספיק כסף כדי לקנות את כל השטח של המדינות מיזורי, קנזס ואיווה לעצמי, מה שכמובן אני לא הולך לעשות כי אני אחלק את הכסף ביניכם'. וככה הרצל גנב את העסק מתחת לאף של סודי ומיילו והתחיל לנהל אותו בעצמו. שיטת הניהול שלו הייתה כזאת שהוא כמובן שהה בלונדון כך שהוא לא היה יכול להסתובב בעצמו בארצות הברית ולדפוק על דלתות וכל זה. הוא גם לא היה מקבל מאות מעטפות מאנשים שבכל אחד מהם יש 50 דולר. לא, זה לא עובד ככה. הוא מינה סוכנים ראשיים בארצות הברית, כל אחד אחראי על אזור, שניים מהם דרך אגב היו אח ואחות שלו שינהלו את העניינים. עכשיו גם הם בעצמם לא הסתובבו ודיברו עם אנשים, הם מינו סוכני משנה שימצאו אנשים ויגייסו תורמים חדשים וכמובן הם יעבדו תמורת אחוזים מהירושה. הם יקחו את כל הכסף ויעבירו אותו לסוכנים הראשיים שישלחו להרצל צ'ק מסודר פעם בחודש. גם זה דרך אגב מזכיר לי משהו. מישהו פנה אליי בפייסבוק לא מזמן ואמר לי שהוא מחפש עכשיו כמה אנשים ראש פתוח לפרויקט חדש שאפשר לעשות בו אחלה כסף בזמן הפנוי שלך. זה משהו שקשור למכירת משקאות אנרגיה או יותר נכון לגיוס אנשים אחרים שימכרו משקאות אנרגיה. כלומר הם לא, הם יגייסו אנשים אחרים שימכרו משקאות... זאת לא תרמית פירמידה, לא, זה שיווק רב שכבתי. וזה סוג של הונאה שמאוד נפוצה היום וגם זה מתברר לא מקורי. עשו את זה קודם. השיטה הזאת עבדה. זה היה הרבה יותר יעיל מלנסות לשכנע אנשים אחד אחד ואפילו מלעבור עיר עיר. הסוכנים והסוכנים של הסוכנים הפיצו את השמועה מאוד ביעילות והתורמים המאמינים הם כבר לא היו כמה אנשים פה ושם שלרובם קוראים דרייק, אלא היו אלפי אנשים ובהמשך עשרות אלפי אנשים. בשלב מסוים זה הגיע ל-80,000 איש. הדרייקרים היו עכשיו תנועה מאורגנת עם קהילות שלמות של אנשים שתומכים בזה ואנשים מסוימים שמובילים ומנהיגים וכמובן המנהיג העליון, המושיע, הרצל. הרוב הגדול של התורמים האלה עדיין היו מאזורי הפריפריה של ארצות הברית. הדרייקיזם אף פעם לא תפס בערים הגדולות, אבל בעיירות קטנות ובאזורים של חוות וכאלה דברים שם זה היה גדול. וחלק מהעניין הוא שכשזאת קהילה שאתה כבר לא בנאדם בודד עם סוד אלא כולם יודעים, אז זה עוד יותר משכנע משום שאם השכנה שלכם והשכן ממול ואמא שלכם ואחיכם והמוכרת במכולת והספר כולם יודעים את הסיפור על הירושה הגדולה של דרייק שעומדת להגיע וכולם כבר השקיעו בזה אז מה אתם תישארו הפראיירים היחידים שלא? לא נראה לי. היו ערים שלמות שהפכו לדרייקריות. בעיירה אחת קראו לה אדריאן במינסוטה כל התושבים היו מושקעים בירושת דרייק. כלומר יכול להיות שלא ממש כולם כולם, אבל מי שלא האמין בזה היה המוזר הדביל. הכומר המקומי למשל הוא לא לגמרי קנה את הסיפור והוא ניסה להזהיר אנשים מפני זה והוא קיבל על זה כל כך הרבה שנאה וזעם שהוא נאלץ פשוט לעזוב את העיר. עכשיו יש מילה שיכולה לתאר תופעה כזאת שזה כת. קבוצה של אנשים שכולם מאמינים במשהו והולכים בעקבות מנהיג אחד. וגם אם רוב העולם חושב שהקטע שלהם משונה מאוד האמונה שלהם מחזקת אחד את השני. כל האנשים האלה תרמו כסף, כי בשלב הזה זה כבר לא הוגדר כקניית מניות כי זה עלול להיות לא חוקי, אבל לתרום מותר. מי יגיד לכם שאסור לתרום? והם תרמו באופן קבוע. לא חד פעמי. הם תרמו שוב ושוב כדי לקבל יותר כסף כשרוב הכסף הזה עולה במעלה הפירמידה ונשלח ישירות לאוסקר הרצל בלונדון. הסכומים שהוא קיבל כל שנה גדלו מעשרות אלפי למאות אלפי דולרים וצריך לקחת בחשבון בכל פעם שאנחנו מדברים על כסף שדולר אחד של 1930 שווה ערך לבערך 15 דולר בשנת 2020. כלומר בכסף של היום הוא קיבל מיליוני דולרים כל שנה כשכל מה שהוא עשה היה להסתובב בלונדון, להיראות עסוק ולכתוב מכתבים שבהם הוא מעדכן את כולם בנוגע לממצאים החדשים שהוא מצא והתקדמות של התהליך הבירוקרטי שעומד להסתייים דרך אגב ממש בקרוב ברגע שיעברו את מסוכת נציבות המלך והלורדים שכרגיל עושה בעיות. בכל אופן זה אבל יקרה, זה יקרה עד סוף השנה גג. בשלב הזה הוא כבר התרגל ללונדון. הוא כבר ידע איך מדברים עם אנשים ואיך לקבל כבוד וכמובן העובדה שהיה לו המון כסף בהחלט עזרה. הוא התחיל להתלבש כמו לורד, לעשן סיגרים, להסתובב בחברה הגבוהה. היה לו שולחן קבוע בסבוי, שולחן מספר 101. היו כמה נשים שהוא התרועע איתן. האיש חי טוב. וככה זה נמשך 18 שנה. הרצל הפליג ללונדון ב-1915 עד 1933 הוא המשיך לחיות שם ולגייס כסף מהאנשים באמריקה בהבטחת הכסף שתכף ממש בקרוב יגיע. התירוצים למה זה עדיין לא קורה התעדכנו עם הזמן. ב-1929 הכלכלה האמריקאית התרסקה. היה יום שני השחור, הבורסה נפלה, תחילת השפל הכלכלי הגדול בארצות הברית. הרצל ידע בדיוק למה זה קרה והוא שמח לספר על זה לכולם. זה פשוט משום שהירושה עומדת לעבור ממש ממש בקרוב. הזעזוע הכלכלי שנבע ממעבר של כל כך הרבה כסף מהכתר האנגלי לידיים פרטיות, זה מה שגרם לנפילה הזאת. זה רק מוכיח שזה תכף הולך לקרות. עכשיו בגלל המשבר הזה לאנשים באמריקה גם היה פחות כסף מאי פעם. אנשים היו רעבים ועוד יותר מאי פעם הקפידו לשלוח כל דולר שהצליחו לחסוך לאוסקר. למה? כי איפה הם ישקיעו? בבורסה? הבורסה במקרה שלא שמתם לב מתרסקת. השקעה בדרייק, זאת השקעה בטוחה. אחרי עוד שנה שנתיים הסיבה שהוא נתן לזה שהירושה עדיין לא הגיעה היא שבשנה שעברה כבר עמדו לחתום על זה סופית אבל אז כמו שאתם יודעים המלך נהיה חולה וזה עיכב את העניין. אז שאלו אותו 'רגע המלך? מלך אנגליה מעורב בעסק הזה?'. אז הוא אמר 'כמובן שהוא מעורב בזה. זאת הדאגה העיקרית שלו, כל כך הרבה זהב שיעזוב את אנגליה? ברור שהוא דואג לזה אישית. אני האמת לא אתפלא אם זה בכלל מה שעשה אותו חולה'. ואם מישהו אי פעם היה רומז שהעסק הזה אולי לא באמת לגמרי אמיתי או שזאת חלילה רמאות, אז להרצל היה טיעון מצוין נגד זה. הוא היה אומר 'אילו זאת הייתה רמאות, אילו אני הייתי מטעה כל כך הרבה אנשים ה-FBI לא היה מתנפל עליי? הסקוטלנד יארד לא היה יוצא בעקבותיי? המשטרה ממש... למה אני לא עצור? למה אני לא בכלא? כל רשויות החוק אין שום דבר נגדי וזאת ההוכחה לכך שכל מה שאני עושה כאן כשר ונכון'. אבל למה באמת רשויות החוק לא עשו משהו בעניין הזה אחרי כל כך הרבה זמן? הן כן. אבל את זה תשמעו בחלק השני של הסיפור הזה בפרק הבא. ויש עוד מה לספר, תאמינו לי. החלקים היותר מוזרים של הסיפור הזה עוד לא שמעתם אותם. הם יגיעו בהמשך. כל זה אבל אמור רק בפרק הבא. אחרי הפרסומת סיפור קטן ומוזיקלי על הצעה עסקית. יובל דרור 31:43 היי, כאן דוקטור יובל דרור. חלקכם מזהים אותי מעושים טכנולוגיה ומי מכם שעוקב אחריי יודע שאני אוהב לדבר על פייסבוק. נחשו מה? מצאתי מישהי כמוני. כשצוקרברג צועק ואומר אנחנו הפלטפורמה של חופש ביטוי הוא שוכח להגיד דבר אחד, אנחנו הפלטפורמה של חופש ביטוי לפוליטיקאים או לפוליטיקה כל עוד יש לך כסף ואתה יכול להשתמש במערכת הגדולה המפלצתית של פייסבוק על מנת להגיע לקהלים הספציפיים שאתה רוצה. פרופסור קרין נהון היא מדענית מידע ונשיאת איגוד האינטרנט שהפודקאסט שלו נקודה IL אני מנחה. בפודקאסט הזה אני מדבר עם מומחים מתחומים שונים על הסוגיות הבוערות של האינטרנט. רשתות חברתיות, סייבר, תשתיות... וואו הרשימה עוד ארוכה ומרתקת. בואו. נקודה IL. דורון פישלר 32:50 לפני כמה שנים קיבלתי כמה מיילים מאדם בשם טרפו פני. הם מאוד ריגשו אותי. אני עדיין זוכר אותם ולכן חשבתי שהדבר הנכון לעשות יהיה לשלב אותם בשיר. השיר הזה מבוסס על מיילים אמיתיים. שלום יקר, כתבתי לך קודם אבל לא ענית לי על הדואר שלי. מה שלומך היום ומשפחתך? אני מקווה שאתה בסדר. עם כבוד, אני עורך דין טרפו פני שלחתי לך מכתב בחודש שעבר אבל אתה לא לחזור אליי עם תגובה. יש לי מידע חשוב על המורשת שלך בשווי של 5.5 מיליון דולר אשר הופקדו לך על ידי בת דודה מאוחרת מארצך. אני מבקש הסכמתך להציג בפניך את קרוב משפחתך לתביעת קרן זו משום שהבנק חייב אותי להציג בפני קרוב משפחתו את קרוב משפחתו כדי לאפשר להם להתחיל את התהליך המשפטי להעברת הקרן לחשבון הבנק שלך. תגובה מהירה שלך תהיה מוערכת לפרטים נוספים. בכנות ממני, טרפו פני. שלום, נא לאשר לי אם זה כתובת הדואר הנכונה שלך. אני בריסטר טרפו פני בבקשה, אני צריך את העזרה שלך לחזור הביתה שלי לקוח מאוחר שלך 5.5 מיליון דולר. ללקוח שלי מאוחר שעבד כקבלן עצמאי בלומטוגו. לפרטים נוספים והבהרה אנא פנה אליי כדי לשפר את התקשורת יעילה באמצעות דואר. התגובה המהירה שלך תהיה מוערכת. אנא כתוב לי עוד היום. בכנות, טרפו פני. לדואר p-terepo@gmail.com. שלום, מאוד חשוב. כתבתי לך קודם אבל לא ענית לי על הדואר שלי. מה שלומך היום ומשפחתך? אני מקווה שאתה בסדר. עם כבוד, אני עורך דין טרפו פני. מיליון חמש הם שלחתי לך מכתב בחודש שעבר אבל אתה לא צריך לחזור אליי עם כל תגובה. את התהליך הבא דולר אשר הופקדו לך על ידי בת דודה מאוחרת מארצך. אני מבקש את הסכמתך להווה, כי הבנק חייב אותי להציג. תגובה מהירה שלך תהיה מוערכת לפרטים נוספים. אל תשכח ממני, בכבוד רב עורך דין טרפו פני. טרפו היקר, קיבלתי את המיילים שלך תודה רבה עליהם. סליחה שלא עניתי קודם, פשוט משום מה הג'ימייל סימן אותם כספאם. למען האמת בדיוק חזרתי מטיול לגואה ולכן לא הספקתי עוד להתעדכן בכל הדואר. במשפחה הכל בסדר הם מוסרים את ברכתם וכך גם קרובי משפחתי וקרובי משפחתם. שמחתי לשמוע את הבשורה הנהדרת על ירושתה של בת דודתי שבינינו תמיד הייתה מאוחרת. אני שמח שזה אתה שפנית אליי בקשר לקבלת המורשת, אתה לא תאמין איזה הונאות רצות היום ברשת. רק אתמול קראתי על מישהי שכל ההון שלה אבד בגלל איזה חלאה מניגריה או שזה היה צ'אד. וההודעות שלו היו כל כך מגוחכות אני מת פה. עכשיו כשאני חושב על זה בעצם גם לא קראו טרפו? זו לא הייתה תשובה. את כל הפרקים של הפודקאסט אתם יכולים למצוא באתר של התשובה ברשת עושים היסטוריה. אפשר שם למצוא גם את הטופס שבעזרתו אפשר לשלוח לי שאלות. בדורון פישלר נגד העולם בפייסבוק אפשר למצוא הודעות על הרצאות והודעות על פרקים חדשים והכל. עורך ומפיק גיא בינון, ייעוץ ותמיכה מוראלית אביב שם טוב, ניהול קהילות שרה סילבצקי, עורך ראשי רן לוי, מנהל עסקי דני טימור. אני דורון פישלר. רשת עושים היסטוריה במבצע מיוחד עכשיו, שלחו לנו 50 שקל וקבלו את הסיפוק בידיעה ששלחתם לנו 50 שקל. שלום יקר. קריין 37:58 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com. או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] המטמון של קפטן דרייק, חלק ב'</title>
        <link>https://mat-mo.github.io/podtext/episodes/htshvbh/htshvbh-hmtmvn-shl-qptn-dryyq-khlq-b.html</link>
        <guid>https://mat-mo.github.io/podtext/episodes/htshvbh/htshvbh-hmtmvn-shl-qptn-dryyq-khlq-b.html</guid>
        <pubDate>2 בנובמבר 2020</pubDate>
        <description>Transcript for [התשובה] המטמון של קפטן דרייק, חלק ב' from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] מה זה חומר אפל?</title>
        <link>https://mat-mo.github.io/podtext/episodes/htshvbh/htshvbh-mh-zh-khvmr-pl.html</link>
        <guid>https://mat-mo.github.io/podtext/episodes/htshvbh/htshvbh-mh-zh-khvmr-pl.html</guid>
        <pubDate>16 בנובמבר 2020</pubDate>
        <description>Transcript for [התשובה] מה זה חומר אפל? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] מיליארד מזגנים</title>
        <link>https://mat-mo.github.io/podtext/episodes/htshvbh/htshvbh-mylyrd-mzgnym.html</link>
        <guid>https://mat-mo.github.io/podtext/episodes/htshvbh/htshvbh-mylyrd-mzgnym.html</guid>
        <pubDate>30 בנובמבר 2020</pubDate>
        <description>Transcript for [התשובה] מיליארד מזגנים from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע, אבל אם הוא עשה ככה, תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 רשת עושים היסטוריה. שמשל גרין שואל, למה אתה אף פעם לא עונה לשאלות שלי? אז ככה, קודם כל אני מקבל הרבה מאוד שאלות. אם אתם רוצים לשלוח לי שאלה, אתם יכולים לעשות את זה, בבקשה אל תשלחו לי דרך הפייסבוק או משהו כזה. יש באתר, אתר 'התשובה' ברשת עושים היסטוריה, יש שם לינק לטופס שבו אתם יכולים לכתוב שאלות. אני מקבל את כל השאלות האלה אבל יש הרבה מאוד מהן, יש אלפי שאלות ולכן מן הסתם אני לא יכול לענות על כולן אלא רק על בודדות מביניהן. אז בגלל זה הרבה פעמים אני לא מגיע לשאלות. עכשיו, ספציפית לגבי השאלה של שמשל גרין ששאל 'למה אתה אף פעם לא עונה לשאלות שלי?', ובכן, זאת התשובה. אנחנו תכף נתחיל. דורון פישלר 03:31 בתקופה הנוכחית, עד שיגיע החיסון לקורונה, אנשים חושבים פעמיים לפני שהם נכנסים לחנויות. אמא שלי לא נכנסת לירקן שהיא קונה אצלו כבר עשרים שנה. אני לא נותן לילדים שלי להיכנס לחדר השינה. אוקיי זה לא קשור לקורונה, אני פשוט רוצה קצת שקט. אז מה, להיכנס לחנות מזרנים ולהתחיל לשכב על כל מיני מזרנים שמי יודע מי ישב עליהם קודם? זה הגיוני? יש דרך אחרת. עם פנדה אתם יכולים להזמין את המזרן שלכם דרך האינטרנט והמזרן עצמו ארוז בקופסה קומפקטית יחכה לכם ליד הדלת. נסו את המזרן במשך תקופת הניסיון עד מאה לילות, ואם לא אהבתם, לא סביר, אבל בכל זאת, פנדה תאסוף את המזרן מביתכם ותשיב לכם את כספכם במלואו. בקרו ב-panda-zzz.co.il, הזינו את קוד ההטבה 'עושים' (OSIM) ותזכו ב-5% הנחה על הקנייה. פנדה, שדרגו את השינה שלכם. דורון פישלר 04:37 שלום, אני דורון פישלר, וזאת התשובה. אבנר קרור בע"מ שואל, אם אני מקיים שדה סולארי ענק ובאמצעות האנרגיה שהשדה מייצר אני מפעיל מיליארד מזגנים שמכוונים ל-16 מעלות, האם אני יכול לעצור את ההתחממות הגלובלית? ואני אומר, סוף סוף מישהו מתייחס לבעיה ברצינות. כולם מדברים על ההתחממות הגלובלית כל הזמן, אבל אף אחד לא עושה שום דבר בעניין. סוף סוף יש פה הצעה קונקרטית לפתור את הבעיה. הגישה כזאת, זה מה שצריך. כל הכבוד, אבנר קרור בע"מ. עכשיו, בעניין המזגנים - זה לא יעבוד. מיליארד מזגנים זה הרבה מזגנים, וכמובן אבנר היה אחראי, הוא מראש אמר שהאנרגיה למזגנים האלה לא תגיע מתחנת כוח ששורפת דלק מאובנים כי אז מה עשינו בזה? אלא מחשמל סולארי, אנרגיה נקייה. וזה צריך להיות שדה סולארי מאוד גדול בשביל להפעיל מיליארד מזגנים. אבל לפני שאני אפילו נכנס לחישוב של כמה גדול הוא היה צריך להיות, בכל מקרה זה לא יעבוד. זה לא יעבוד כי המזגנים האלה לא יקררו שום דבר. כי מזגנים לא מקררים. זה אולי נשמע מוזר, אבל עשיתי על זה כבר פרק, אתם יכולים לחפש, לפרק קוראים 'למה המיקרוגל לא מקרר' אבל בין השאר אני מסביר שם גם למה המקרר לא באמת מקרר, וזה נכון גם לגבי מזגן. בגדול מזגנים לא מקררים, הם פשוט מזיזים את החום מתוך הבית אל מחוץ לבית. אז אם אתם שמים מזגן בחוץ, אתם מזיזים חום מנקודה א' לנקודה ב', אבל כל עוד שתי הנקודות האלה נמצאות בכדור הארץ, זה לא מפחית את החום בכדור הארץ אפילו קצת. אז טוב שבדקנו את זה לפני שבנינו מיליארד מזגנים, זה יכול היה להיות קצת בזבוז משאבים. אז לא, הרעיון הזה לא יעבוד. אבל זה לא אומר שזה טיפשי לחשוב על דברים כאלה. לקרר את כדור הארץ זה לא רעיון טיפשי. ההצעה הזאת שייכת למה שנקרא קטגוריה שיש בה גם רעיונות מעשיים יותר. אבל זה תחום שהרבה אנשים ממש לא אוהבים לדבר עליו. יותר מזה, יש אנשים שטוענים שלא רק שאסור לעשות את זה אף פעם, אלא אפילו לדבר על זה זה מסוכן. בואו נתחיל מהתחלה. יש בעולם בעיה של שינוי אקלים, התחממות גלובלית. אתם לא צריכים שאני אספר לכם על זה, אתם שמעתם על זה. גרטה צעקה עליכם על זה. כולם יודעים על זה. העולם מתחמם. זאת בעיה קשה שהולכת להיות עוד יותר קשה. וזה בין השאר בגלל שבני אדם פולטים הרבה גזי חממה, פחמן דו חמצני וכאלה. אז חם, והולך להיות יותר חם. זה ברור. עד כמה זה הולך לעשות בעיות לאנושות החום הזה? הדעות חלוקות. יש כאלה שאומרים שהולך להיות די רע, ויש כאלה שאומרים שהולך להיות ממש ממש ממש רע. עכשיו כשמדברים על מה לעשות עם ההתחממות הגלובלית, כולם מתעסקים בהפחתה של פליטת גזי חממה כמו פחמן דו חמצני לאטמוספירה. ובצדק, זה בהחלט הדבר הכי חשוב שצריך לעשות. אבל להפחית בכמויות גזי החממה שאנחנו פולטים זה כבר לא מספיק. כבר עכשיו יש יותר מדי. אם החל ממחר פתאום כולם יפסיקו להשתמש בנפט או בגז, כולנו נשתמש אך ורק באנרגיה נקייה, וזה דבר שממש ממש לא הולך לקרות אבל נגיד שזה היה קורה, עדיין הבעיה לא נפתרה. זה כאילו שאם החדר שלכם מטונף, יש פירורים וג'יפה ונמלים בכל מקום, וכדי לטפל בזה אתם מקבלים החלטה להפחית בהדרגה את מספר הפיתות עם טחינה וביסלי גריל שאתם אוכלים בחדר. לא בבת אחת, בהדרגה. להמעיט, כך שתוך 10-20 שנה תפסיקו לאכול פיתות עם טחינה בחדר בכלל. אז אוקיי, זאת החלטה חיובית, אני לא אומר שלא. יש מצב שהחדר יזדהם בקצב קצת יותר נמוך. אבל זה לא יעשה את החדר נקי יותר ממה שהוא עכשיו, נכון? להפסיק ללכלך זה טוב אבל זה לא מספיק. באיזשהו שלב צריך גם, אתם יודעים, לנקות את החדר. אז זה שכל הדיון על מלחמה בשינוי האקלים מדבר רק על הפחתה בפליטת גזים, זה טוב שמדברים על זה אבל זה נשמע לי קצת תמוה. כלומר באמת אין שום דבר שאנחנו יכולים לעשות חוץ מלהפסיק ללכלך? אנחנו לא מתכוונים גם לנקות את החדר באיזשהו שלב? בני אדם גרמו להתחממות של כדור הארץ, מן הסתם אנחנו יכולים באותה מידה גם לגרום לו להתקרר מחדש. מה שעשו לא בכוונה, אפשר לעשות גם בכוונה, נכון? אז התשובה היא כן. יש דברים שבני אדם יכולים לעשות כדי לשנות את האקלים בכוונה. לעשות התקררות גלובלית. לרעיון הזה, לקבוצת הרעיונות הזאת יותר נכון, קוראים גיאו-הנדסה או קליימט-הנדסה או הנדסת אקלים. זה רעיון שקיים, לא בפועל עדיין, אף אחד לא עושה את זה כרגע, אבל בתיאוריה, במחקר. וכששמעתי עליו, אז הדבר שהכי הפליא אותי זה למה לא שמעתי עליו יותר. זה הרי מתבקש. למה אף אחד לא מדבר על זה? אז בואו נראה באמת איך לתקן את ההתחממות הגלובלית, למה לעשות את זה ולמה לא. מיליארד מזגנים אמרנו לא יעבוד, אבל הנה אחד הרעיונות האחרים בנושא הזה שאולי כן יעבוד. אם חשבתם ש-2020 הייתה שנה קשה, זה בטח בגלל שלא ניסיתם את 1816. שנת 1816 באירופה הייתה ידועה בתור 'השנה ללא קיץ'. זה אומר בדיוק את מה שזה נשמע שזה אומר. היה קר. זאת הייתה שנה קרה באופן יוצא דופן. אנשים קפאו. וכשאנשים לא קפאו הם הוצפו, כי ירדו כמויות עצומות של גשם שגרמו לשיטפונות והרסו את התבואות, ובתבואות אין מה לאכול אז אנשים רעבו. והיו מגפות והיו מהומות ועשרות אלפי אנשים מתו. זו הייתה שנה ממש לא כיף באירופה, ולכל זה הייתה סיבה. כל זה קרה בגלל משהו שקרה שנה לפני כן בצד השני של העולם. באינדונזיה. הר הגעש טמבורה התפרץ. זאת אחת ההתפרצויות הגעשיות הכי גדולות בהיסטוריה, וחוץ מלהרוג הרבה אנשים, ההר הזה גם פלט כמויות עצומות של אפר. בעצם יותר נכון להגיד הוא פלט כמויות עצומות של הר. כי חלק גדול מההר הזה, קילומטרים מעוקבים של הר, פשוט התפוררו הפכו לאפר ועלו לאוויר. אז חוץ מלהשמיד את הסביבה שלו, האפר הזה עלה לחלקים העליונים של האטמוספירה, נישא ברוח והתפזר על פני כל העולם. התפרצות אחת ענקית של הר געש השחירה את השמיים בכל העולם, מה שחסם חלק מקרני השמש והוריד את הטמפרטורה. ככה יצא שהר געש שהתפרץ באינדונזיה גרם לאנשים לרעוב למוות באירופה. זה לא נמשך לנצח כי החלקיקים האלה של האפר הם לא עפים לנצח, בהדרגה הם ירדו, הם נשטפו מהאטמוספירה, האוויר חזר למצב נורמלי והטמפרטורה עלתה בחזרה. אבל כל זה גם לא היה אירוע חד פעמי, כמעט 70 שנה אחר כך דבר דומה קרה שוב עם התפרצות של הר הגעש קרקטואה, דיברתי עליו כבר פעם. גם אז הטמפרטורה בעולם ירדה, גם אם באופן פחות חמור. התפרצות של הר געש גדול היא דבר שמשפיע על האקלים בכל כדור הארץ. יש דוגמאות גם מההיסטוריה הלא ממש רחוקה. ב-1991 התפרץ הר פינאטובו בפיליפינים, ולמרות שההתפרצות הזאת לא הייתה ממש גדולה כמו אלה של קרקטואה או טמבורה, היא קיררה את העולם. בשלב הזה היו כבר מכשירים מדויקים למדידת מזג אוויר בכל העולם, ויש נתונים שמראים שבשנה אחרי ההתפרצות של הר הגעש הזה, הטמפרטורה הממוצעת בעולם ירדה במעלה. מעלה אחת אולי לא נשמע כמו המון אבל אתם יודעים, כשמדובר באקלים הגלובלי שינוי של מעלה לפה ולשם זה הרבה. אז מכל זה אפשר להגיע למסקנה שבעצם אם בעשרות השנים הקרובות יתפרץ איזה הר געש גדול, זה לא יהיה כיף לאנשים שגרים לידו מן הסתם, אבל לכל העולם אולי זאת תהיה קצת הקלה. כי ירידה של מעלה אחת בטמפרטורה הממוצעת, גם אם זו זמנית למשך איזה שנה-שנתיים, די תתקבל בברכה כרגע האמת. רק מה, אנחנו לא יכולים לסמוך על זה כי אתם לא יכולים לדעת מתי הר געש יתפרץ. אז אולי פשוט נארגן לנו התפרצות הר געש משלנו? את זה אנחנו לא יודעים לעשות, אבל אולי אנחנו כן יכולים לעשות משהו יותר טוב. לעשות חיקוי של הר געש. לחקות את ההשפעה של התפרצות הר געש בלי הקטע הלא נעים של לפוצץ הר ואנשים מתים ואסון גדול וכל זה. אנחנו לא צריכים את כל מה שבא עם הר הגעש, אנחנו צריכים רק את החלקיקים שמגיעים לסטרטוספירה, כלומר החלק העליון של האטמוספירה, ובגדול הם עושים צל. איזה חלקיקים? עדיין לא החלטנו בדיוק, צריך לבדוק. אנחנו רוצים משהו שיהיה יעיל אבל לא רעיל ושלא יעשה בעיות אחרות. אחד המועמדים העיקריים כרגע זה חומצה גופרתית, שאני יודע, יש לה שם מפחיד, אבל יש לה תכונה שהיא ממש טובה בלהחזיר את קרני השמש. כלומר לפזר המון חלקיקים של חומצה גופרתית בחלק העליון של האטמוספירה יהיה כמו למלא אותה בהמון מראות מיקרוסקופיות. והמראות האלה מחזירות חלק מקרני השמש לפני שהם אפילו נכנסות לאטמוספירה. עכשיו אנחנו לא מדברים פה על להסתיר את השמש, כן? אנחנו לא מיסטר ברנז. הרעיון הוא לא לשים מחסום גדול שיחסום את כל אור השמש, הרעיון הוא שהמראות האלה יחסמו משהו כמו אחוז אחד מאור השמש. אם אתם יוצאים עכשיו החוצה והשמש זורחת ב-99% מהעוצמה המלאה שלה, זה לא משהו שיטריד אתכם, אתם לא תרגישו בהבדל. אבל ברמה העולמית, אם השמש מחממת באחוז אחד פחות, זה עושה הבדל משמעותי. אם עושים את זה מספיק זמן, הטמפרטורה יורדת. בקטנה אבל יורדת. זה משפיע יותר אפילו משני מיליארד מזגנים. נשמע כמו רעיון. וזה באמת רעיון שהוא אפילו לא חדש, דרך אגב. הרעיון הזה עלה לפני עשרות שנים ועובדים עליו מבחינה תיאורטית כבר לא מעט שנים. הכתובת העיקרית לעניין הזה היום היא צוות מחקר באוניברסיטת הרווארד בראשות פרופסור דייוויד קית', שהוא הדובר הכי ידוע של הרעיון הזה כרגע. הוא חוקר את זה כבר הרבה שנים עם המון מודלים ממוחשבים ובדיקות במעבדה. אבל רק ב-2020 נעשה הניסוי הראשון מחוץ למעבדה, כלומר אשכרה לשלוח למעלה לאטמוספירה בלון עם מכשירים וגלאים שמפזר קצת חומר, עושה ענן קטן ובודק את ההשפעה שלו. מכאן ועד לפזר את זה בכל העולם יש רווח גדול מאוד. מה שדייוויד קית' אומר זה שצריך לפזר את החומר באזור של קו המשווה כי יש תנועה כזאת של אוויר מקו המשווה החוצה, כך שברגע שאתם מפזרים שם זה יגיע לכל העולם. יהיה צריך לפזר את זה מאוד גבוה, בגובה של 20 קילומטר שזה הרבה, זה יותר גבוה ממה שמטוסים מגיעים אליו. מצד שני זה לא גובה שבלתי אפשרי להגיע אליו, כלומר כרגע לא קיימים כלי טיס מתאימים כדי להגיע לגובה הזה ולפזר שם את החומר, אבל הם לא קיימים לא כי אי אפשר לבנות אותם אלא כי עד היום לא הייתה סיבה לבנות אותם. זה לא שצריך להמציא טכנולוגיה חדשה לגמרי בשביל זה. יהיה צריך לבנות משהו, הרבה משהואים, שיפזרו את זה באוויר. איך כלי הטיס האלה ייראו עדיין לא ברור. נשמע הגיוני שאלה יהיו בלונים, כדורים פורחים שעולים גבוה מאוד לאטמוספירה, אבל אולי לא, אולי אלה יהיו סוג של מטוסים. לא ברור עדיין. כדי להשתמש בזה בצורה יעילה יהיה צריך לפחות 100 כאלה, 100 כלי טיס שיהיו ממוקמים באיזשהו מקום באזור קו המשווה ויעלו וירדו ויפזרו איפשהו במעלה האטמוספירה את החומצה הגופרתית שלהם. מיליון וחצי טונות של חומצה גופרתית. ואז הם יעשו את זה שוב. כי החומרים האלה באטמוספירה כבר אמרנו, כמו שקרה להר הגעש, הם לא נשארים שם לנצח, הם יורדים בסופו של דבר. אז לעשות את זה פעם אחת לא יספיק. לכן אם אנחנו רוצים לשמור על הטמפרטורה הנמוכה יחסית צריך לעשות את זה שוב ושוב, כל שנה, הרבה פעמים בשנה, הבלונים האלה יעלו יפזרו את החומר שלהם וירדו חזרה. כל העסק הזה מן הסתם יעלה כסף. לפתח כלי טיס ולייצר מיליון וחצי טונות של משהו, כל דבר, זה הרבה מן הסתם. ההערכה של קבוצת המחקר מהרווארד היא שזה יעלה איפשהו בסדר גודל של בין מיליארד לעשרה מיליארד דולר בשנה. בואו נתפשר ונגיד איפשהו בסביבה של חמישה מיליארד. במילים אחרות - זה זול בטירוף. בעל הבית השתגע. מן הסתם בדרך כלל לא הייתי קורא לדבר שעולה חמישה מיליארד דולר זול, זה הרבה, זה הרבה בשביל רוב הדברים בעולם, זה הרבה כסף בשביל בית, זה הרבה כסף בשביל רכב, זה מחיר מוגזם לחלוטין למכונת קפה. לגמרי, אני באמת, אני מודיע לכם עכשיו, אם מישהו מציע לי מכונת קפה בחמישה מיליארד דולר אני אומר חד משמעית - לא, אני לא קונה, יקר לי. המחיר הזה נראה לי מוגזם בבירור. אני חושבת שצריך להמשיך להשוות מחירים, יש סיכוי לא רע שאפשר יהיה למצוא את אותו המוצר במחיר זול משמעותית. כזה אני, צרכן נבון. אבל בשביל לפתור את ההתחממות הגלובלית - חמישה מיליארד דולר זה כלום. הנזקים שנגרמים כבר עכשיו כל שנה מהצפות ושריפות וענייני מזג אוויר מטורף אחר שמושפעים משינוי האקלים הם הרבה מיליארדים. ואם התחזיות של המומחים לעניין נכונות, אז תוך לא הרבה זמן אנחנו נתחיל לספור את הנזקים האלה בטריליונים, לא מיליארדים. אז לפתור את הבעיה במספר חד ספרתי של מיליארדי דולרים זאת מציאה מטורפת, אין מי שלא יקפוץ על זה. אז זה לא מדע בדיוני. זה יכול אם לא לפתור אז לסייע מאוד במלחמה בשינוי האקלים. זה דבר שאפשר לעשות בטכנולוגיה שקיימת היום וזה ממש ממש זול. אני חושב שהשאלה הבאה היא למה אנחנו לא עושים את זה? למה אנחנו לא עושים את זה עכשיו? למה אנחנו לא עושים את זה אתמול? למה כמעט לא שמעתי על זה אף פעם? ולמה אנשים מפחדים אפילו לדבר על זה? כי בקשר לשאלה האחרונה, זה משום שהנושא הזה מפחיד. העובדה שהוא זול רק הופכת אותו למפחיד יותר. ראיתם את רכבת הקרח? אולי לא, את 'המטריקס' ראיתם? אתם זוכרים מי הביא בעצם את סוף העולם? מי השחיר את השמיים? אלה לא היו המכונות, אלה היו בני האדם. הייתה להם בעיה והם ניסו לפתור אותה באמצעות פיזור של דברים בשמיים. והעולם הפך לשממה פוסט-אפוקליפטית, כי זה מה שקורה. אפילו אם לא ראיתם את המטריקס, אם מישהו היה בא אליי ואומר אני הולך לפזר מיליון וחצי טונות של חומצה גופרתית באטמוספירה, זה לא נשמע חיובי. זה לא ממש נשמע כמו משפט שבקצה שלו מגיע כדי לשמור על העולם היפה שלנו. זה יותר נשמע כמו משפט שבקצה שלו צריך להוסיף - מוהאהאהא. קל מאוד לדמיין איך דבר כזה שנעשה אפילו בכוונות טובות הופך לאסון גלובלי. כי עצם הרעיון של בני אדם מנסים לכוון את האקלים בכל העולם - יש הרבה היבריס ברעיון הזה. בנוסף לכל לרעיון הזה כבר יצא שם רע, כי יש כאלה שבשבילם הרעיון של הנדסת אקלים הוא לא חדש בכלל. האנשים שמסתובבים באתרים של תיאוריות קונספירציה. כי יש כאלה שטוענים שכל העסק הזה כבר קורה ממזמן, שהממשלה או הדיפ סטייט או הבונים החופשיים או משהו כבר מסננת דברים לאטמוספירה כדי לשנות את האקלים או להרעיל את כולנו בכימיקלים או משהו. אם אתם מחפשים בגוגל הנדסת אקלים יש סיכוי טוב שתגיעו לסרטונים של אנשים שרואים ענן מוזר בשמיים וטוענים שזאת הוכחה לזה שחייזרים מהנדסים את האטמוספירה או משהו. אז קודם כל לא, זה לא קורה. זה לא קורה נכון לעכשיו, סוף 2020 אף אחד לא עושה את זה בשום מקום בעולם. אבל המושג הזה הנדסת אקלים הוא כבר מקושר למשהו מרושע. כלומר אם התוכנית היא - אוקיי הדבר המרושע הזה שהקונספירטיביים המופרכים אמרו שהוא קורה בואו נעשה את זה באמת - זה יהיה קשה למכור את זה, נכון? זה רעיון עם בעיה של יחסי ציבור. אז קודם כל רק להרגיע קצת בעניין הזה. בעניין השמדת העולם והמטריקס וכל זה - בקשר לזה אין המון מה לדאוג. אנחנו לא הולכים להשמיד את העולם. כי התוכנית הזאת לא מבוצעת על ידי כפתור אדום זוהר אחד שכתוב עליו 'לחץ כאן כדי לשנות את האקלים' ואז לוחצים עליו ואז אין דרך חזרה ואז רגע אחד אחר כך פורץ פנימה מדען סתור שיער ועושה - לא! שכחתי להעביר את האחד! טעיתי בחישוב! שאלוהים יעזור לנו, הכל אבוד! הכל אבוד! לא, זה לא מה שאנחנו עושים. זה תהליך. הדבר הזה הוא תהליך שמצטבר לאורך הרבה זמן ואם אנחנו רואים שזה הולך לכיוון לא טוב אפשר להפסיק אותו. ואם עשינו טעות גדולה ובמקום להסתיר אחוז אחד מקרני השמש אנחנו חוסמים 2% - זה משמעותי, כן? אני לא מזלזל בזה, זה הרבה, אבל זה לא סוף העולם. זה לא שאנחנו נצנח לעידן קרח למשך מיליון שנה בגלל זה. אז זה לא, אבל לא להשמיד את העולם זה אמנם צעד ראשון מוצלח אבל זה לא אומר שאין בעיות עם זה. וכן, הנושא הזה הוא בעייתי. אקלים - וזה דבר שאנשים לפעמים שוכחים - הוא לא מספר. אקלים הוא לא הטמפרטורה הממוצעת בעולם. אקלים הוא המון דברים. אקלים זה השלג בטיבט באביב וכמות המשקעים בברצלונה בסתיו וטמפרטורת המים באזור איסלנד בממוצע רב שנתי ומהירות הרוח במערב אוסטרליה ומיליארדים של נתונים אחרים שמשפיעים אחד על השני באופן שהוא הרבה יותר מורכב משאפשר יהיה באמת לחזות את כל מה שיקרה. אז אם אתם עושים משהו שמוריד את הטמפרטורה הממוצעת בעולם במעלה אחת, נגיד, זה לא אומר שבכל מקום בעולם יהיה בדיוק אותו הדבר רק מעלה אחת פחות, לא. זה אומר שהרבה דברים יהיו שונים בהרבה מקומות. אבל זה לא ישפיע על כולם במידה שווה ולא ישפיע על כולם באותה צורה. אז ברור שבטווח הארוך בגלובלי כולם מסכימים שלהוריד את הטמפרטורה קצת זה טוב, אבל ברמה מקומית יותר יכול להיות שזה יועיל למדינה אחת אבל זה יזיק למדינה אחרת. וההשפעות המדויקות של זה זה לא דבר שאנחנו יודעים לחזות כי עם כל הכבוד למודלים וניסויים וכל זה אנחנו אף פעם לא עשינו ניסוי על פלנטה. אז יכול להיות נגיד שזה ימנע הצפות ביפן ויפחית את שריפות היער בברזיל ויסייע לגידולים בסין, אבל יפחית את הגשמים בהודו. פחות גשם זה פחות אוכל, פחות אוכל זה אנשים רעבים. ולמה שהודו תסכים לזה? למה שהם יקריבו את עצמם לטובת הכלל? תמיד יהיה איזשהו אזור שיידפק מזה ואז מה? הם יבקשו פיצויים? ממי? וזאת באמת שאלה - מי מחליט? מהרגע שקיימת האפשרות לכוון את הטמפרטורה בכל העולם יש לנו יד על המזגן הגלובלי. ואם אי פעם עבדתם במשרד עם עוד אנשים אתם יודעים שתמיד יש מריבות על המזגן. כי תמיד יש את זאת שנורא קר לה ואת זה שנורא חם לו ורבים על לקרר יותר או פחות ומי יושב ליד החלון ומתחילות מריבות בגלל משברים גדולים יכולים לפרוץ ולאנשים במשרד שלכם אין נשק גרעיני. למדינות יש. אז אתם רואים את הבעייתיות. אנחנו מדברים פה על משהו שישפיע על כל העולם, אבל לגרום לכל המדינות בעולם להסכים על משהו - בהצלחה עם זה. זה לא יקרה. והעובדה שהעסק הזה הוא כל כך זול היא הופכת אותו איכשהו לעוד יותר בעייתי. זה זול מדי. אם באמת זה נכון שזה דבר שעולה חמישה מיליארד דולר בשנה, זה סכום שנמצא בקלות בתקציב של כל מדינה בינונית. אז למה צריך לחכות שכולם יסכימו בכלל? מדינה אחת, נגיד גאבון, יכולה להחליט שהיא פשוט מתחילה בפרויקט הזה ולא שואלת אף אחד. מה תעשו לה? ואיך משגיחים שהיא עושה את זה כמו שצריך? עזבו מדינות, בני אדם - יש אנשים שיש להם סכומים כאלה. והרעיון שאילון מאסק נגיד יכול אם הוא רוצה להשפיע על האקלים בכל העולם, זה נשמע מאוד כמו תוכנית של נבל ג'יימס בונד שלוקח את האקלים הגלובלי כבן ערובה ומבקש מיליון דולר. שזה לא הגיוני כלכלית, אבל אף פעם לא היו הגיוניים כלכלית, לא משנה, זה רעיון מטריד. ועוד יותר מכל זה, הסכנה האמיתית שבגללה יש אנשים שטוענים שעדיף לא רק לא לעשות את זה אף פעם אלא לא לדבר על זה - הסכנה היא שאם אנחנו מורידים את הטמפרטורה ככה אנחנו מרגישים כאילו אנחנו פתרנו את הבעיה. ואנחנו לא. המאבק היום הוא על להפסיק לפלוט פחמן דו חמצני לאטמוספירה וזה קשה כי אנחנו מכורים לזה. כי כל המטוסים וכמעט כל המכוניות וכמעט כל תחנות הכוח עובדות על דלק מאובנים כזה שפולט גזים כאלה. ולהפסיק להשתמש בו זה קשה אבל זה הכרחי. אבל אם אנשים יידעו שהם יכולים פשוט בקלות להנמיך את הטמפרטורה בכל העולם אז למה להתאמץ? בואו פשוט נמשיך בדיוק כמו שאנחנו רגילים ונפלוט פחמן דו חמצני לאטמוספירה כאילו אין מחר ואז נפזר מלמעלה את הגזים הטובים כדי להגן עלינו ואז הכל בסדר. מרססים מצד אחד, מרססים מצד שני. וזה לא רעיון טוב. זה כמו להזריק לעצמך רעל ואז את הנוגדן לרעל ולהתמכר לשניהם. זה אומר שאנחנו מתמכרים להנדסת האקלים הזאת. זה אומר שאנחנו חייבים להמשיך לעשות את זה עוד ועוד ואם נפסיק פעם אז אנחנו נקבל את כל שינוי האקלים הזה שדחינו ישר לפרצוף. וזה כבר תסריט של סרט פוסט-אפוקליפטי. מוהאהאהא סוף סוף תוכניתי הושלמה כשאני אלחץ על הכפתור הטמפרטורה בעולם תצנח ב-15 מעלות ואני קארלו פרנהייט אהיה שליט העולם! דבר לא יעצור בעדי! לא כל כך מהר! הו לא! צ'אק בלומינגהאוס, הקלובו! הו לא! לא בלומינגהאוס, לא! אני נמס! אני נמס! נמס! נמס! למה?! אני לא יודע למה אני נמס, אולי עם הפינגווינים, מה שקורה, איזה דפוקים, לא! אז יש אנשים שאומרים - הנזק מזה שאנשים ישקלו את האפשרות הזאת אפילו הוא כל כך גדול שעדיף לא לדעת שהאפשרות הזאת קיימת בכלל. אני מן הסתם לא חושב ככה כי הנה אני כאן מדבר על זה. אני לא חושב שזה מזיק שאנשים יידעו שהנדסת אקלים סולארית זה דבר שקיים כל עוד הם מבינים גם את הדבר הבא - הנדסת אקלים סולארית היא לא פתרון. זה לא פותר את כל הבעיות של האקלים. זה לא פותר את הפלסטיק באוקיינוסים וזה לא פותר את הזיהום על האדמה וזה לא פותר את החומציות של הים וזה לא פותר את ההתחממות הגלובלית. זה לא פתרון, זה פלסטר. זה סתימת חור. זה משהו שאפשר לעשות רק בצורה זמנית. זה רעיון מאוד בעייתי ומאוד מסוכן שאולי יהיה צריך לעשות בכל זאת אם אין ברירה, באופן זמני, עד שניקח את עצמנו בידיים ונעשה את מה שבאמת צריך שזה להפחית את פליטת גזי החממה. גם האנשים שעוסקים בזה, כן? גם האנשים שמפתחים את הנושא הזה, אף אחד מהם לא אומר שזה מגיע במקום להפחית פליטת גזי חממה, זה רק אמור לתת לנו עוד קצת זמן כדי לעשות את מה שצריך לעשות בלי לדפוק את כדור הארץ באופן בלתי הפיך בדרך. וחוץ מכל זה, יש עוד בעיה עם הרעיון הזה. זה לא הדבר הכי חשוב באמת, זה סתם עניין אסתטי אבל אולי זה אחד הדברים העיקריים שבגללם זה לא יקרה. השמיים. הם כחולים, השמיים. להפיץ חומרים בשמיים שיגנו עלינו מהשמש תהיה לזה עוד השפעה. אחד המחקרים שנעשו בנושא הזה אומר שזה יגביר את האור המפוזר המתקבל על פני השטח אבל עם התפלגות ספקטרלית לא אחידה. או במילים יותר ברורות - זה יעשה את השמיים פחות כחולים. אתם מכירים את הימים האלה שיש מין אובך גבוה בשמיים שגורם לכל השמיים להיות כאלה לבנים? משהו כזה. רק בכל העולם וכל הזמן. עכשיו אני יודע שהתחממות גלובלית זה קריטי ולתקן את זה זה אולי הדבר הכי חשוב בעולם, אבל מצד שני אני ממש אוהב את השמיים שלי כחולים ויהיה קשה לעשות למכור לאנשים פתרון עם התוספת של 'אה, דרך אגב, תופעת לוואי - זה יהרוס לכם את השמיים'. מצד שני אולי זה רעיון טוב. אולי זה מה שיגרום לאנשים לשים לב סוף סוף לעניין, כי שינוי האקלים זה דבר שכולם מדברים עליו אבל אנשים לא באמת מרגישים את זה בדרך כלל באופן אישי. חם להם, הם מדליקים מזגן. אבל אם יכבו להם את השמיים ויגידו 'זה זמני, זה רק עד שתלמדו להפסיק לפלוט פחמן דו חמצני לאטמוספירה', אז כשאנשים ירגישו את זה בכל פעם שיסתכלו לשמיים אולי זה יגרום להם לשים לב יותר. כי כל התמונות האלה של דובי קוטב מסכנים שנגמר להם הקרח - כן הם מסכנים וכל זה אבל לא באמת אכפת לי מדובי קוטב כי אני לא רואה אותם כל הזמן. אבל את השמיים הכחולים שלי אני רוצה בחזרה. אז מה הייתה השאלה? האם אנחנו יכולים לתקן את ההתחממות הגלובלית באמצעות מזגנים? לא. אבל אנחנו כן יכולים להשפיע עליה. אנחנו כן יכולים לקרר את העולם. זה מסוכן אבל יכול להיות שבשלב כלשהו יהיה יותר מסוכן לא לעשות את זה. ואני מנחש שבשנים הקרובות תשמעו יותר על אפשרויות כאלה. מה שדיברתי עליו זה שיטה אחת להנדסת אקלים אבל היא לא היחידה. יש רעיונות אחרים לקירור של כדור הארץ. נדבר על כמה כאלה ממש בקיצור אבל אחרי מה שיבוא עכשיו. דורון פישלר 37:19 פעם, לפני הקורונה, כשטסתי להולנד עם חברים שלי, קמנו מוקדם בבוקר ללכת לטייל והחלטנו לוותר על ארוחת הבוקר ולאכול מנה גדולה בצהריים. אבל כשהגיע הזמן לאכול צהריים, ביקשנו תפריט עסקיות וגילינו שבגדול כל מה שיש שם לצהריים זה סנדוויץ', יוגורט, אולי קצת מרק, וזהו. אני בגדול אדם סקרן, אז עשיתי קצת גוגל והבנתי שבכל מקום בעולם ארוחת הצהריים שלנו הישראלית היא כנראה הכי חשובה ביום, נאכלת אחרת. אם בהולנד זה רק נשנוש ובישראל זה איזה פיתה נוטפת טחינה ופלאפל ושומן, אז בספרד זה בכלל הפסקה של שעה וחצי עם יין ומנה ראשונה ושנייה. אתם מבינים מה זה אומר? ארוחות צהריים זה דבר ממש מסובך, במיוחד כשהמוצר שלך אמור לנהל את מערכת ההזמנות והסליקה של ארוחות הצהריים לעובדים ב-23 מדינות שונות. לכן ב-Just Eat Takeaway, חברת האם של תן ביס, מחפשים מתכנתים במגוון תחומים, בקנד ופרונטנד, לעבודה בטכנולוגיות החדשות ביותר, כך שלכל אדם בכל אחת מהמדינות תהיה בדיוק הארוחה שהוא מחפש ורוצה. רעבים להצליח? היכנסו לעמוד המשרות או לחצו על הבאנר של Just Eat Takeaway באתר הבית שלנו osimhistoria.com ושלחו קורות חיים עוד היום. דורון פישלר 38:52 יש כמה דרכים לנסות לפתור את ההתחממות הגלובלית, להשפיע על כדור הארץ. הרעיון של הנדסת אקלים סולארית, כלומר הקטע הזה של להפיץ חלקיקים בחלק העליון של האטמוספירה וכל זה, זה לא הרעיון הכי נפוץ כרגע, הוא הכי מעניין אני חושב לגבי צורת ההשפעה שלו, אבל יש אחרים. יש כאלה שעוסקים בצורה אחרת בזריעת עננים, לא בשביל שיהיו עננים אלא פשוט בשביל לצבוע את כדור הארץ בלבן. כי כמו שאתם בטח יודעים שחור או צבע כהה קולט יותר שמש מלבן. אז עצם זה שחלקים מכדור הארץ יהיו לבנים במקום כהים, זה כבר מחזיר חלק מקרני האור ומקרר את המצב טיפה. אז דרך אחת לעשות את זה זה לתת לאוניות, אוניות מסחר שפשוט שטוֹת, אז שיעשו יותר עשן, כלומר זה לא ממש עשן, זה יותר אדים, כלומר שיעשו עננים יותר גדולים, ככה זה צובע חלקים יותר גדולים מהאוקיינוס בלבן ואולי זה עוזר. יש כאלה שצובעים קרחונים כדי שהקרחונים יהיו יותר לבנים, משום שזאת אחת הבעיות הגדולות שכשהקרחונים נמסים אז מה שמתחתם הוא פחות לבן וככה העסק מידרדר יותר ויותר. אבל ישנה גם הגישה האחרת שלפעמים מכלילים אותה כחלק מגיאו-הנדסה ולפעמים לא, שזה הגישה הישירה. יש יותר מדי פחמן דו חמצני באטמוספירה, בואו נבלע אותו חזרה. כלומר יש בעיקר חברה שקוראים לה Carbon Engineering שיש לה היא מקימה מפעל שנראה כמו פשוט דבר עם מאווררים גדולים שקולט את הפחמן חזרה מהאטמוספירה ואז הוא משלב אותו עם חומרים אחרים ובסופו של דבר קוברים אותו באדמה בצורה מוצקה. שזה זה מעניין, כן? זה בהחלט פותר את העניין אבל כאילו אם יש לכם מאוורר גדול אתם מתכננים איתו לנקות את האוויר של כל כדור הארץ? אז לא. מה שהם אומרים זה שכדי לנקות את האוויר בכל כדור הארץ צריך להקים עוד כמה מפעלים כאלה, באופן יותר ספציפי עוד בערך 100,000 כאלה בכל העולם. וזה יעבוד, כלומר הטכנולוגיה עובדת אבל להקים 100,000 כאלה זה ייקח לא מעט זמן וזה הרבה יותר יקר מהאפשרויות האחרות. ודרך אגב, אחד הדברים שהחברה הזאת סופגת ביקורת זה ששניים מהמממנים הכי גדולים שלהם הן חברות דלק. וזה די ממחיש את העניין. חברות דלק הם לא בצד של הטובים בדרך כלל במה שקשור להנדסת אקלים, וטוענים שעצם זה שהם מעורבים בזה זה אומר שהם רוצים את זה בשביל כסת"ח. זאת אומרת מין כזה - אוקיי אז אנחנו נמשיך לשרוף את הדלקים שלנו כמו שצריך אבל מצד שני אנחנו גם נממן את הדבר שקולט אותם בחזרה, אז אנחנו נהיה בסדר סך הכל. וזה לא בסדר, צריך להפסיק בכל מקרה. בכל מקרה ככל הנראה הפתרון יהיה צריך להיות לא דבר אחד אלא לעשות הרבה דברים ביחד. גם זה וגם זה וגם זה, זה לא שאחד מהפתרונות האלה יעבוד לבד. עוד דבר אחד שאנשים מדברים עליו זה לקלוט חזרה פחמן דו חמצני אבל באמצעים יותר מסורתיים - עם טכנולוגיה שקוראים לה עצים. כי זה מה שעצים עושים, עצים קולטים פחמן דו חמצני מהאוויר. ובאמת חלק מהתוכניות זה גם פשוט לשתול הרבה מאוד עצים. גם זאת לא תוכנית מושלמת. בקשר לזה אתם מוזמנים להאזין לפרק של 'עושים טכנולוגיה' שנקרא 'טריליון עצים להצלת כדור הארץ' שמדבר בדיוק על הפתרון הזה ולמה גם זה לא מושלם. דורון פישלר 43:35 זאת הייתה התשובה. את כל הפרקים של הפודקאסט אתם יכולים למצוא באתר 'התשובה' במסגרת אתר עושים היסטוריה, ולהתעדכן על פרקים חדשים ולהתעדכן על הרצאות ועל פלייליסטים וכאלה דברים. את כל זה יש בעמוד הפייסבוק 'דורון פישלר נגד העולם'. מה עוד? להגיד מי מעורב, מי עשה פה דברים? אוקיי, בסדר, זה מה שאנחנו עושים כאן. גיא בינון - עורך ומפיק. אביב שם-טוב - ייעוץ ותמיכה מורלית. צאל סילבצקי - מנהלת קהילות זה התפקיד הרשמי שלה למרות שבתכלס לא רק מנהלת קהילות, היא עושה כל כך הרבה דברים, היא עושה דברים באתר וכל זה. זה התואר שיש לה, היא הרבה יותר ממנהלת קהילות. עורך ראשי - רן לוי. מנהל עסקי - דני תימור. לי קוראים דורון פישלר. סיימנו? כן, נראה לי שכן.
        ]]></content:encoded>
    </item>
    
    <item>
        <title>[התשובה] האם קטשופ הוא לא באמת קטשופ?</title>
        <link>https://mat-mo.github.io/podtext/episodes/htshvbh/htshvbh-hm-qtshvp-hv-l-bmt-qtshvp.html</link>
        <guid>https://mat-mo.github.io/podtext/episodes/htshvbh/htshvbh-hm-qtshvp-hv-l-bmt-qtshvp.html</guid>
        <pubDate>14 בדצמבר 2020</pubDate>
        <description>Transcript for [התשובה] האם קטשופ הוא לא באמת קטשופ? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם, כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 01:42 רשת עושים היסטוריה. רב-פקד הרץ שואל: פישלר, איפה אני משיג שממבה ושמילקי? אז זה נורא קל, אתה פשוט הולך לשמופרסל. או שאתה יכול ללכת לשממי לוי, או לשמם-מ-פ-מ, או לשמוק. אבל אני לא אדבר עכשיו על שממבה ושמיסלי, אני רוצה לדבר על מוצר נפוץ אחר - על שמטשופ של שמוסם, או של שמיינץ. זאת התשובה, אנחנו תכף נתחיל. דורון פישלר 02:44 העולם כל הזמן מתקדם. על בתים חכמים ואינטרנט אוף ת'ינגס כבר שמעתם? ארדואינו, מחשב זעיר עם סביבת פיתוח בקוד פתוח, הוא שער הכניסה שלכם לעולם הזה. ב-Kids4me תמצאו ערכות למידה להתנסות בפיתוח תוכנות ומשחקים לארדואינו, קורסים שילמדו אתכם כל מה שצריך לדעת כדי להתחיל לפתח עם ארדואינו, וכמובן עזרה ותמיכה לפי הצורך. אם אתם אנשי חינוך או רק רוצים לחשוף את ילדכם לעולם האלקטרוניקה והתוכנה, הערכות של Kids4me הן בדיוק מה שאתם מחפשים. היכנסו לאתר kids4.me/osim, קידס המספר 4 נקודה מי סלאש עושים, או הקליקו על הבאנר באתר ובאפליקציית עושים היסטוריה, והקלידו קוד קופון 'עושים' בעברית ותקבלו עשרה אחוזי הנחה על המוצרים והקורסים של החברה. kids4.me/osim. דורון פישלר 03:32 שלום, אתם מאזינים ל'התשובה', אני דורון פישלר. אתן מאזינות ל'התשובה', ואני עדיין דורון פישלר. ניר זון שלח לנו לא ממש שאלה, האמת יותר הצעה. הוא כתב ככה: 'התעוררה אצלנו בבית השאלה למה קוראים לקטשופ קטשופ. נזכרנו בזה שב-2015 היינץ נאלצה לשנות את השם של הקטשופ שלה בארץ למטבל עגבניות, בגלל חוסר תאימות לתקן הישראלי על קטשופ. אז פתחנו ויקיפדיה וגילינו שהקטשופ התחיל בכלל בתור...' וואו וואו וואו, הלו, הלו, ניר! אתה לא שואל שאלה ומיד עונה עליה! לא ככה זה עובד פה. זה שמצאת את התשובה לבד זה אחלה, אבל יש פה סדר - אתה שואל, אני עונה. אוקיי, אז קטשופ. שאלה מצוינת. קודם כל, הקטע הזה עם היינץ - כן, זה באמת דבר שקרה, שאסרו על היינץ לקרוא לקטשופ שלהם בארץ 'קטשופ'. וזה היה מאוד מוזר, כי אם זה לא קטשופ אז מה זה? ריבת שזיפים? אבל כרגיל, כדי שנוכל להגיד האם קטשופ הוא באמת קטשופ, צריך קודם כל לענות על השאלה: מה זה בעצם קטשופ? וזאת כבר שאלה שנשמעת ממש טיפשית, כי אתם יודעים מה זה קטשופ. אין בן אדם אחד שאני צריך להסביר לו מה זה קטשופ. קטשופ זה דבר בינלאומי, זה דבר שמוכר בכל העולם וזאת גם מילה מאוד בינלאומית. וזה ממש לא מובן מאליו, זה לא תמיד ככה. לחרדל קוראים באנגלית Mustard, ובצרפתית Moutarde, ובאיטלקית קוראים לו Mostarda ובגרמנית קוראים לו Senf וברוסית Gortchitsa. אבל לקטשופ קוראים באנגלית Ketchup ובעברית קטשופ ובצרפתית קוראים לו Ketchup ובגרמנית זה Ketchup וברוסית קטשופ. מכירים את זה שאתם אומרים מילה הרבה פעמים אז היא מתחילה להישמע מוזר? קשטופ, קטשופ... לי זה קורה הרבה. אבל קטשופ, אני די בטוח שהמילה הזאת הייתה מוזרה עוד קודם, יש לה צליל קט-שופ. בכל העולם משתמשים במילה המוזרה הזאת, אבל איזה מין מילה זאת בכלל? אין לזה אפילו צליל של מילה באנגלית או בלטינית, בעברית בטח שלא, ועדיין כמעט בכל העולם מכירים את אותה המילה. איך זה קרה? אתה רואה ניר? עכשיו שאלנו בהרחבה את השאלה, עכשיו אפשר להתחיל לענות עליה. הסיבה שקטשופ מוכר בכל העולם היא מותג אחד מסוים של קטשופ שכבר דיברתי עליו - הקטשופ של היינץ. זה עד היום הסוג הכי נמכר בעולם של קטשופ ובעצם מה שאחראי למה שאנחנו קוראים לו קטשופ היום. היינץ היא חברת מזון אמריקאית מאוד ותיקה שייצרה שימורים וחמוצים ורטבים, כל מיני, וב-1906 היא הוציאה בפעם הראשונה קטשופ בבקבוקים. עכשיו, היינץ לא המציאה את הקטשופ, היא גם לא המציאה את המילה קטשופ. היו קטשופים עוד קודם, רובם פשוט לא היו מאוד טובים. עגבניות זה ירק והן פשוט לא מחזיקות מעמד המון זמן. אתם לא יכולים לצפות שרסק עגבניות שאתם שמים בבקבוק יישאר טרי, זה מתקלקל מאוד מהר. אז כדי שזה לא יקרה ואפשר יהיה לשים את זה על המדף ולמכור את זה אחרי שבוע או אחרי חודש, אז שמו בקטשופ חומרים משמרים, הרבה מהם. כמות של חומרים משמרים שנחשבה לרעילה. אז הבעלים של חברת היינץ, שקראו לו היינץ, נתן למדען האוכל הראשי שלו את המשימה לעשות קטשופ שיישמר טרי וגם טעים, וגם לא רעיל אם אפשר. הפתרון שלו היה להוסיף לרסק העגבניות הזה חומץ, הרבה. כלומר, בדרך כלל ברוב הקטשופים היה קצת חומץ, אבל הוא הגדיל בהרבה את כמות החומץ. כלומר, בעצם זה כמו שמחמיצים מלפפונים, אז בעצם הוא החמיץ את העגבניות. ולכל זה הוא גם הוסיף הרבה סוכר ומלח, ככה שזה שמר על החומרים טריים הרבה יותר זמן ומה שהתקבל זה קטשופ. זה היה די שונה מהקטשופים האחרים שהיו בזמנו, שנעשו עם מעט מאוד חומץ וסוכר אם בכלל, אבל זה יצא מתברר טעים. אני יודע שזה נשמע קצת מוזר כשקוראים את הרכיבים כי יש בזה חומץ שזה חמוץ וסוכר שזה מתוק ומלח שזה מלוח, אבל דווקא השילוב הזה זה מה שעושה את זה טוב. בנוסף לזה בעגבניות ובחומץ יש באופן טבעי גם אוממי, ככה שקטשופ כולל את כל הטעמים הבסיסיים - זה כל הטעמים ביחד וחזק. ואם זה קטשופ חריף אז בכלל. הקטשופ של היינץ היה כזאת הצלחה שמהר מאוד כל היצרנים האחרים ישרו קו והתחילו לייצר קטשופ באותה שיטה. וזה הפך להיות ההגדרה למה זה קטשופ. כל קטשופ שאתם קונים היום הוא מוצר שכולל עגבניות, חומץ, סוכר ומלח. יש הבדלים ביניהם שזה הבדלים במינון של כמה סוכר בדיוק, כמה מלח, וגם קצת תיבול של חומרים אחרים. אם תקראו את האותיות הקטנות על האריזה של קטשופ, של קטשופ היינץ, אז תגלו למשל שהוא כולל סלרי. אוקיי, אתם יכולים אבל לעשות קטשופ גם בבית, זה לא מאוד מסובך. לוקחים עגבניות, מרתיחים אותן, מועכים אותן, מסננים את המים. ממה שנשאר, הדבר הזה של העגבניות, לזה מוסיפים חומץ וסוכר ומלח וקיבלתם קטשופ. אז היינץ הם הסיבה שקטשופ הוא מה שהוא היום. אז נשאלת השאלה - מה הוא היה קודם? ועוד שאלה היא על אריזה של קטשופ באנגלית תמיד אתם תראו שכתוב Tomato Ketchup, קטשופ עגבניות. שזה די כאילו ברור, זה קטשופ, הוא עשוי מעגבניות. ממה אתם עוד הולכים לעשות קטשופ, מדגים? בואו נחזור אחורה למאה ה-19. מצאתי עותק של הספר White House Cookbook, ספר הבישול לבית הלבן משנת 1887. ספר שאין לו באמת שום קשר לבית הלבן אבל ככה קוראים לו וכן יש בו הרבה מאוד מתכונים, כולל רשימה די מכובדת של מתכונים לקטשופ, הרבה מהם. זה כולל שני מתכונים שונים לקטשופ עגבניות, ואחד לקטשופ מעגבניות ירוקות. אבל לא רק. יש שם גם מתכון לקטשופ מלפפונים. איך עושים קטשופ מלפפונים? בערך כמו שעושים קטשופ עגבניות מתברר, רק שמשתמשים במלפפונים במקום, ואני מניח שזה לא יוצא אדום והטעם של זה שונה, אבל גם זה קטשופ. וחוץ מזה יש שם גם מתכון לקטשופ שזיפים, ולקטשופ ענבים, ולקטשופ תפוחים, ולקטשופ אגוזים, וקטשופ פטריות, וקטשופ צדפות. שלא תהיה פה טעות, כן? כשאני מדבר נגיד על קטשופ פטריות, אני לא מדבר על קטשופ מעגבניות שמוסיפים לו פטריות בתיבול, לא, אני מדבר על קטשופ מפטריות. אין אף עגבנייה במתכון הזה. פשוט קחו פטריות עם חומץ, תרתיחו, לעיסה תוסיפו תיבול וחומץ ויש לכם קטשופ פטריות. מן הסתם הטעם של זה וגם הצבע של זה ממש ממש לא דומים לשום דבר שהייתם מגדירים היום כקטשופ. אבל זה קטשופ פטריות, זה היה הסוג הכי נפוץ ומוכר של קטשופ לאורך כל המאה ה-19. הרבה הרבה יותר מקטשופ עגבניות. יותר אנשים הכירו קטשופ בתור משהו שעשוי מפטריות מאשר מעגבניות. אבל מתברר שהמילה הזאת 'קטשופ' לא קשורה בכלל לעגבניות שבמטבח אלא לצורת ההכנה. ואפשר לעשות קטשופ מכל דבר כמעט. עוד דבר שצריך לציין זה שבספר הזה המילה קטשופ לא מאויתת כמו הצורה הרגילה שמאייתים אותה היום, הם בעצם כותבים Catsup, שזה דומה באופן חשוד למרק חתול. אבל בדקתי - חתולים לא היו אף פעם חלק מהמתכון. אפשר לעשות קטשופ מהרבה דברים, לא מחתולים. ולמרות זאת יש מקומות שבהם מאייתים את זה ככה עד היום. יש מתכון אחר מוקדם הרבה יותר מ-1817, שהוא בעצם אחת הפעמים הראשונות שבהם בכלל מוזכר הרעיון של קטשופ מעגבניות. אבל זה לא רק עגבניות, המתכון גם כולל בצלוצלים, ג'ינג'ר, פטריות כמובן ואנשובי. יש בו רבע קילו אנשובי במתכון. תכלס לא נשמע לי כזה רע, זה כמו רוטב מוצלח לפיצה רק עם התוספות כבר בפנים, שווה לנסות. אבל אוקיי, אז אם קטשופ יכול להיות עשוי מכל דבר, אז איפה הוא התחיל? מה היה הקטשופ המקורי? אז מתברר שהקטשופ מגיע מסין. בואו נלך עוד יותר אחורה ממה שדיברנו עליו עד עכשיו. בתחילת המאה ה-16 סוחרים בריטים הגיעו לדרום-מזרח אסיה, כלומר האזורים שהיום הם מלזיה, אינדונזיה, ושם הם פגשו סוחרים סינים. הם הגיעו מאזור אחד מסוים בדרום סין והם הכירו להם רוטב שנקרא... האמת הוא נקרא כמה דברים טיפה טיפה שונים, משום שדיברו שם כמה שפות וכמה דיאלקטים של כל שפה, ככה שהשם הוא לא תמיד בדיוק אותו דבר. זה קט-צ'ופ, או גט-צ'ופ, או קוא-צ'אפ, שאת כולם אני בטוח ממילא מבטא לא נכון, אז מה זה משנה. גם איך שעושים את הרוטב הזה זה קצת השתנה ממקום למקום, היו כל מיני גרסאות. כלומר, גם ההיסטוריה של האוכל וגם ההיסטוריה של השם היא די מורכבת. אבל בגרסה הכי מקוצרת ופשוטה שלה, בשפה שדיברו באזור הזה של סין, שפה שהיא לא בדיוק הסינית הנפוצה של היום, 'צ'אפ' או 'צ'ופ' היה רוטב, ו'קיי' זה דג. קיי-צ'ופ הוא רוטב דגים. כלומר האופן שבו מכינים את זה זה בערך כמו הקטשופ עגבניות עם פטריות ואנשובי, רק בלי הפטריות וגם בלי העגבניות. המתכון הוא בערך ככה: לוקחים אנשובי או דגים אחרים, תלוי שוב יש כל מיני גרסאות באזור ובטעם תלוי, מכניסים את הדגים לצנצנת, מוסיפים מלח, סוגרים את הצנצנת ואז שמים אותה על המדף ונותנים לצנצנת הזאת לשבת במשך כמה חודשים או כמה שנים עד שזה מותסס. ובאופן מאוד מפתיע המתכון הזה הוא לא הדבר שהכי בשום מחיר בעולם לא הייתי מוכן להכניס לפה, תגידו נפלתם על השכל? אלא לקטשופ. כלומר הדבר שבזמנו קראו לו קטשופ. ואולי עוד יותר מפתיע שגם הסוחרים הבריטים שהגיעו לשם, הם טעמו את זה וזה היה מספיק טעים כדי שהם לא רק ישתכנעו שזה ראוי למאכל אלא גם יגידו 'וואלה את זה חייבים לקחת הביתה לחלק לחבר'ה'. אז הם לקחו את זה לבריטניה, המשיכו לקרוא לזה קטשופ, ואז כמובן התחילו לשנות את המתכון ולהוסיף לזה עוד כל מיני דברים אחרים כמו פטריות, בירה, עניינים, ובסופו של דבר מרוב תוספות הם שכחו להכניס את הדגים. ככה שלא נשאר שום דבר מהמתכון המקורי חוץ מהשם. מתברר שהמילה קטשופ היא כל כך קליטה שהיא שרדה במשך מאות שנים בזמן שהדבר שהיא מתארת השתנה לחלוטין - מרוטב דגים זה הפך לרוטב פטריות, לרוטב עגבניות ולרוטב עגבניות עם חומץ והמון סוכר שהוא הדבר היחיד שילדים מוכנים לאכול. מוזר. אני לא יודע אם יותר מוזר מתרנגול הודו, אבל מוזר. עכשיו כל זה היסטוריה עתיקה. אבל בדברי ימי הקטשופ בטח יוזכר גם האירוע התמוה שקרה ממש לא מזמן בישראל. בארץ על שוק הקטשופ שולטות שתי חברות: היינץ, החברה הבינלאומית הגדולה שמוכרת קטשופ בכל העולם, ואסם, החברה המקומית שהרבה יותר ותיקה בארץ בתחום הזה. יש עוד יצרנים של קטשופ בארץ אבל הם מאוד קטנים יחסית ובדרך כלל בסופר במדף של הקטשופ אתם תראו אסם והיינץ וזהו. אף אחת משתיהן לא משתמשת בדגים לייצור הקטשופ שלה, החומרים שבהם הם משתמשים הם די דומים, התהליך די דומה. איזה מהם יותר טעים - זה עניין של טעם אישי ואף אחת משתיהן לא מממנת את הפודקאסט הזה. כמובן, מבחינתנו זה פשוט שני מוצרים על המדף, מבחינתם זאת מלחמה. וב-2015 חברת אסם השתמשה בנשק לא קונבנציונלי במלחמה הזאת. היא פנתה למשרד הבריאות בדרישה להסיר מהמדפים את הקטשופ של היינץ, משום שהוא הטעיית הצרכן. כי על הבקבוק הזה כתוב קטשופ, אבל אסם טענה שהדבר שנמצא בתוך הבקבוקים האלה הוא לא קטשופ. עכשיו, קודם כל נתחיל מזה שזה שהמדינה יכולה להכתיב ליצרנים מה מותר להם ואסור להם לכתוב על האריזה של המוצרים שלהם זה לא דבר חדש. זה פשוט המצב, ויש לזה סיבה מצוינת - כי חברות מסחריות לא יספרו לכם את כל האמת על המוצרים שלהם אם לא הכריחו אותם. לכן יש סטנדרטים ויש תקנים שמגדירים בפירוט רב מה בדיוק צריך להיות במוצר שלכם ואיך צריך לייצר אותו כדי שיהיה לכם מותר לקרוא לו כמו שאתם רוצים לקרוא לו. יש המון תקנים כאלה, יש תקן כזה לכמעט כל מוצר שתוכלו לחשוב עליו. לדוגמה - מיץ תפוזים. יש כל מיני מוצרים שונים שלהם לפעמים קוראים מיץ תפוזים. יש מיץ סחוט, יש מיץ שמגיע בבקבוקים גבוהים כאלה של ליטר וחצי שכוללים קצת תפוז והרבה צבע מאכל, ויש דברים שהם אמנם כתומים ועל העטיפה שלהם יש תמונה של תפוז אבל בשום חלק של תהליך הייצור שלהם לא היה מעורב אפילו תפוז אחד. עכשיו, אם הייתם נותנים ליצרנים לקרוא למוצרים שלהם איך שבא להם, אז כולם היו קוראים למוצר שלהם מיץ תפוזים. אף אחד לא היה מתנדב לקרוא למוצר שלו 'מים עם צבע מאכל ותמצית של סוכר'. ולכן יש תקן. תקן ישראלי ת"י 52 - מיצי פירות ונקטרי פירות - מגדיר שכדי לכתוב על הבקבוק שלכם 'מיץ תפוזים', הדבר שצריך להיות בו חייב להיות מורכב אך ורק מתפוזים ולא שום דבר אחר, שום תוספת. רק למה שהוא 100% תפוז מותר לקרוא מיץ תפוזים. עכשיו, אם המוצר שלכם עשוי מ-50% תפוזים והיתר תוספות, אסור לכם לקרוא לו מיץ תפוזים, אסור לכתוב על העטיפה שלו מיץ תפוזים. מותר לכתוב 'נקטר תפוזים'. נקטר זה משקה שכולל אחוזים גבוהים יחסית של מיץ אבל לא 100%. ואם הדבר הכתום שלכם כולל פחות מ-50% תפוזים, אז זה לא מיץ וזה לא נקטר. ולכן על הבקבוקים האלה לא כתוב מיץ תפוזים. זה לא כתוב כי אסור להם לכתוב את זה. כתוב 'משקה בטעם תפוזים'. וכמובן גם על זה אפשר להתווכח - כלומר אם טעמתם פעם את אחד הדברים הסגולים שכתוב עליהם בטעם ענבים, אז אתם בטוח יודעים שאין להם טעם של ענבים בכלל. ואף אחד עד היום לא הצליח לפענח מה זה טעם למבדה או אם סחטו למבדות בשביל זה. אז כמו לכל דבר גם לקטשופ יש תקן בארץ. ת"י 524 מגדיר מה זה קטשופ. וההגדרה הזאת, כמו שאמרתי, מפורטת וכוללת משפטים כמו 'המוצר יהיה בעל צבע אדום ולא יכיל זרעים או קליפות או חלקים גסים'. ו'בהישפך הקטשופ על צלחת, לא ייפרד הנוזל מהמוצר'. וגם 'בבדיקה לפי סעיף 305 לא יימצאו בקטשופ חרקים או חלקיהם'. כולם כללים שנשמעים מאוד סבירים והגיוניים לקטשופ, גם אני מעדיף את הקטשופ שלי בלי חרקים. חוץ מזה יש בתקן הזה משפט אחד שאומר ככה: 'תכולת מוצקי העגבניות תהיה לפחות עשרה אחוז במשקל מכלל המוצר'. שגם זה נשמע כמו כלל מאוד הגיוני, אפילו קצת נמוך - כאילו עשרה אחוז זה הכל? קטשופ לא אמור להיות עשוי מעגבניות? איך רק עשרה אחוז? אז קודם כל, אחוז העגבניות בקטשופ הוא יותר גבוה מעשרה אחוז, אבל עגבנייה עשויה בעיקר ממים. אז האחוז שמדובר עליו זה אם מוציאים את כל המים מהקטשופ, מייבשים את זה לגמרי, מה שנשאר - מוצקי העגבניות - זה צריך להיות עשרה אחוז. עכשיו, באסם לקחו את הקטשופ של היינץ ובדקו אותו במעבדה והגיעו למסקנה שהוא לא עומד בתקן הזה. כי מוצקי העגבניות בקטשופ של היינץ הם רק שישה אחוז ולא עשרה אחוז, ולכן לפי התקן הישראלי זה לא קטשופ. עכשיו, צריך להודות - זה היה קצת אידיוטי. כי קודם כל לכל מדינה יש את התקנים שלה, והתקן הזה של עשרה אחוז מוצקי עגבנייה בקטשופ מתברר שהוא קיים רק בארץ. בכל המדינות האחרות הדרישה למוצקי עגבניות היא נמוכה יותר אם היא קיימת, ועובדה בכל העולם קוראים לקטשופ קטשופ. אבל מעבר לזה, עצם היומרה לבוא להיינץ, החברה שלמעשה הגדירה מה זה קטשופ - כלומר הסיבה שאתם חושבים על קטשופ בתור משהו שעשוי מעגבניות ולא מפטריות או מדגים, הסיבה הזאת היא היינץ - אז לבוא אליהם ולהגיד להם שמה שהם עושים זה לא קטשופ ורק אתם יודעים מה זה באמת קטשופ, זה סליחה אבל זה די דבילי. ועדיין - זה החוק. זה התקן בארץ והיינץ לא עמדו בתקן. ולכן התרגיל הזה עבד. היינץ, כדי לא לעבור על החוק, נאלצה לשנות את הכיתוב על האריזות של המוצר שלה. במקום לכתוב 'קטשופ', היא כתבה בעברית 'מטבל עגבניות', מטבל עם ת'. מה זה מטבל? לא יודע, בחיים לא שמעתי על המילה הזאת חוץ ממטבל עגבניות, אבל מתברר שזה כמו נקטר לקטשופים. השם באנגלית דרך אגב נשאר אותו דבר, עדיין כתוב שם Tomato Ketchup, משום שהתקן לא מתייחס לאנגלית - הוא מתייחס למה שכתוב בעברית. אז קטשופ היינץ הוא באופן רשמי לא קטשופ, ובאסם בטח היו נורא נורא מרוצים מעצמם למשך כמה זמן, ואז זה השתנה. כי היינץ גם היא חברה מאוד גדולה ויש להם הרבה כוח וגם להם יש השפעה. אז זה אמנם לקח קצת זמן, אבל באוגוסט 2016 נחתם תיקון לצו הגנת הצרכן שעליו חתומים שני שרים: שר האוצר והכלכלה שהיה אז משה כחלון, ושר הבריאות ליצמן. שניהם פינו מעיסוקיהם החשובים כדי לחתום על תיקון לחוק שאומר בדיוק דבר אחד - השורה בתקן הקטשופ הישראלי שמדברת על כלל המוצקים נמחקה. התיקון הדחוף הזה לא היה משהו שישפיע על חייהם של הרבה אנשים, זה למעשה היה חסר משמעות לחלוטין לכל העולם חוץ מלהיינץ. זה היה תיקון חוק פרטי בשבילם רק כדי שהם יוכלו לחזור לקרוא לקטשופ שלהם קטשופ. אבל אז קרה משהו קצת מפתיע. היינץ לא עשו את זה. להיינץ היה מותר לחזור לקרוא לקטשופ שלהם קטשופ. הם לא עשו את זה. הם המשיכו לקרוא לו 'מטבל עגבניות'. ועד היום, נכון לזמן ההקלטה הזאת, על שום בקבוק של היינץ שנמכר בארץ לא כתוב בעברית קטשופ, כתוב מטבל עגבניות. וזה אחרי שהם טרחו ושינו את החוק בשביל שהם יוכלו לעשות את זה. למה היינץ לא עשו את זה? האמת - אני לא יודע. זה באמת די תמוה. אני בטוח שיש לזה סיבה, אולי סתם עושים דווקא, אבל אני גם בטוח שלפחות חלק מהסיבה הזאת היא שהם גילו שזה פשוט לא מאוד אכפת להם. אני לא בטוח שהיינץ מכרו בקבוק אחד פחות של קטשופ משום שלא היה כתוב על הבקבוקים שלהם קטשופ. כי כשאתם הולכים לסופר, אתם בדרך כלל לא שואלים את עצמכם: 'המממ, הבקבוק הזה שנראה בדיוק כמו הבקבוק של קטשופ היינץ והוא מלא בחומר אדום והוא נמצא במדף של הקטשופ וכתוב עליו באנגלית קטשופ - מה זה יכול להיות? אני לא יודע מה זה! אין לי מושג! לא כתוב! אני חיפשתי קטשופ אבל אני לא יודע מה זה!' ברור שלא. אני בטוח שרוב האנשים אפילו לא שמו לב שהכיתוב על הבקבוק השתנה. הם פשוט המשיכו לקנות את אותו הקטשופ שהם רגילים. זה ממש לא משנה אם כתוב על זה קטשופ או לא, כתוב על זה היינץ וזה אדום וזה בצורה של בקבוק קטשופ. יש המון מוצרים שלא כתוב עליהם בגדול מה הם וזה לא משנה. כשאתם רואים פחית אדומה שעליה כתוב קוקה-קולה אבל לא כתוב על הפחית מה זה - איך אתם יודעים מה זה? מה זה הדבר שיש בפחית מתוצרת קוקה-קולה? איזה מוצר זה? זה משקה? זה שמן מכונות? זה מרכך כביסה? אני לא יודע! לא, אתם כן יודעים מה זה. אתם יודעים מה יש בתוך פחית של קוקה-קולה ואתם גם יודעים שהדבר האדום שנמצא בתוך בקבוק של קטשופ היינץ הוא קטשופ. וזה שלא כתוב על זה קטשופ לא שינה שום דבר. אז מה הייתה השאלה? האם קטשופ הוא באמת קטשופ ולמה קוראים לו קטשופ. אז התשובה היא כן, קטשופ הוא באמת קטשופ, אפילו אם קוראים לו מטבל עגבניות. אבל אם אתם רוצים ממש להקפיד על סטנדרטים, אז תצטרכו לספור את אחוזי מוצקי הדגים בקטשופ שלכם. זאת הייתה התשובה. אני רוצה להגיד תודה לאיתי שלמקוביץ' שהתלונן שבכל פעם שאני מחפש מומחה למשהו זה אף פעם לא בתחום שלו, אז הנה - היה משהו בתחום שלו. וגם לאלירן לוי שיעץ לי בתחום המלאית והאינדונזית, שזה נושא שבסוף לא ממש נכנס לפרק אבל אתם יודעים שבאינדונזית Kecap זה רוטב סויה? חוץ מזה אם זה היה מעניין, אז בטח תתעניינו גם בפרק 'ארטיק קרטיב', שגם הוא מדבר על מאבקים מסחריים בין חברות ישראליות מיתולוגיות שהשפיעו מאוד על מה שאנחנו אוכלים ואיך אנחנו קוראים למה שאנחנו אוכלים. דורון פישלר 16:31 לך יש מזרון פנדה, לאשתך יש מזרון פנדה, אפילו לכלב שלך יש מזרון פנדה. ומה עם הילדים? להם לא מגיע? פנדה ג'וניור הוא המזרון לילדים ולנוער. הוא עשוי משתי שכבות נוחות - שכבת ויסקו ומתחתיה שכבת ספוג צפופה לתמיכה מרבית. ויותר מזה, יש לו גם שני צדדים שמתאימים לשלבים שונים בהתפתחות הילד: צד קשה לילדים עד גיל ארבע וצד רך יותר לילדים מגיל ארבע ומעלה. פנדה ג'וניור עומד בכל דרישות תווי התקנים האמריקאים והישראלים והוא אינו מכיל או פולט רעלים מסוכנים. יש לו גם כיסוי בד שניתן להסיר בקלות ולכבס במקרה של אתם יודעים פספוסים פה ושם. ואם בטעות תירדמו עליו בעצמכם בזמן שאתם מרדימים את הילד, לא תרגישו בהבדל. בקרו ב-pandazzz.co.il, הזינו את קוד הטבה 'עושים' - OSIM - ותזכו בחמישה אחוזי הנחה על הקנייה. pandazzz.co.il. שדרגו את השינה שלכם. דורון פישלר 17:16 מריה יילגן אורוסה היא גיבורה לאומית. היא מופיעה על בולים ויש פסלים שלה וילדים לומדים עליה. והיא הייתה מהנדסת מזון. זה לא דבר שקורה הרבה. אנשים שמופיעים בדרך כלל על בולים ושטרות וכאלה הם לוחמים, ראשי ממשלות, משוררים לפעמים, אבל אני לא חושב שיש הרבה מקרים של מהנדסי מזון שזוכים לכבוד הזה. אבל בפיליפינים כן יש אחת כזאת. מריה יילגן אורוסה נולדה בפיליפינים, היא למדה בארצות הברית אבל היא חזרה לפיליפינים, זה היה בתקופה בין מלחמות העולם ובפיליפינים הייתה בעיה. זה לא שלא היה אוכל, אבל אנשים עדיין היו רעבים. הפיליפינים היא מדינה עם המון אנשים שצריך להאכיל ויש להם משאבים, יש דברים שגדלים בפיליפינים, ובכל זאת המדינה הייתה תלויה באוכל מיובא. וזאת הייתה בעיה עוד יותר גדולה כשהתחילה מלחמת העולם השנייה והמדינה פחות או יותר התנתקה מכל שאר העולם - אי אפשר היה לייבא מזון מחוץ. אז כדי לעזור לפיליפינים לעמוד ברשות עצמה ושניתן יהיה להאכיל את כולם, אורוסה ניסתה למצוא תחליפים למזון מחומרים שהיו זמינים. והיא המציאה המון דברים, המון. יש מאות המצאות שרשומות על שמה. למשל כשהיה מחסור בקמח היא המציאה את ה'דרק', שזה סוג של עוגיית אורז מועשרת בוויטמינים וטוענים שהיא הצילה מרעב אלפי אנשים. היא גם הבריחה אוכל לשבויים הפיליפינים שהיו במחנות היפניים. וכשהאמריקאים והיפנים נלחמו על מנילה, רוב התושבים פונו מהעיר, אבל היא בחרה להישאר שם כדי לדאוג לאנשים שנשארו שם, ושם היא גם נהרגה במהלך הקרבות. אז בהחלט יש כבוד, בהחלט היא נחשבת לגיבורה לאומית פיליפינית. אבל מכל הדברים שהיא המציאה יש דבר אחד שנשאר עד היום, אחד הדברים הכי פיליפינים שיש, שנמצא בכל בית פיליפיני פחות או יותר. אחת הבעיות אז הייתה שלא גידלו הרבה עגבניות בפיליפינים, לכן עגבניות היה צריך לייבא וקטשופ היה דבר מאוד יקר. לעומת זאת בננות היו בשפע. אז מריה אורוסה המציאה את קטשופ הבננה. האמת שהרעיון של קטשופ בננה היה נשמע לי יותר מוזר לפני ששמעתי על זה שהיה גם קטשופ מאגוזים ופטריות פעם, אבל עדיין פחות שגרתי. מייצרים את זה באופן די דומה, כרגיל, אלא שהתוצאה היא לא אדומה - הקטשופ הזה באופן טבעי לא אדום, אבל צובעים אותו באדום כדי שזה ייראה כמו קטשופ. גם הטעם של זה הוא לא בדיוק כמו קטשופ, אבל זה לא דבר שהיה וחלף. זה קיים עד היום, דורות של ילדים פיליפינים גדלו על קטשופ בננה, זה הקטשופ שהם מכירים. ועד היום הקטשופ המוכר והסטנדרטי בפיליפינים הוא לא קטשופ עגבניות, הוא קטשופ בננה. ואפשר למצוא אותו בכל חנות בפיליפינים או בכל מקום שיש בו אנשים מהפיליפינים, כי הם נוטים לקחת את זה איתם. זה כמו במבה או טחינה אצל הישראלים - כל מקום שהם הולכים הם מחפשים מאיפה הם ישיגו את הטחינה שלהם. מאכל לאומי. זאת הייתה התשובה. אם אתם רוצים לשלוח לי שאלות אתם יכולים לעשות את זה בטופס שנמצא באתר של 'התשובה' - osimhistoria.com/theanswer. אני גם עושה הרצאות בכל מיני נושאים, חלקם קשורים לפודקאסט חלקם לא, אם אתם רוצים להזמין אותי אליכם או לשמוע הרצאה שאני עושה אונליין אתם מוזמנים להתעדכן בדורון פישלר נגד העולם בפייסבוק. עורך הסאונד גיא בינור, ייעוץ ותמיכה מורלית אביב שם טוב, מנהלת קהילות ומאלפת פינגווינים שרה סילבצקי, עורך ראשי של הרשת רן לוי, מנהל עסקי דני תימור. לי קוראים דורון פישלר. שלום ובתיאבון.
        ]]></content:encoded>
    </item>
    
    <item>
        <title>[התשובה] בונוס: המטמון של קפטן שרעבי</title>
        <link>https://mat-mo.github.io/podtext/episodes/htshvbh/htshvbh-bvnvs-hmtmvn-shl-qptn-shr-by.html</link>
        <guid>https://mat-mo.github.io/podtext/episodes/htshvbh/htshvbh-bvnvs-hmtmvn-shl-qptn-shr-by.html</guid>
        <pubDate>22 בדצמבר 2020</pubDate>
        <description>Transcript for [התשובה] בונוס: המטמון של קפטן שרעבי from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה. יש 10 חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 ג'וזף סלמנדרה וחגוד המלך שאלו: היי דורון, למה אתה אומר אנשובי במלעיל דמלעיל ולא אנשובי במלעיל? או להיפך, אני לא לגמרי בטוח. אז ככה, תראו. במה שנוגע לתוספות לפיצה, אני לומד מהטובים ביותר. אני לומד מצבי הנינג'ה. אם לאונרדו אומר שהוא לא רוצה אנשובי, אז זה מה שאני אומר. זה אנשובי מבחינתי. זאת תשובה, רק שזה לא בדיוק פרק של 'התשובה', זה רק בונוס קטן. בכל מקרה, פרסומת ואנחנו נתחיל תכף. קריין 03:21 תרצו או לא, אוכל במשלוח הוא אחד הדברים הכי מדוברים בשנה האחרונה. ולא רק אצלנו. בפורטוגל למשל אוהבים להזמין המון המון בשר, מדינה של קרניבורים אפשר להגיד. בבולגריה אוהבים הרבה פסטה, והולנד היא בכלל מדינה של נשנושים. איך אפשר לדעת את כל הדברים האלה? זה חלק מהדברים שאתה יודע כשאתה עובד בצוות הפיתוח המרכזי של Just Eat Takeaway. אגב, ישראל היא גם כן קרניבורית לא קטנה, אבל אצלנו מזמינים גם הרבה סלטים וירקות טריים. Just Eat Takeaway היא אחת החברות המובילות בעולם בתחום העולה של משלוחי אוכל, עם פריסה של 23 מדינות ומעל 200,000 מסעדות. כעת, לאחר שרכשה את תן ביס הישראלית, Just Eat Takeaway הקימה בתל אביב מרכז פיתוח חדש אשר יהווה את חוד החנית של הפיתוח הטכנולוגי של החברה. לשם, Just Eat Takeaway מגייסת מנהלי צוותים במגוון תחומים. בקרו באתר הבית שלנו, עושים היסטוריה דוט קום, לחצו על הבאנר של Just Eat Takeaway ושלחו קורות חיים או הודעות. ושיהיה בתיאבון. דורון פישלר 04:34 היי, זה לא פרק של 'התשובה'. רק רציתי להבהיר. פרקים של 'התשובה' יוצאים פעם בשבועיים, בימי שני פעם בשבועיים, אם לא קרה שום דבר מיוחד. זה לא זה. זה רק בונוס קטן, תוספת קטנה בין הפרק של השבוע שעבר לפרק של השבוע הבא. אז קודם כל היי, מה שלומכם? מה קורה? אז ככה. יש, אתם מכירים את עמוד הפייסבוק שאני כל הזמן מזכיר בפודקאסט, שקוראים לו דורון פישלר נגד העולם. שם אני מפרסם פרקים חדשים והרצאות שלי אונליין וכל מיני דברים נחמדים אחרים שקורים. למשל, ברגע זה, נכון למאזיני ההווה, אני לא יודע בקשר למאזיני העתיד, הם תמיד בעייתיים, אז תמצאו שם את הלינק לסקר לבחירת הפרקים הטובים, הפרקים חביבי הקהל של השנה של 'התשובה'. אז תצביעו! למה לא? אני פשוט אוהב לדעת מה פופולרי כדי לדעת איזה עוד סוג של פרקים לעשות. הזוכים יוכרזה בטקס חגיגי שיתקיים מתישהו אצלי בארון, כנראה. יש גם כמה סקרי פודקאסט השנה שנערכים בכל מיני מקומות ואתם מוזמנים כמובן להצביע למי שאתם רוצים, אני לא אגיד לכם למי להצביע, וגם לזה אני אקשר שם. אבל חוץ מזה, לפעמים פשוט קורים שם דברים נחמדים עם התגובות. אז לא מזמן יצא הפרק הכפול, המטמון של קפטן דרייק. ואם לא שמעתם אותו עדיין, אז תשמעו אותו קודם, כי אני הולך לספלייר אותו כאן קצת. בתגובה לפרק, אז עדיאל שרעבי שלח לי מכתב שהוא קיבל. מכתב, מכתב-מכתב, על נייר, לא מייל. זה אשכרה הגיע בדואר במעטפה, מעטפה מקושטת עם לוגו של משרד עורכי הדין אלונסו קוורבו אבודגוס ממדריד. והמכתב הזה אומר באנגלית דבר כזה: מר שרעבי הנכבד. ראשית, הרשה לי להציג את עצמי בפניך. ייתכן שמכתבי יפתיע אותך מכיוון שלא הייתה תקשורת קודמת בינינו. שמי הוא עורך דין אלונסו קוורבו, עורך דין ספרדי ודוקטור למשפטים. אני מייצג את מר ברק שרעבי זכרונו לברכה. מר שרעבי, כך מתברר מהמכתב, הוא מת ב-2015 מהתקף לב וסרטן. מסכן, הוא היה לו התקף לב וסרטן והוא מת משניהם. בכל אופן, לפני מותו של מר שרעבי הוא הפקיד בבנק הון בשווי של 11 מיליון ו-500 אלף יורו. הוא הותיר את זה בלי צוואה ועד היום לא נודע על שום קרוב משפחה שלו. ואם לא יימצא קרוב משפחה של מר שרעבי, הבנק יעקל את הרכוש. אז עורך הדין אומר: עד כה לא מצאתי אף קרוב משפחה של לקוחי המנוח ולכן החלטתי לחפש אזרח ישראלי אמין עם אותו שם משפחה, ואני מבקש את רשותך להציג אותך לבנק בתור קרוב משפחתו מכיוון ששם המשפחה שלך זהה. עכשיו, כמובן שזה לא אומר שאתה תקבל 11 מיליון יורו בחינם, דברים כאלה לא קורים. לפי התנאים שמצוינים בצוואה, אה, חשבתי שאין צוואה, לא משנה, ש-20% מהכסף יחולקו בין ארגוני צדקה וה-80% האחרים יחולקו שווה בשווה בין עורך הדין הנכבד לבין מר שרעבי שהוא עכשיו היורש של הזה, והעסקה היא כמובן לגיטימית לחלוטין וזה מגן עליך מפני כל ספרד-חוק או משהו כזה, אז תכתוב לי בבקשה. זה די מדהים, הדבר הזה עשה אותי כל כך שמח. כלומר, כלומר זה לא, זו הונאה בוטה ושקופה אבל וואו! כלומר, בפרק אני אמרתי שהונאת דרייק לא באמת הלכה לשום מקום, היא חיה וקיימת עד היום, אבל אני פשוט חשבתי שאני מדבר על אתם יודעים, עוקץ ניגרי. שלום יקר, אני לייצג בת דודה מאוחרת מארצך, כמו הדברים שתרא פה כתב לי בזמנו. אבל לא, זה דבר הרבה יותר מושקע, שנשלח לא במייל אלא על נייר. ויותר מזה, יש פה את הקטע הזה של שם המשפחה. זאת אומרת, אתה מיוחד משום שיש לך את שם המשפחה הזה, אז אתה יכול לקבל את הירושה של הבנאדם הזה עם השם משפחה. זה דרייק! זה הונאת דרייק בדיוק, חוץ מהקטע שברק שרעבי הוא ככל הנראה לא פיראט מפורסם. זה מדהים איך שזה אותו דבר, איך שזה פשוט לא השתנה בכלל. זה הרבה יותר אמין מהעוקץ הניגרי המצוי. המיילים האלה בדרך כלל הם כל כך מטופשים שהם מנוסחים באופן כזה עילג שזה פלא שמישהו נופל בזה אי פעם. אבל כאן, המכתב הזה תכלס נראה לא רע. כלומר, אני יכול להבין איך מישהו ייפול במלכודת הזאת. יש הרבה פרטים שאפשר לזהות שזה לא אמיתי, אבל זה מאוד מפורט, יש דברים שהופכים את זה לאמין יחסית. ואמרתי, זה מגיע עם נייר מכתבים ולוגו וחותמת ומשרד עורכי הדין הזה הוא משרד עורכי דין אמיתי. אני חיפשתי אותו, יש להם אתר, ובאתר שלכם יש הודעה שבה כתוב: אם קיבלתם מאיתנו מכתב שמבטיח לכם ירושה, זאת הונאה, אל תענו להם, וגם בבקשה אל תספרו לנו על זה, אנחנו כבר יודעים, אנחנו מטפלים בזה. עושה רושם שהם קיבלו הרבה פניות בקשר למכתב הזה. חוץ מזה יש פה כמה שכלולים שאני חושב שאפילו אוסקר הרצלה היה גאה בהם. כלומר, הוא מציג את זה מראש בתור משהו לא באמת חוקי, כי קפטן שרעבי הוא לא באמת קרוב משפחה שלך, אז מה שאתה עושה פה הוא לא באמת, למרות ההבטחות לשיא החוקיות. לכן א', אסור לך לדבר על זה, זה סוד. ואם לא תספר על זה לאנשים אז יש פחות סיכוי שמישהו מהם יגיד: מה עובר עליך, אתה לא רואה שזו הונאה? חוץ מזה, העובדה שזה לא חוקי גם תהיה כנראה תירוץ מצוין לזה שאחרי שתיתן לעורך הדין הנכבד מר אלונסו קוורבו קצת דמי טיפול או משהו, אז פתאום אי אפשר יהיה להמשיך בתהליך כי המשטרה עלתה על זה או משהו, ואתה לא תקבל שום דבר, מצד שני סביר שלא תתלונן בפני אף אחד. סחתיין, שיטה טובה באמת. זה קודם כל היה מפליא שדבר כל כך דומה עדיין קיים ועובד בגלוי אפילו היום. אבל אחרי שפרסמתי בעמוד את המכתב הזה, אז מתברר שיש עוד אחד. מר זיגדון, מתברר, קיבל מכתב שנפתח ב'עליי לפתוח בבקשת דיסקרטיות, חשוב לשמור על סודיות. הרשאי להציג את עצמי כי אולי אפתיע אותך לקבל את המכתב הזה מכיוון שלא הייתה תקשורת קודמת בינינו. שמי כריסטיאן לאון פריי, רישיון עורך דין מספר 3307, אני מייצג את המנוחה גברת פרידה זיגדון'. פרידה, לא תאמינו, יש לה רכוש בבנק אבל היא לא הורישה אותו והוא לא מצא מישהו עם אותו שם משפחה, אז הוא חיפש וכל העסק הזה. הסכום הוא שונה דרך אגב, זה 5 מיליון ו-250 אלף יורו, שזה אני טועה שזה בדיוק חצי ממה שהיה לקפטן שרעבי? לא בדיוק, לא. זה סכום אחר. ו-10% מתוכם ילכו לצדקה, 30% לעורך דין ו-60% ליורש הלא כל כך חוקי. ככה שהפרטים פה הם טיפ-טיפה שונים. וישנו מתברר גם המכתב שנועם פישלר העביר לי, מכתב שהגיע לאבא שלו מפירמת עורכי דין אחרת בכלל, שאומר: מר פישלר היקר, אני פונה אליך ומבקש את סודיותך וכל הזה, אני הייתי פרקליטה של רחל פישלר שהותירה הון של 5 מיליון ו-250 אלף יורו, אותו דבר בדיוק כמו בקודם. איזה צירוף מקרים. שם דרך אגב הוא טוען ששמו המלא של מר פישלר הופיע בצוואה של רחל, רק שהם לא מצאו את הנכון אז הם פונים למישהו אחר עם אותו שם. וזה דרך אגב צריך לציין שרחל לא מעבירה שום אחוזים לצדקה. איזו רחל זאת. עכשיו, כמובן זה אומר שנשלחו המון כאלה. זאת אומרת, אני לא יודע כמה, אבל אם בקבוצת דגימה כל כך קטנה מצאתי שלושה כאלה ועוד אחד שסיפר שהוא קיבל מכתב כזה, אז אני לא יודע כמה הם שולחים. וזה מעניין כי זה הרבה יותר מושקע. כלומר, יש פה איזשהו אלגוריתם שמוציא את המכתבים האלה כנראה, אני לא חושב שהם כותבים אותם ביד. זאת אומרת, הם דומים אבל הם לא זהים בדיוק אחד לשני, הניסוחים הם קצת שונים בכל פעם, אבל עדיין צריך לשלוח בתפוצה מאוד מאוד רחבה כדי שאנשים ייפלו בזה. וזה עדיין עובד דרך הדואר. וואלה. אני לא אתפלא אם אפילו עדיין היום יש אנשים שמוכרים את הירושה של סר פרנסיס דרייק ממש, כי דברים כאמור לא משתנים בכלל. אז כן, זהו. אמרתי, זה לא היה פרק, זה היה סתם משהו קטן מגניב שמצאתי. שבוע הבא אנחנו חוזרים עם פרק רגיל, חדש. אז זהו, גיא שמתוב עורך, רביב שמתוב ייעוץ ותמיכה מוראלית, סרה סילבסקי מנהלת את פינגווין, ביי.
        ]]></content:encoded>
    </item>
    
    <item>
        <title>[התשובה] איך להגיע לאולטימה?</title>
        <link>https://mat-mo.github.io/podtext/episodes/htshvbh/htshvbh-yk-lhgy-lvltymh.html</link>
        <guid>https://mat-mo.github.io/podtext/episodes/htshvbh/htshvbh-yk-lhgy-lvltymh.html</guid>
        <pubDate>28 בדצמבר 2020</pubDate>
        <description>Transcript for [התשובה] איך להגיע לאולטימה? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] פרק השנה</title>
        <link>https://mat-mo.github.io/podtext/episodes/htshvbh/htshvbh-prq-hshnh.html</link>
        <guid>https://mat-mo.github.io/podtext/episodes/htshvbh/htshvbh-prq-hshnh.html</guid>
        <pubDate>11 בינואר 2021</pubDate>
        <description>Transcript for [התשובה] פרק השנה from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? דורון פישלר 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 רוי שאל את השאלה המקורית: אם האדם בא מן הקוף, איך זה שעדיין יש קופים? ועל זה אני אענה בשאלה. אם קטשופ עושים מעגבניות, איך זה שעדיין יש עגבניות? כמו כן, אם שתיים ועוד שתיים זה ארבע, איך זה שעדיין יש שתיים-ים? על זה חשבתם? בכל אופן, זאת התשובה, כלומר זאת לא התשובה, זה לא פרק רגיל של התשובה, זה לא פרק סטנדרטי, זה פשוט פרק ביניים, הערה כזאת, כמה הודעות מנהלתיות וסיכום של סקר הפרק הטוב של השנה שעברה. בכל אופן, זה תיכף יתחיל. תיכף, עכשיו. עכשיו, עכשיו. תיכף יהיה טום-טו-דו-טו-טום ואז זה יתחיל. לא, אני אחכה. אני אחכה, אנחנו כולנו נשב פה ונחכה שיהיה טום-טו-דו-טו-טום ואז יתחיל. אוקיי, כן, יש לנו זמן. יש לנו זמן. לי יש את הזמן שלי. שנעשה משהו בינתיים? בוא נשחק ארץ עיר. אני אעשה א', תעשו לי סטופ. א'... רן לוי 03:58 אני מקבל המון פניות מהורים שמבקשים שנוסיף לרשת שלנו פודקאסטים עבור ילדים. אז פודקאסט לילדים אין לנו עדיין ברשת, אבל עד שיהיה, הנה אלטרנטיבה מצוינת. 'אוטו-טו' היא סדרה של שירים, משחקים, חידות והפעלות לילדים בני שנתיים עד שבע שאפשר להוריד לטלפון ולהשמיע להם תוך כדי נסיעה. הילדים ייהנו מכל רגע, ובמקביל ילמדו על ארץ ישראל, מילים חדשות באנגלית ועוד. יש אפילו דפי צביעה ומפות שאפשר לפתוח בטלפון במקביל להאזנה. אישור לרכישת סדרת אוטו-טו חוויה בנסיעה תמצאו באתר הבית שלנו, ranlevi.com, או הקליקו עכשיו על הבאנר שמופיע לכם על המסך באפליקציית עושים היסטוריה באנדרואיד. אוטו-טו, ממש תוך שניות תקבלו את אוטו-טו חוויה בנסיעה ישירות לנייד. נסיעה נעימה. דורון פישלר 05:05 היי, אני דורון וזה לא פרק של התשובה, זה בונוס, כמו שאנחנו עושים לפעמים. נגמרה שנה לא מזמן. שנת 2020 עברה, משום מה היא לא הייתה שנה פופולרית במיוחד. בכל שנה יש סיכומים, אז בתור התחלה תודה לכל מי שהצביעו עבור התשובה בסקר פודקאסט השנה של Geektime. זכינו בפודקאסט השנה בקטגוריית העשרה. חוץ מזה, היה סקר אחר שנערך בזמן האחרון, שרה סילבצקי, מנהלת הקהילות שלנו, פרסמה סקרים לבחור את הפרק הטוב של השנה. יותר מ-1,000 אנשים שלחו תשובות, 1031 ליתר דיוק. התוצאות הן: במקום החמישי עם 199 קולות - קרב מוחות (סיפורים משלוש ממלכות). במקום הרביעי עם 248 קולות - המטמון של קפטן דרייק. במקום השלישי עם 303 קולות - ארטיק-קרטיק. ובמקום השני והראשון, תכלס תיקו כי ההפרש היה קטן - במקום השני 'תמאם שוד' ובמקום הראשון עם 397 קולות - נאורו. מה אפשר להבין מזה? שבתור מאזינים של פודקאסט שנקרא התשובה, אתם לא ממש אוהבים תשובות. כי ארבעת הפרקים שהיו פרקי סיפור הגיעו לחמשת המקומות הראשונים. אולי מוסר ההשכל הוא פשוט להפסיק עם הקטע הזה של לענות על שאלות ולעשות פשוט סיפורים. כמה מאזינים הציעו לעשות פודקאסט מקביל שקוראים לו 'הסיפור'. אני רוצה להכריז שזה לא יקרה כרגע. הפרקים האלה הם הרבה עבודה. 'נאורו' עבר יותר גרסאות מכל פרק אחר. נכון לעכשיו 'התשובה' נשאר באותו פורמט, פודקאסט של תשובות לשאלות שמדי פעם עושה הפסקה לספר סיפור. אם אתם מכירים סיפורים מעניינים ולא מוכרים, שלחו לי לינק בטופס באתר. דרך אגב, הטופס של השאלות עבר לאחרונה את השאלה ה-10,000. השאלה ה-10,000 הייתה: 'האם קיים סיכוי כלשהו שיהיה לנו עוד ירח בגודל דומה לירח שכבר יש? האם כולם ימותו מזה?'. מעניין. בשבוע שעבר עשינו אירוע לייב בקשר לספרים של 'בחר לך דרך להרפתקה'. ההקלטה המלאה עדיין נמצאת בפייסבוק בעמוד 'דורון פישלר נגד העולם'. שתהיה לכם שנה מצוינת, תתחסנו טוב, ונתראה בפרק הבא. Speaker 3 19:30 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osinhistory.com או הורידו את אפליקציית עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] איך להיות מלך? (או מלכה)</title>
        <link>https://mat-mo.github.io/podtext/episodes/htshvbh/htshvbh-yk-lhyvt-mlk-v-mlkh.html</link>
        <guid>https://mat-mo.github.io/podtext/episodes/htshvbh/htshvbh-yk-lhyvt-mlk-v-mlkh.html</guid>
        <pubDate>18 בינואר 2021</pubDate>
        <description>Transcript for [התשובה] איך להיות מלך? (או מלכה) from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל רגע אבל אם הוא עשה ככה... תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:32 שאלה מספר עשרת אלפים חמישים ושתיים. 'אני אוהב פיצה', ככה הוא הזדהה, שאל: למה פיצה זה כזה טעים? שאלה מספר עשרת אלפים מאה חמישים ותשע. הראל שאל: מה קורה אם חופרים בור עד לקצה השני של העולם? אתם יודעים שכבר עניתי על השאלות האלה? תקשיבו לפרקים הראשונים של 'התשובה', אני יודע זה היה די מזמן, יש לי שני פרקים שמוקדשים בדיוק לשאלות האלה. למה פיצה זה טעים ומה עושים אם חופרים לצד השני של כדור הארץ. זה מוזר קצת שאני מתחיל לקבל שאלות על תשובות שאני כבר עניתי. אז לא יודע, תחזרו לראשית ימי האתר, יכול להיות שיש שם כבר תשובות לשאלות שלכם. בכל אופן, זאת התשובה. תשובה חדשה לשאלה חדשה, יחסית, תכף. דורון פישלר 03:37 העולם כל הזמן מתקדם. על בתים חכמים ואינטרנט אוף ת'ינגס כבר שמעתם? ארדואינו, מחשב זעיר עם סביבת פיתוח בקוד פתוח, הוא שער הכניסה שלכם לעולם הזה. בקידס פור מי תמצאו ערכות למידה להתנסות בפיתוח תוכנה ומשחקים לארדואינו, קורסים שילמדו אתכם את כל מה שצריך לדעת כדי להתחיל לפתח עם ארדואינו, וכמובן עזרה ותמיכה לפי הצורך. אם אתם אנשי חינוך או רק רוצים לחשוף את ילדכם לעולם האלקטרוניקה והתוכנה, הערכות של קידס פור מי הן בדיוק מה שאתם מחפשים. היכנסו לאתר kits4.me/osim או הקליקו על הבאנר באתר ובאפליקציית עושים היסטוריה והקלידו קוד קופון 'עושים' בעברית ותקבלו עשרה אחוזי הנחה על המוצרים והקורסים של החברה. kits4.me/osim. דורון פישלר 04:40 היי, אני דורון פישלר, זאת התשובה. צוף שאל: באיזה מדינות אני יכול להיות מלך או מלכה? אם אתה רוצה להיות מלך, אז בבקשה. קודם כל תשאלו את עצמכם למה בעצם אתם רוצים להיות מלך או מלכה. כי אם מה שאתם רוצים זה להנהיג, לעמוד בראש מדינה, אז יש דרכים קלות יותר מלהיות מלך. במדינה דמוקרטית כל אחד יכול להיות ראש ממשלה, או נשיא, או קנצלר, או מפקדת משלשלת זוהר, איך שהתפקיד מוגדר. פשוט אתם צריכים להקים מפלגה, לשכנע את הבוחרים, לרוץ בבחירות, לנצח, לנהל משא ומתן קואליציוני, ואז אתם ראש ממשלה. קל, כל אחד יכול לעשות את זה. להיות מלך או מלכה זה יותר טריקי. קודם כל פשוט יש פחות זמינות, כי יש פחות מדינות שבהן אפשר לעשות את זה. לכל מדינה יש איזה שהוא ראש מדינה, ראש ממשלה או נשיא, אבל היום רק למדינות מעטות יחסית יש מלך. מדינה שבה שולט מלך היא מונרכיה, ופעם היו הרבה מהן. היום פחות. אני ספרתי שמונה עשרה מדינות שבהן שולטים מלכים. רשימה שכוללת את דנמרק, שבדיה, ספרד, סעודיה, בחריין, תאילנד, ירדן, קמבודיה, בהוטן ועוד כמה. דרך אגב, למלך של בהוטן קוראים 'המלך הדרקון', שזה הרבה יותר שווה מסתם מלך. חוץ מזה יש מלכה אחת בעולם, אליזבת השנייה, שאותה אתם מכירים בתור מלכת אנגליה, למרות שזה לא באמת התואר שלה. היא לא מלכת אנגליה, היא מלכת הממלכה המאוחדת, ושל ממלכות חבר העמים הבריטי, שזה כולל גם את ברבדוס וג'מייקה ואיי שלמה וטובאלו וגם מדינות קצת יותר מוכרות כמו ניו זילנד ואוסטרליה וקנדה. כן, מלכת אנגליה היא גם מלכת קנדה. עכשיו חוץ מכל אלה יש שלוש מדינות: אנדורה, ליכטנשטיין ומונאקו שהן נסיכויות, כלומר יש להן מונרך שליט, רק שלא קוראים לו מלך, קוראים לו נסיך. זה לא שהנסיך הוא בן של מלך, יש רק נסיך. מה ההבדל בין להיות שליט שקוראים לו נסיך לבין להיות מלך? תכלס אין הרבה הבדל, זה די אותו הדבר. יש גם אחת לוקסמבורג, שלשליט שלה קוראים דוכס גדול, ושוב זה עדיין די אותו הדבר. ויש מדינה אחת עם קיסר, נרוהיטו, הקיסר של יפן. יושב בכיסא, מנופף בדגל, זה אלמנט חוזר פה של ציטוטים מרוק ישראלי משנות ה-90. הבא בתור הוא סוס. יש גם שני סולטנים בברוניי ובסולטנות עומאן, ויש גם כמה אמירים שגם זה, הם לא משתמשים במילה מלך אבל זה בייסיקלי מלך בשפה אחרת. כולן מונרכיות. אז ההגדרה למה זה בדיוק מלך היא לא סופר ברורה. בדרך כלל מקובל שמלך זה תואר של ראש מדינה שעובר בירושה. כלומר כדי להיות מלך לא צריך להיות פופולרי או טוב או חכם או פוליטיקאי טוב, צריך להיות רק הבן של המלך הקודם, זה הכל. אבל כשמסתכלים על הרשימה מקרוב, לפעמים ההגדרה הזאת לא לגמרי מתאימה. למשל במלזיה יש מלך, יש שליט שהתואר שלו הוא המלך, אבל הוא מתחלף כל חמש שנים. כל חמש שנים בוחרים אחד חדש. היום המלך עבדאללה ריאטודים, הסולטן של פהנג, הוא המלך. חוץ מזה הוא גם היה חבר במועצת פיפ"א, אבל זה לא תואר שמקבלים בירושה אני חושב. מצד שני, לרפובליקה הדמוקרטית העממית של קוריאה, מדינה שאנחנו מכירים יותר בשם צפון קוריאה, לה יש מנהיג שלא קוראים לו מלך, קוראים לו 'המנהיג העליון' או 'יושב הראש הראשון' או 'כבודו האהוב', וזאת כמובן רפובליקה עממית דמוקרטית, לא ממלכה. אבל בואו. האיש הזה הוא השליט לכל ימי חייו, והוא קיבל את התפקיד בירושה מאבא שלו, שקיבל אותו מאבא שלו. באיזה אופן זה לא מלך? אז ההגדרה היא קצת נזילה. ובנוסף, כל מה שדיברנו עליו זה המדינות שיש להן מלכים. אבל זה לא אומר שאלה המלכים היחידים בעולם. יש הרבה מלכים שהם פשוט לא מלכים של מדינה, כי לא כל ממלכה היא מדינה. בעיקר באפריקה, יש די הרבה מלכים באפריקה. למשל שמעתם על רונלד אדוארד פרדריק קימרה מוונדה מוטבי השני? כי הוא המלך של בוגנדה. אני יודע שבוגנדה נשמע כאילו אני מרמה בארץ עיר, סוג של א' סטופ ב', ארץ... בוגנדה. כן בטח בוגנדה, כן זה המקום שבו אוכלים בילקי ושותים בוקה קולה ובגני חיות יש בירפות וברנפים. אז לא, יש מקום כזה, בוגנדה. בוגנדה היא חלק מאוגנדה. המדינה אוגנדה, שלה יש נשיא דרך אגב לא מלך, היא כוללת בתוכה חמש ממלכות שונות, ממלכות עתיקות הרבה יותר מהמדינה אוגנדה עצמה, שעד היום לכל אחת מהן יש מלך שיש לו סמכות מסוימת על האזור שבו הוא שולט. הוא לא מלך של המדינה, אבל הוא מלך של ממלכה קטנה יחסית. ואחת הממלכות האלה, הכי גדולה מביניהן, היא בוגנדה. יש שושלת מלוכה שנמשכת כבר שבע מאות שנים של מלכי בוגנדה. דרך אגב, לתושב בוגנדה קוראים מוגנדה, ולעם שחי בבוגנדה קוראים בגנדה, ולשפה שלהם קוראים לוגנדה. כלומר אם לסכם: בבוגנדה שבאוגנדה חי מוגנדה ומדבר לוגנדה. כמו כן הכלכלה שלהם מבוססת בעיקר על חקלאות, ולכן יש יסוד סביר לשער שגנן גידל דגן בגן בבוגנדה שבאוגנדה. אז בבוגנדה המלך הוא לא ראש המדינה, ובקנדה המלכה בכלל חיה במדינה אחרת, ובמקומות אחרים המלך הוא כן עם כוח פוליטי. בקיצור, מה זה בעצם אומר להיות מלך וכמה כוח יש לו, זה דבר שמשתנה ממקום למקום. וגם החוקים לגבי איך להיות מלך הם שונים ממקום למקום, אז אני לא יכול לדבר על כל ממלכה וממלכה ומה בדיוק החוקים שלה. אבל באופן כללי הכלל הוא שבמונרכיות השלטון עובר בירושה. אז הדרך הראשונה להיות מלך: להיוולד בן של מלך. אני לא יודע כמה פרקטי זה, אבל זאת הדרך הכי קלה. גם זה לא תמיד מספיק, כי מה קורה אם למלך יש יותר מבן אחד? מה אם יש לו כמה בנים? מה אם אין לו בנים בכלל? מה עם בנות? מה עושים אז? צריך כללים בשביל זה. אז לכל מיני מונרכיות יהיו כל מיני פתרונות או חוסר בפתרונות לעניין הזה. למשל באימפריה העות'מאנית המוקדמת, מי ששלט בה היה הסולטן. והאימפריה הזאת הייתה ענקית, לכן הסולטן היה אחד האנשים הכי חזקים בעולם. עכשיו כשהסולטן מת, הבן שלו הופך לסולטן במקומו. אבל לא היו חוקים ברורים לגבי איזה מהבנים שלו יהיה הסולטן. וכל עוד יותר מאחד מהבנים חי, השלטון תמיד בסימן שאלה, כי תמיד הייתה האפשרות שהבן האחר יתפוס את השלטון. אז מה שקרה זה שמהרגע שהסולטן מת, הבנים שלו נכנסו למוד משחקי הרעב. כלומר כל אחד מהם מנסה להיות הראשון שתופס את השלטון והורג את כל האחרים. זה היה בטח די מלחיץ להיות בן של סולטן. אתה חי את כל החיים שלך עם הרבה מטרות ואתה נחמד ואתה בן של המלך וכל זה, ואז ברגע אחד תחסל או שיחסלו אותך. השיאן בנושא הזה היה ככל הנראה מהמט השלישי, שתפס את השלטון ב-1566 ומיד הרג את כל 19 האחים שלו. ומכיוון שהחוק אוסר על אח אחד לשפוך את דמו של אחיו, הוא הורה פשוט שיחנקו אותם. וככה לא נשפך דם, אז הכל בסדר. כדי להימנע ממצב כזה, יש ממלכות שאצלם זה יותר מסודר. למשל אם נחזור רגע לבוגנדה, מוונדה מוטבי השני הוא המלך הנוכחי, את זה כבר אמרנו. אבא שלו היה המלך מוטסה השני. כלומר זה לא השם המלא שלו, השם המלא שלו זה סר אדוארד פרדריק ויליאם דייוויד וואלוגמבה מוטבי לואנגולה מוטסה השני. עכשיו לאדוארד פרדריק ויליאם... להוד מעלתו היו לפחות עשרים ואחד ילדים משלוש עשרה נשים שונות, אולי יותר. וגם כאן אין שום חוק שאומר שהבן הבכור שלו דווקא יהיה המלך, זה יהיה אחד מהם. אבל הבוגנדים לא הורגים אחד את השני סתם. מה שקורה זה שיש מועצה מלכותית מיוחדת שבוחנת את הילדים של המלך, את האופי שלהם, והיא בוחרת מי מביניהם הכי מתאים להיות מלך. והיא מספרת לו את זה בסוד. הבחירה הזאת נשמרת בסוד, וכנראה בצדק, עד שהמלך מת. ואז אחרי שהמלך מת, מגלים מי מבין הנסיכים יהיה המלך החדש. הגיוני. הממלכות שרובנו מכירים יותר זה הממלכות האירופיות. להרבה ארצות באירופה יש עד היום מלכים ומלכות: לספרד, בלגיה, דנמרק, שבדיה, נורבגיה וכמובן בריטניה. לכולם יש מלכים שהיום ברוב המקרים הם קישוט, הם לא באמת עושים שום דבר והם לא ממש שולטים כי אלה דמוקרטיות, אבל נתנו למלך להשאיר את הכתר שלו ולהתנהג כמו מלך. שם החוק הוא שהבן הבכור הוא זה שלוקח את השלטון. מהרגע שהוא נולד הוא היורש. אבל עדיין, מה קורה אם הוא לא בסביבה או לא זמין או לא קיים, משהו כזה? אז יש חוקים. יש חוקי ירושה מאוד ברורים. ניקח את בריטניה. כרגע המלכה היא המלכה אליזבת, מלכת הממלכה המאוחדת כבר הרבה זמן. עכשיו כשהיא תמות... אם היא תמות... אני לא לגמרי בטוח שזה יקרה אי פעם, זה לא ממש נראה בכיוון... אם זה יקרה, אז מן הסתם הבן הבכור שלה יהיה המלך במקומה. ואחריו יהיה הבן שלו עם עדיפות לבן הבכור, ואחר כך בסדר העדיפויות לפי סדר הלידה שלהם. כל זה מאוד פשוט. מה קורה אם למלך אין בנים או בנות בכלל? אז במקרה כזה עולים שלב בעץ המשפחה, זאת אומרת הולכים דור אחד אחורה ומסתכלים על האחרים, האחים של המלכה שמתה אם יש לה אחים. ואם הם כבר מתו, אז על הילדים שלהם. ואם אין כאלה, אז לוקחים עוד אח. ואם גם הוא לא נמצא, אז הולכים עוד דור אחורה... אוקיי זה נהיה כבר קצת מורכב, אבל העיקרון החשוב הוא זה: היורש הוא בעדיפות ראשונה הבן, אם אין בן אז האח. והאופן שבו אני זוכר את זה הוא לא לפי בית המלוכה הבריטי, שאין לי שום סימפטיה מיוחדת אליו, אלא לפי בית מלוכה אפריקאי אחר שבו אני מבין הרבה יותר: מלך האריות. במלך האריות בתחילת הסרט מופסה המלך מגיע לבקר את סקאר אחיו ואומר לו: 'סראבי ואני לא ראינו אותך בטקס לכבוד סימבה'. וזאזוא אומר: 'כאחיו של המלך היית צריך להיות ראשון בשורה'. וסקאר אומר: 'הייתי ראשון עד שכדור הצמר הקטן נולד'. אז מופסה אומר: 'כדור הצמר הזה הוא בני ומלכך בעתיד'. וסקאר אומר: 'הו, מיד ארכוש לו קידה'. אוקיי, הנקודה היא כזאת: סקאר היה הראשון בשורה, הוא היה הראשון בתור לרשת את המלך כי הוא אח שלו, עד שלמלך נולד בן. ברגע שנולד לו בן, אז הבן הוא הראשון וסקאר הפך להיות השני בשורה. לכן כדי להיות מלך סקאר היה צריך להרוג את שניהם, גם את מופסה וגם את סימבה. זה כמובן אם אתם מקבלים את התיאוריה שסקאר הרג את מופסה, אני לא חושב שזה קרה, אני חושב שהוא הופלל... לא משנה. בקיצור, הבן מגיע קודם, אחר כך האח. אז אלה החוקים. אם אתם מחפשים את המלך הבא, קחו עץ משפחה מפורט של משפחת המלוכה ותמצאו אותו שם. לא משנה כמה אנשים חסרים, כמה אנשים נעדרים, כמה אנשים מתו, תמיד אפשר בסופו של דבר למצוא את מי שהכי קרוב שיהיה המלך הבא. וככה אפשר למספר, לעשות רשימה מלאה של המועמדים למלוכה, וכמובן הרשימה הזאת צריכה להתעדכן כל הזמן כי בכל פעם שמישהו מת או מישהו נולד אז צריך לשנות את זה. אז נכון לרגע הקלטה זאת, במקום הראשון ברשימה נמצא צ'ארלס הנסיך מוויילס, ובמקום השני ויליאם הבן שלו, ובמקום השלישי ג'ורג' הבן שלו. וכמו ששמתם לב, אלה אנשים שההורים שלהם ידעו שהם הולכים אולי להיות מלכים ולכן נתנו להם שמות מסורתיים יפים כאלה כמו צ'ארלס, הנרי, ג'ורג', שמות שנשמעים טוב עם תוספות כמו השלישי, הכובש, כאלה דברים. עכשיו אם אתם יורדים ברשימה, אתם מגיעים לאנשים שדי יודעים שאין באמת הרבה סיכוי שהם הולכים להיות מלכים אז הם נותנים שמות פחות מלכותיים. למשל במקום ה-71 בתור לכתר הבריטי נכון לכרגע נמצאת טלולה לאסלס, שתהיה הוד מעלתה טלולה הראשונה לשמה אם רק שבעים אנשים אחרים פתאום ייעלמו באופן מסתורי. ועוד דבר מעניין זה שכמה מקומות מתחתיה, במקום השמונים, שם נמצא הוד מעלתו המלך האראלד החמישי מנורבגיה. ומשום שמשפחות המלוכה של אירופה תמיד נטו להתחתן אחת עם השנייה לצרכים פוליטיים, אז הן מאוד מאוד מעורבות אחת בשנייה. אז מלך נורבגיה הוא קרוב משפחה של מלכת אנגליה, זה אומר שאם שבעים ותשעה אנשים ייעלמו, אז מלך נורבגיה יהיה מלך בריטניה. זה אומר שנורבגיה תכבוש את בריטניה? זה מעניין. בכל מקרה, אז דרך שנייה להיות מלך: להיות קרוב משפחה של מלך ולקוות שדי הרבה אנשים ימותו. וכאן יש לי חדשות טובות: אתם באמת קרובי משפחה של מלכת אנגליה. לא מאוד קרובים, אבל קצת. כלומר כל בני האדם קרובי משפחה באיזו שהיא רמה. כלומר אם נמשיך את עץ המשפחה הזה עוד ועוד ועוד לאחור ולרוחב, בסופו של דבר נגיע לכל העולם, נגיע גם אליכם. עכשיו נכון, סביר שהמיקום שלכם ברשימת המועמדים למלוכה הוא לא גבוה, בטח באזור ה-513 מיליון כזה פחות או יותר, אבל עדיין יכול להיות, מה יקרה אם כל האחרים ימותו? אם תהיה מגפת זומבים ענקית וחלק עצום מהאנשים בעולם ימותו, אז אולי תהיו מלך או מלכה, לא שיישאר הרבה על מה למלוך, אבל עדיין. האמת, אוקיי יש גם חדשות רעות: סביר שעדיין לא תהיו מלכי אנגליה, פשוט בגלל הסיבה הזאת. מלך או מלכת אנגליה הם גם ראש הכנסייה האנגליקנית, ובשביל להיות ראש הכנסייה האנגליקנית צריך להיות חלק מהכנסייה האנגליקנית. בחוקי הירושה של המלוכה מצוין במפורש שאסור למלך להיות קתולי. קתולים ואנגליקנים שניהם נוצרים, אבל סוגים שונים של נוצרים. זה לא הגיוני שראש הכנסייה האנגליקנית יהיה קתולי, כמו שזה לא הגיוני שהאפיפיור יהיה יהודי. עכשיו למרות שהחוקים לא מציינים במפורש דתות אחרות, אני לא חושב שזה יתקבל באהדה אילו המלך היה מוסלמי או יהודי או דרוזי או כל דבר אחר. אז החדשות הרעות הן שאתם כנראה לא תהיו מלך או מלכת אנגליה. דרך שלישית להיות מלכה - מלכה ולא מלך, כי זאת דרך שעובדת רק עבור נשים ולא עבור גברים - היא להתחתן עם מלך. זה די פשוט. למה זה עובד רק עבור נשים? כי אם את מתחתנת עם מלך, את מלכה. אבל אם אתה מתחתן עם מלכה, אתה לא מלך. המלכה אליזבת היא המלכה, והיא נשואה, אבל פיליפ בעלה של המלכה הוא לא המלך, הוא נסיך, הוא הנסיך פיליפ. למה זה המצב? בכל רגע נתון שולט רק מלך או מלכה אחת. זה לא שהמלך והמלכה שולטים במשותף, לא, רק אחד מהם באמת נחשב, רק אחד מהם הוא המנהיג. אבל אם יש מלך, אז אשתו מקבלת את התואר 'Queen Consort' או בעברית 'המלכה הרעיה'. יש הבדל מאוד גדול בין המלכה הרעיה לבין המלכה, זה בכלל לא אותו הדבר. מלכה היא מלכה, המלכה הרעיה היא לא בעלת סמכות, היא בסך הכל אשתו של המלך. אבל בדרך כלל לא אומרים את התואר המלא, קוראים לה מלכה, אז את מספיק מלכה לרוב האנשים. אז אמנם הנסיך פיליפ אמרנו, למרות שהוא בעלה של המלכה הוא לא מלך, אבל קייט מידלטון, זאת שהתחתנה עם הנסיך ויליאם, היא לא הייתה בשום מקום ריאלי בתור למלוכה קודם, אבל כשהוא יהפוך למלך, היא תהיה מלכה. המלכה קתרין. מלכה רעיה אמנם, אבל ווטאבר. כל זה חשוב לציין נכון לגבי המלוכה של בריטניה וזה לא אומר שאותם חוקים תקפים לגבי כל המקומות האחרים. אז לפני שאת מתחילה לתכנן תוכניות על להתחתן עם הבן של מוונדה מוטבי השני מבוגנדה, שווה לברר אם זה בכלל תופס שם העסק הזה. דרך רביעית להיות מלך: להשיג צבא ולעשות הפיכה. זה היסטורית עובד. זה עבד הרבה מאוד פעמים. כל השושלות האלה וכל הדרכים להחליט מי ראוי יותר להיות מלך זה בתיאוריה. מעשית, לאורך ההיסטוריה מי שהיה מלך הוא בדרך כלל מי שהיה לו צבא גדול יותר. כי אם יש לך אלפי אנשים עם חרבות או אקדחים, תלוי בתקופה, שרוצים שאתה תהיה המלך, אתה תהיה המלך. ויש הרבה מאוד מלכים ונסיכים ומועמדים למלוכה וקרובי משפחה שמצאו את עצמם פתאום לא לגיטימיים או נעדרים או נטולי ראש פשוט כי הם עמדו בדרך של מישהו אחר שרצה להיות מלך והיה לו את הצבא בשביל זה. אתם מכירים משחקי הכס? זה ככה. תמיד אפשר למצוא את התירוץ למה בקרבה משפחתית מסוימת דווקא המלך הזה הוא המלך הנכון. בסופו של דבר זה מי שיש לו יותר כוח יכול להיות מלך, ומי שיש לו כוח זה מי שיש לו צבא גדול יותר, ומי שיש לו צבא גדול יותר זה מי שיותר פופולרי. אז אפשר לקרוא לזה סוג מסוים מאוד ברוטאלי של דמוקרטיה? לא, זה לא יהיה תיאור מדויק. אבל אם מסתכלים על ההיסטוריה של בריטניה, היא מלאה בזה, כל הזמן אנשים רבו, אנשים נלחמו, אנשים הרגו אחד את השני על מי ראוי יותר להיות מלך. וזה הפסיק רק במאה וקצת השנים האחרונות מסיבה ברורה שפשוט זה הפסיק להיות כדאי להיות מלך. אליזבת היא מלכה כבר המון המון זמן ואף אחד לא טורח להתנקש בחייה, להרוג אותה, לטעון שהיא בעצם לא לגיטימית כי לאף אחד לא מאוד אכפת. כי המלכה היום דמות ייצוגית, אין לה ממש כוח אמיתי. מי שרוצה להשתלט על בריטניה ינסה להיות ראש ממשלה, לא מלך. החיים של מלכים ושל נסיכים הפכו להרבה יותר פשוטים ורגועים מהרגע שהתואר שלהם התרוקן ממשמעות. אז כן, להשיג צבא גדול ולעשות הפיכה כדי להיות מלך זה דבר שאפשר לעשות, אבל זה דבר קצת תמוה ולא מאוד נחמד לעשות. אז חוץ מזה יש עוד דרך אחת. הדרך החמישית להיות מלך: זו דרך שלה אני קורא 'כי ככה אמרתי'. זה אומר להכריז שאתה בעצם המלך, או שאת המלכה. זה היה חייב הרי לקרות בשלב כלשהו, נכון? כל שושלת מתחילה באיזה מקום. כלומר למה היא מלכה? כי אבא שלה היה המלך. למה אבא שלה המלך? כי אבא שלו היה המלך. למה אבא שלו המלך? כי דוד שלו היה... זה היה חייב להתחיל באיזשהו מקום, נכון? מתישהו איפשהו בעבר היה חייב להיות מישהו שפשוט הכריז 'אני המלך'. אז כן זה קורה לפעמים. לפעמים זה הופך לשושלת של מאות שנים. בדרך כלל לא. רוב האנשים שמכריזים על עצמם בתור המלך לא באמת הופכים לשושלות ארוכות. למשל זוג הראשון מלך אלבניה. הדבר הראשון והחשוב שצריך להגיד על זוג הראשון מלך אלבניה זה שקוראים לו המלך זוג הראשון. זה השם הכי מופלא בעולם. זה שם של חייזר שמשתלט על העולם. בכל אופן, אבל היה אחד כזה. ב-1922 זוג נבחר להיות ראש הממשלה של אלבניה. אחר כך הוא עבר להיות הנשיא של אלבניה, ואז הוא החליט שהוא המלך. הוא לא היה בן של מלך או נצר לשושלת מלוכה, הוא פשוט החליט שהוא מייסד עכשיו את שושלת המלוכה האלבנית. והוא נשאר המלך של אלבניה במשך 11 שנים. זה לא אומר שהוא היה פופולרי במיוחד. ניסו להתנקש בחייו לפחות חמישים פעם. בכל אופן ב-1939 האיטלקים פלשו למדינה וזוג ברח. ואחרי שהאיטלקים התפנו אחרי המלחמה, האלבנים החליטו שהם לא ממלכה, הם רפובליקה. למרות שזוג המשיך לטעון שהוא מלך אלבניה, הוא צעק את זה מרחוק כי הוא לא חזר אף פעם לאלבניה. אז בקיצור זה לא כל כך עזר העסק הזה, למרות שהשושלת נמשכת בעיקרון עד היום. הנכד של זוג שקוראים לו הנסיך לקה השני ממשיך לטעון שהוא נסיך הכתר ולאשתו הוא קורא נסיכת הכתר של אלבניה, ויש לו חשבון אינסטגרם רשמי פרינס לקה ואתר רשמי של חצר המלוכה האלבנית שבו נאמר שהזוג המלכותי ממשיך לשרת את מולדתם בנאמנות וכל זה למרות שדי אף אחד אחר לא חושב שהוא המלך. אלבניה היא לא ממלכה, העם האלבני לא חושב שיש לו מלך. זה מצב קצת תמוה לטעון שאתה מלך של מדינה כשאף אחד אחר לא מסכים איתך. אולי הפתרון היותר קל הוא להקים לעצמכם מדינה ולהכריז על עצמכם בתור המלך או המלכה. ויש אנשים שעשו בדיוק את זה. מיקרו-מדינות זה דבר. אני דיברתי על זה כבר בהזדמנות אחרת. אלה מדינות קטנטנות שאנשים מקימים לעצמם שאין להן שום הכרה בינלאומית. לפעמים זה בצחוק, לפעמים זה קצת יותר ברצינות, אבל זה לא שרוב המדינות בעולם מתייחסות לדברים האלה. אבל כביכול הן קיימות, יש להן כביכול אזרחים וכביכול מנהיגים. אז ישנה למשל המלכה קרוליין הראשונה מלכת לדוניה. לדוניה היא שטח של קילומטר מרובע אחד בשמורת טבע בשבדיה. אז קרוליין הראשונה היא מוכרת לעולם בתור מלכה? לא, היא סתם בן אדם פשוט כמו כולם. אבל האמת היא שגם אליזבת השנייה היא סתם בן אדם פשוט כמו כולם. אין באמת שום דבר מיוחד בה, אין לה שום דבר מיוחד בדם מלכותי, פשוט יש יותר אנשים בעולם שמסכימים לקרוא לה מלכה כי זאת המסורת, כי ככה. אז יש עוד כאלה, יש מנהיגים של מיקרו-מדינות כמו הנסיך מייקל בייטס מסילנד, והוד מעלתה המלכה אנסטסיה סופיה מריה הלנה מממלכת רוריטניה, והמלך כריסטופר הראשון מוויקסלנד, וכמובן אני. אם אתם מאזיני פודקאסטים ותיקים אתם יודעים שלי כידוע כבר יש מדינה. פישלנד. מדינה מאוד קטנה שאני האזרח היחיד בה, ויכולתי בקלות להכריז על עצמי בתור המלך של פישלנד. אבל אני לא. אני לא, כי פישלנד היא לא איזו רודנות. הרפובליקה העממית של פישלנד היא מדינה דמוקרטית. פעם בחמש ורבע שנים כל אזרחי פישלנד הולכים לקלפי ובוחרים את המנהיג החדש. וכל קול נספר. ואם יש טענות לרמאות בבחירות, אז סופרים הכל מחדש. אנחנו בפישלנד נשמור על עקרונות המדינה: שוויון, חירות ופרטי טריוויה מגניבים לכולם. תחי מדינתנו לנצח. מה הייתה השאלה? איך להיות מלך או מלכה? בהנחה שלא נולדתם נצר קרוב מאוד למלך או מלכה מכהנים של מונרכיה כלשהי, האפשרויות העיקריות שלכם הן להתחתן עם נסיך בהוטני או להקים מדינה משלכם. בהצלחה. עכשיו הפסקה קטנה ואחריה אני אספר לכם סיפור היסטורי עתיק מאוד על אחת הדרכים הכי לא סבירות שבהן מישהו הפך אי פעם למלך. וזה סיפור שכולל ליקוי חמה ודייסה חמה. תכף נחזור. דורון פישלר 34:51 נורא קל להיות קלישאה. בזוגיות, בעבודה, ובכלל בניהול החיים שלנו, לעשות את מה שאומרים לנו שנכון לעשות. קלישאות הן בדרך כלל הגו-טו המרכזי שלנו, אבל הן לא ממש בהכרח הדבר הנכון. מתי לאחרונה עצרתם לחשוב על הדברים שמגדירים אותנו? על אהבה וזוגיות, משמעות החיים, ומה הקשר בין העבודה שלנו לאושר שלנו? בדיוק בשביל זה Think and drink בנתה סדנה בשם Think and Be Different, לחשוב אחרת, לחיות אחרת. תשעה מפגשי מאסטר-קלאס של מיטב המרצים שחקרו בדיוק את התחומים הללו ומביאים את ההיבטים הפרקטיים של המחקרים שלהם כדי לסייע לנו לחיות חיים נכונים יותר עבורנו וקצת פחות אוטומטיים. לחצו על הבאנר של Think and Drink Different באתר ובאפליקציית רשת עושים היסטוריה או חייגו לכוכבית 6430 להרשמה לסדנה ולפרטים נוספים. Think and Be Different, לחשוב אחרת, לחיות אחרת. דורון פישלר 36:04 הסיפור על המלך, הגנן וליקוי חמה. באשור העתיקה, לפני כמעט ארבעת אלפים שנה, הם ידעו לפרש את רצון האלים. הם ידעו להסתכל על הכוכבים והרוחות והשמיים ולפי זה לדעת מה קורה, מתי יש סימן טוב ומתי יש סימן רע. ואחד הסימנים הכי גרועים שיכלו להיות היה ליקוי חמה. ליקוי חמה זה כמובן סימן שהאלים מאוד כועסים. ויותר מזה, אם יש ליקוי חמה, זה אומר שהמלך הולך למות. עשיתם משהו שמאוד הכעיס את האלים ולכן המלך שלנו הולך למות. אבל הייתה להם דרך להתמודד עם זה. אם ראו סימן מדאיג כזה שאומר שהמלך הולך למות, מה שהם עשו זה למנות מחליף למלך. המלך היה עוזב את העיר וגר מחוץ לעיר באיזשהו מקום מנותק וסודי, ובאופן זמני הוא היה מאבד את התואר מלך. הוא עדיין היה שליט, הוא עדיין היה שולח מכתבים והוראות, אבל העוזרים שלו והמשרתים שלו הקפידו לא לקרוא לו המלך, אלא לקרוא לו 'החבי'. והוא היה אומר את כל התפילות והשבועות הנכונות למצב הזה. באותו זמן היו בוחרים מלך מחליף. המלך המחליף היה מישהו מפשוטי העם, הרבה פעמים איזה עבד או אסיר או משהו כזה, מישהו שלא יחסר לאף אחד. שמים אותו בארמון ואומרים לו 'אתה המלך'. ופונים אליו בתואר 'אדוני המלך'. והוא חי בתור מלך כמה זמן, עד שמחליטים שזה מספיק. ואז הורגים אותו, מה שמגשים את הנבואה, כי המלך מת. אוי אוי אוי המלך מת, ואז מחזירים את המלך האמיתי ומחזירים לו את התואר מלך וככה אפשר להמשיך בחיים. דבר כזה קרה בשנת 1861 לפני הספירה בעיר מדינה שקוראים לה איסין, זה באזור שהיום הוא דרום עיראק. ויש לוחות חימר, כי ניירות לא היו, אבל יש לוחות חימר שעליהם עם כתב יתדות שמתעדים את מה שקרה שם. מה שמספרים זה שהיה ליקוי חמה וכן, מבחינה אסטרונומית כן באמת היה ליקוי חמה באותו זמן, ולכן המלך היה צריך לצאת לחופשה קטנה ולמנות מלך זמני במקומו. המלך המחליף שהם בחרו היה איש פשוט גנן שקוראים לו אנליל-באני. והוא קיבל את התפקיד של להיות מלך זמני. לא ברור אם הוא ידע שבסוף התהליך הזה הולכים להרוג אותו. אבל אז משהו לא בדיוק קרה לפי התוכנית. המלך, כלומר המלך האמיתי, מת. סיבת המוות לפי לוחות החימר האלה הייתה שהוא אכל דייסה חמה מדי. שזה סיבה משונה למות, אבל בכל אופן זה מה שקרה, הוא מת. אז עכשיו נתקלו בבעיה, כי הייתה נבואה שאומרת שהמלך ימות והמלך מת. אז עכשיו יש להם מלך אחר, מלך זמני, אבל אין מי שיחליף אותו, ולכן אנליל-באני הגנן נשאר המלך. הוא מלך במשך עשרים וארבע שנים, ואחריו הבנים שלו מלכו. כלומר הוא למעשה ייסד שושלת חדשה לגמרי של מלוכה. וכל זה בגלל שמינו אותו למלך זמני פעם. עכשיו האם הסיפור הזה הוא אמיתי? אין לי מושג. זה סיפור היסטורי, כלומר יש באמת לוחות, זאת אומרת נטען שזה מה שקרה. מצד שני ברור שהסיפור הזה נשמע טוב מכדי להיות אמיתי, ויש היסטוריונים שטוענים שסביר יותר שזה סיפור שאנליל-באני המציא באיזשהו שלב כשהסיפור האמיתי היה שהוא השתלט על המלוכה בכוח והרג את המלך, ואחר כך האשים דייסה חמה מדי. אבל הוא היה צריך איזה שהוא סיפור טוב שיסביר איך הוא נהיה מלך, אז המציא את הסיפור הזה. אם זה נכון? אני לא יודע. זה סיפור בן 3,800 שנה, אנחנו לא יכולים לדעת מה קרה באמת. אבל זה סיפור טוב. דורון פישלר 41:18 זאת הייתה התשובה. את כל הפרקים של הפודקאסט תוכלו למצוא בכל אפליקציית פודקאסטים או באתר של 'התשובה', osimhistoria.com/theanswer. עדכונים על פרקים חדשים והרצאות בכל מיני נושאים תמצאו ב'דורון פישלר נגד העולם' בפייסבוק. אם אתם רוצים להזמין אותי להרצאה אצלכם בארגון, בחברה, בחצר או משהו, אז אני פה. עורך ומפיק: גיא בינון. ייעוץ ותמיכה מורלית: אביב שם טוב. מנהלת קהילות: שרה סילבצקי. הפינגווינים משתוללים פה חופשי ואי אפשר להשתלט עליהם. עורך ראשי של רשת עושים היסטוריה: רן לוי. מנהל עסקי: דני תימור. אני, ראש הממשלה, המנהיג העליון ויושב ראש חבר המנהלים הכללי של הרפובליקה העממית של פישלנד, אבל אתם יכולים לקרוא לי דורון. ביי. לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] איך ליפול ממטוס ולהישאר בחיים?</title>
        <link>https://mat-mo.github.io/podtext/episodes/htshvbh/htshvbh-yk-lypvl-mmtvs-vlhyshr-bkhyym.html</link>
        <guid>https://mat-mo.github.io/podtext/episodes/htshvbh/htshvbh-yk-lypvl-mmtvs-vlhyshr-bkhyym.html</guid>
        <pubDate>1 בפברואר 2021</pubDate>
        <description>Transcript for [התשובה] איך ליפול ממטוס ולהישאר בחיים? from התשובה</description>
        <content:encoded><![CDATA[
            דורון פישלר 00:02 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע, אבל אם הוא עשה ככה... תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפודקאסט הזה נועד לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריאייטיב 02:41 רשת עושים היסטוריה. דורון פישלר 03:00 שאלה מספר 10,459. פישון דורלר שאל: אם היית חיה, איזה ביסלי היית אוהב? מ-1 עד 10. התשובה, וזה עשוי להפתיע אותך, היא לא. זאת התשובה. אנחנו תכף אחרי הפרסומות נתחיל באופן קצת יותר רציני. קריינות 03:07 SpaceWar, אחד ממשחקי הווידאו הראשונים בעולם, פותח בשנות ה-60 על ידי קבוצת סטודנטים ב-MIT והוא רץ על PDP-1, מחשב בגודל של מקרר ממוצע. מאז תעשיית המשחקים התפתחה כל כך עד שהיא שווה יותר מתעשיית המוזיקה והסרטים גם יחד. כן, שמעתם נכון. וכאן בישראל נמצאת אחת החברות המבטיחות בעולם בתחום משחקי המחשב. Overwolf, סטארט-אפ ישראלי, אחראית לאחד ממנועי פיתוח האפליקציות למשחקי PC הפופולריים בעולם. בזכות הפלטפורמה של Overwolf, כל אחד יכול לבנות אפליקציות ומודים למשחקים כמו World of Warcraft, CS:GO, League of Legends ועוד. והם יושבים ממש כאן ברמת גן. כל יום בחברה הזאת הוא גן עדן לגיימרים, ולא סתם החברה נבחרה על ידי Dun & Bradstreet לאחד מ-20 הסטארט-אפים שהכי טוב לעבוד בהם בישראל. עכשיו זו ההזדמנות שלכם להצטרף למשפחה. Overwolf ממשיכה להתרחב ומגייסת כעת למגוון תפקידים בתחומי פיתוח, עיצוב, QA, מוצר ושיווק. אם אתם מכורים למשחקי מחשב ורוצים לקחת חלק בעיצוב תעשיית הגיימינג העולמית, כבר מילאתם חלק לא מבוטל מדרישות התפקיד. הקליקו על הבאנר של Overwolf בעמוד הבית של רשת עושים היסטוריה ושלחו את קורות החיים שלכם עוד היום. דורון פישלר 04:36 היי, אני דורון פישלר, וזאת התשובה. פול מקרטני שלח לי שאלה, היי פול! חשבתי שאתה מת, מה קורה? בכל אופן פול שאל שאלה: אם אני נופל ממטוס, איך לשרוד ועד איזה גובה זה אפשרי בכלל? לעומת זאת אופיר שלח לי את השאלה: מה יקרה לנמלה אם היא תיפול ממגדל אייפל? עכשיו שתי השאלות בנושאים די דומים, כן? זה עוסק בדברים שנופלים, אבל מבין שתיהן נדמה לי שהשאלה של פול היא יותר דחופה. כלומר, הוא אמר 'אם אני נופל ממטוס', נכון? הוא לא אמר שהוא עכשיו נופל ממטוס, אבל אני לא יודע אם זה מין נימוס. זאת אומרת, יכול להיות שזה דבר שקורה לו והוא פשוט לא רצה להישמע יותר מדי בפאניקה. יכול להיות שפול שאל את השאלה בזמן שהוא נופל ממטוס? אז פול, קודם כל, דבר ראשון במקרה שאתה נופל ברגע זה ממטוס, קודם כל סחתיין. אני מאוד מעריך את זה שאתה בחרת לשמוע אותי עכשיו. כי תשמע פול, אני אהיה גלוי איתך - יש סיכוי טוב שלא נשאר לך הרבה זמן לחיות. כלומר, הנפילה ממטוס לוקחת כמה דקות, לא הרבה, וצריך למצות כל רגע בחיים, כן? ליהנות ממנו כמה שאפשר לפני המוות הבלתי נמנע. זה תמיד נכון, אבל זה נכון במיוחד כשאתה נופל ממטוס. אז אם אתה כבר נופל ממטוס עם אוזניות שמחוברות לטלפון שלך, יכולת לבחור לנצל את הרגעים האחרונים שלך כדי לשמוע את השיר שאתה הכי אוהב בעולם - 'Total Eclipse of the Heart' כמובן. אבל במקום זה בחרת לשמוע אותי. אני לא יודע אם זאת בחירה כל כך חכמה, אם זה מה שאתה רוצה לשמוע בדקות האחרונות שלך, אבל אוקיי בסדר, תודה. כלומר תודה. מה שכן ייקח לי אולי קצת זמן להגיע לעניין כרגיל, ולך אין המון זמן אז אני לא יודע, אולי כדאי שתקפוץ קצת קדימה לפעמים. בכל מקרה, יש משפט ידוע שאומר ככה: זאת לא הנפילה שהורגת אותך, זאת העצירה הפתאומית. וזה נכון. לרוב האנשים שנופלים, הנפילה לא עושה להם שום דבר - זה המפגש עם הרצפה שמזיק לבריאות. והשאלה היא: באיזו מהירות אתם נפגשים איתה? ככל שאתם נעים יותר מהר, המפגש יהיה יותר טראומטי. עכשיו טיפה פיזיקה של כיתה י'. אנחנו חיים על פלנטה עם כבידה, גרביטציה, שמושכת אותנו למטה. היא מושכת אותנו בקצב של 9.8, כלומר כמעט 10 מטרים בשנייה בשנייה. לא 10 מטרים בשנייה, אלא 10 מטרים בשנייה בשנייה. מה זה אומר? זה אומר שאם אתם מפילים משהו מאוד מגבוה, אחרי שנייה אחת של נפילה המהירות שלו כלפי מטה תהיה 10 מטרים בשנייה. אחרי שתי שניות של נפילה המהירות שלו תהיה 20 מטרים בשנייה ואחרי שלוש שניות של נפילה היא תהיה 30 מטרים בשנייה וככה זה הלאה והלאה. כלומר ככל שהוא נופל יותר מגבוה, המהירות שבה הוא יפגוש את האדמה בסופו של דבר תהיה גבוהה יותר ולכן המפגש צפוי להיות טראומטי יותר. וזאת הסיבה שליפול מגבוה זה יותר קטלני מאשר ליפול מנמוך. אם אתם נופלים שנייה אחת, אתם תפגשו את הרצפה במהירות של 10 מטר לשנייה שזה במונחים שרובנו מכירים טוב יותר - 36 קמ"ש. כלומר זה אותו דבר כמו לנסוע במהירות של 36 קמ"ש לתוך קיר. שזה כבר לא מומלץ, כן? אבל אם אתם נופלים במשך חמש שניות, אתם תפגשו את האדמה במהירות של 180 קמ"ש. וזה כמובן הרבה הרבה יותר גרוע. בעיקרון זה היה אמור להמשיך ככה לנצח. כלומר ככל שאתם נופלים יותר מגבוה, אתם נופלים יותר מהר. אני חושב שבשביל הבגרות בפיזיקה זה מספיק, אתם לא צריכים לדעת יותר מזה, אבל במציאות זה לא באמת ככה. זה היה ככה אם היינו נופלים בוואקום, אבל אנחנו לא. אצלנו בכדור הארץ יש אוויר. ואוויר הוא דבר, הוא דבר שנמצא מסביבנו כל הזמן כשאנחנו זזים, הוא מפעיל עלינו התנגדות. עכשיו זה לא דבר שאתם ממש מתייחסים אליו ביומיום. אני יכול ללכת חופשי, ההתנגדות של האוויר לא מזיזה לי בכלל. אני מרגיש מה זה בריון על האוויר, אבל כשנעים במהירות גבוהה, ההתנגדות של האוויר הופכת להיות דבר שמרגישים. האוויר הוא בין השאר הסיבה שמכוניות נראות כמו מכוניות ולא כמו קופסאות מרובעות על גלגלים. זה כדי להפחית את ההתנגדות של האוויר, לגרום לאוויר לזרום מסביב למכונית בצורה יותר טובה. וזה משנה, זה משנה הרבה. האוויר משפיע בהרבה על המהירות של המכונית. אז כשאני נופל, הכבידה מושכת אותי למטה אבל האוויר מתנגד, אז הוא קצת מאט את הנפילה. בהתחלה של הנפילה אני זז לאט יחסית ולכן האוויר לא משפיע עליי הרבה. אבל ככל שאני נופל יותר מהר, גם ההתנגדות של האוויר נהיית יותר ויותר חזקה, הוא מפעיל עליי יותר ויותר כוח עד שאני מגיע למצב שבו הכוח שהכבידה מפעילה עליי שמושך אותי למטה והכוח שהאוויר מפעיל עליי שדוחף אותי למעלה משתווים. יש איזון מוחלט ביניהם. עכשיו זה נשמע כאילו בשלב הזה אני פשוט עוצר באוויר. אני לא, אני עדיין נופל. אבל מה שקורה זה שבשלב הזה אני לא מאיץ יותר. אני ממשיך ליפול בדיוק באותה מהירות. לא משנה כמה עוד אני אפול, אני אמשיך ליפול באותה מהירות. למהירות הזאת קוראים בעברית מהירות גבולית או לפעמים מהירות סופית. הביטוי באנגלית כמובן הוא הרבה יותר מגניב - Terminal Velocity. מה שנשמע בדיוק כמו סרט אקשן מהניינטיז. זה נשמע ממש כמו סרט אקשן... רגע שנייה תנו לי לבדוק את זה. כן, מתברר שבאמת יש סרט אקשן מהניינטיז שקוראים לו Terminal Velocity עם צ'רלי שין. הוא אפילו הופץ בארץ, קראו לו בעברית 'סחרור בשחקים'. למה לא ראיתי את זה? אוקיי זה תיאור העלילה. דיץ' ברודי הוא מדריך צניחה חופשית. דיץ' ברודי! וואו. כמובן שקוראים לו דיץ' ברודי כי איך יקראו לגיבור של סרט אקשן מהניינטיז אם לא דיץ' ברודי? אוקיי. דיץ' ברודי הוא מדריך צניחה חופשית. בתחילת הסרט מגיעה אל ברודי לקוחה חדשה אשר במהלך הקפיצה הראשונה שלה לא פותחת את המצנח ולכאורה נהרגת. ברודי מגלה, זהירות ספוילרים, שהלקוחה זייפה את מותה וכי למעשה היא מרגלת רוסייה שמנסה לגנוב משלוח זהב. ברודי נאלץ כעת להשתמש בקישורי הצניחה שלו על מנת להערים על הנבלים ולהישאר בחיים. וואו, זה נשמע אידיוטי לגמרי! למה לא ראיתי את זה? אני חייב לראות את הסרט הזה בהזדמנות. בכל מקרה מה זה ה-Terminal Velocity? לא הסרט, המושג האמיתי. מה המהירות הזאת? כמה קמ"ש? התשובה היא - תלוי. זה תלוי בשני דברים בעיקר: זה תלוי במשקל של הדבר שנופל ובשטח הפנים שלו. כלומר בכמה אוויר הוא נוגע במהלך התנועה כלפי מטה. ככל שאני יותר גדול, אני מתנגש ביותר אוויר בדרך למטה, ככה הוא יאט אותי יותר והמהירות הגבולית שלי תהיה נמוכה יותר. כלומר אני אפול לאט יותר. ודרך אגב ככה עובד מצנח. מה מצנח עושה? מצנח זה לא מכונה מאוד מתוחכמת, זה פשוט דבר שמאוד מאוד מגדיל את שטח הפנים שלך. הוא לא מוסיף הרבה למשקל של הבנאדם שנופל, אבל הוא מאוד מגדיל את שטח הפנים שלו. לכן אם אני פותח מצנח אני עדיין נופל, אני פשוט נופל הרבה יותר לאט. המהירות הגבולית שלי הרבה הרבה יותר איטית. עכשיו מה אם אין לי מצנח? ופול, דרך אגב, אם אתה עדיין שם ועדיין נופל אז זה הקטע שתתחיל להקשיב כי זאת עצה מעשית. תעשה חיקוי של מצנח. כלומר תתפוס כמה שיותר שטח שאתה יכול. או בקיצור - תשכב. כלומר תיפול במצב שאתה כאילו שוכב על האוויר. כאילו ידיים ורגליים פרוסות לצדדים. השטח של הגוף שלך שנתקל באוויר הוא הכי גדול שהוא יכול להיות לעומת זאת אם אתה נופל בעמידה, כלומר כשהרגליים שלך פשוט פונות למטה או הראש למטה זה לא משנה, אז השטח שאתה תופס הוא הרבה יותר קטן. אז ליפול בשכיבה זה יותר לאט מאשר ליפול בעמידה. זה לא משפיע באותה מידה כמו מצנח, חבל, אבל זה משפיע. המהירות הגבולית של בן אדם במשקל ממוצע שכאילו שוכב על הבטן היא איפשהו באזור של 195 קמ"ש. עכשיו קילומטרים לשעה זה לא מדד מאוד פרקטי במה שנוגע למהירות נפילה, כי אף אחד לא נופל במשך שעה. אז במונחים פרקטיים יותר זה בערך 54 מטרים לשנייה. לעומת זאת אם אתם צונחים פשוט באופן מאונך עם הראש ישר למטה אתם יכולים להגיע ל-150 מטר לשנייה שזה בעברית 530 קמ"ש. זה הרבה הרבה יותר מהר. אז פול, בהנחה שאתה לא ממהר להגיע למטה - תשכב. בן אדם שנופל במצב של שכיבה מגיע למהירות הגבולית שלו אחרי בערך, אני אגיד את זה יותר באנגלית כי זה יותר מגניב, הוא מגיע ל-Terminal Velocity שלו אחרי בערך 12 שניות של נפילה שבהן הוא מספיק ליפול בערך 450 מטר. כלומר אחרי 450 מטר הוא לא מאיץ יותר. מה שזה אומר זה שאם אתם נופלים מגובה של 450 מטר או מגובה של 900 מטר או מגובה של 9,000 מטר, בכל אחד מהמקרים האלה אתם תגיעו לרצפה בדיוק באותה מהירות. לכן בעיקרון הסיכויים שלכם לשרוד את זה הם אותו הדבר. החל מ-450 מטר זה לא משנה מאיזה גובה אתם נופלים. אתם לא חייבים אפילו מטוס. יש בניינים בגובה הזה. בורג' ח'ליפה כמובן זאת אפשרות, אבל אפילו לא חייבים. יש גם אחרים. מרכז הסחר הבינלאומי בהונג קונג גם הוא בניין בגובה של יותר מ-450 מטר. אז אם אתם נופלים מהגג של הבניין הזה או שאתם נופלים ממטוס שטס בגובה של 10 קילומטר, אתם פוגעים באדמה בדיוק באותה מהירות. אז פול, אם אתה נופל ממטוס, אתה יכול קצת אולי להתנחם בזה שהבעיה שלך כרגע למעשה לא יותר חמורה מבעיה של בן אדם שנפל רק מבניין. זאת עדיין בעיה, אני לא אומר שלא, אבל כן, קצת פרופורציות. כאן מגיעה גם השאלה מה קורה לנמלה שנופלת ממרכז הסחר הבינלאומי בהונג קונג או ממגדל אייפל. כאן גם מגיעה השאלה איך בדיוק קרה שנמלה נפלה ממגדל אייפל? אני חושב שזה היה משהו כזה. וואו! אני על מגדל אייפל! איזה מגניב פה! שיוו זה גבוה פה! תקלטו את זה, האנשים נראים כמו נמלים. לא יא טמבל, אלה באמת נמלים! אה נכון. טוב, בוא נעוף אותם למטה. בוא! פוו! אוקיי אז מה יקרה לנמלה שנפלה ממגדל אייפל? נמלה היא מאוד מאוד קלה, היא לא שוקלת כמעט כלום ולכן ה-Terminal Velocity שלה היא מהירות מאוד נמוכה. אם אתם זורקים אותה אפילו מגובה מטר, זה מאוד גבוה בשביל נמלה, היא כבר תגיע למהירות הגבולית שלה. אם אתם זורקים אותה מגובה מטר או מגדל אייפל או ממטוס מבחינתה זה די אותו דבר כי המהירות הגבולית של נמלה היא משהו באזור של שני מטר לשנייה או שבעה וחצי קמ"ש בערך, וגם זה משתנה אם יהיה איזה משב רוח חזק או משהו. זה פשוט לא מאוד מהר. שבעה וחצי קמ"ש זאת מהירות של הליכה קצת מהירה. כלומר המכה שהנמלה תקבל מהרצפה זה כמו המכה שאתם תקבלו אם תלכו לתוך קיר. אז כאילו אאוץ', אבל אתם לא הולכים למות מזה, נכון? ולכם אפילו אין שלד חיצוני שמגן על הגוף שלכם, לנמלה יש. אז פשוט לא מאוד יהיה אכפת לה. מה שיקרה לנמלה שתיפול ממגדל אייפל זה שום דבר. לעומת זאת אם תזרקו לווייתן כחול ממגדל אייפל... אוקיי בוא תתפוס את הזנב ותדחוף. 3, 4 ו-הופ! זה יהיה די שונה כי לווייתן כחול שוקל בערך פי 30 מיליארד מנמלה. עכשיו הוא גם גדול יותר, כלומר הוא תופס יותר שטח על האוויר אבל זה לא ממש מאזן את זה, ככה שזה אומר שהמהירות הגבולית שלו תהיה בערך שלושה קילומטר לשנייה. אה... כן, זה די הרבה. הוא אפילו לא הצליח להגיע למהירות הגבולית שלו בנפילה ממגדל אייפל, אבל כשהוא יגיע לרצפה הוא לא סתם ימות, הוא יתפוצץ. ולכן זה כנראה לא מקרי שלא ידוע על אף מקרה של לווייתן שנפל ממטוס ושרד. אבל בואו לא נדבר על בני אדם. האם בני אדם יכולים לשרוד נפילה מ-450 מטר ומעלה? כן, אבל זה לא סביר. רוב מי שנופל מגובה כזה מת. אל תקפצו ממטוסים בלי מצנח, אוקיי? אתם כנראה תמותו. אבל יש יוצאים מהכלל. ישנם מקרים נדירים של אנשים שנפלו מגבהים מאוד גדולים ולא מתו מזה. יש בדיחה ישנה מאוד שהולכת ככה: איש אחד טס במטוס. לרוע המזל הוא נפל מהמטוס. למזלו היה לו מצנח. לרוע המזל המצנח לא נפתח. למזלו היה לו מצנח רזרבי. לרוע המזל גם המצנח הרזרבי לא נפתח. למזלו הייתה למטה ערימת שחת. לרוע המזל היה קלשון בתוך השחת. למזלו הוא פספס את הקלשון. לרוע המזל הוא פספס גם את ערימת השחת. יש בן אדם שפחות או יותר חי את הבדיחה הזאת. קוראים לו אלן מגי. אלן מגי שירת בחיל האוויר של ארצות הברית במלחמת העולם השנייה. הוא טס בבואינג B-17. בואינג B-17 היה מטוס מאוד מרשים, הכינוי של הסוג הזה של המטוס היה המבצר המעופף. הכינוי של המטוס המסוים הזה שבו הוא שירת היה 'סנאפ קראקל פופ', אבל זה פחות מרשים. אחד הדברים הכי מעניינים במבצר המעופף הזה היה הצריח הכדורי. מה זה צריח כדורי? זה מין כדור מזכוכית שמוחזקת במתכת שבולט מהתחתית של המטוס ומחוברים אליו שני מקלעים. והוא יכול להסתובב לכל הכיוונים ולמעלה ולמטה ונראה בדיוק כמו משהו שיצא ממלחמת הכוכבים. הכדור הזה הוא לא גדול. הבנאדם שהתפקיד שלו הוא להפעיל את הצריח הכדורי יושב בתוכו, אבל זה קצת כמו לשבת בתוך כדור פיזיו. כלומר הוא נכנס דרך פתח בתחתית של המטוס ואז הוא מתיישב בתוך הכדור כאילו חצי שוכב על הגב כשהרגליים שלו מקופלות מורמות באוויר והוא מסתכל על מה שהוא יורה מבין הרגליים שלו. וככה הוא מסתובב ויורה על מטוסים אחרים בשאיפה לפני שהם ירו עליו. זה היה התפקיד של אלן מגי. כשהמטוס שלו יצא להפצצה מעל צרפת הכבושה, מעל עיר שקוראים לה סן-נאזר. לרוע המזל היו שם סוללות של תותחים גרמניים נגד מטוסים והמטוס שלו נפגע מהם. חצי כנף שלו נפלה והוא התחיל להסתחרר והיה ברור שזה לא הולך להיגמר טוב. למזלו של מגי היה לו מצנח. לרוע המזל המצנח שלו נפגע בהפצצה והיה קרוע. עוד לרוע המזל נפער חור במטוס והוא פשוט נשאב החוצה. הוא איבד את הכרתו מיד משום שבגובה שהוא היה בו אין הרבה חמצן ופשוט נפל, בלי מצנח, מגובה של 6,700 מטר. כמה מאנשי הצוות האחרים של המטוס עשו את מה שהגיוני לעשות במצב כזה, כלומר הם קפצו החוצה עם מצנחים כשהמטוס היה מעל הים. מגי נפל בלי מצנח ובלי הכרה ונפל לרוע המזל מעל העיר, ועיר היא בדרך כלל דבר מוצק, לא דבר שאתם רוצים ליפול עליו. למזלו, וזה הקטע שבו באמת היה לו מזל מטורף, בסן-נאזר הייתה תחנת רכבת. ולתחנת רכבת הזאת הייתה תקרת זכוכית, כלומר כזאת קשת מאיזשהו מתכת וזכוכית שבקיץ תכניס אור פנימה. ומבין כל הנקודות האפשריות שבהן הוא היה יכול לנחות, הוא נפל במקרה ישר לתוך תקרת הזכוכית הזאת. הוא ליטרלי פרץ את תקרת הזכוכית הזאת בדרך למטה. ושוב ליפול דרך פיסות מתכת וזכוכית זה לא דבר חיובי בדרך כלל, ומתברר שזה יותר טוב מהאלטרנטיבה, כי התקרה בלמה כנראה חלק מהמהירות שלו. עוד דבר שסייע לו זאת העובדה שבתוך מטוס בגובה כזה מאוד מאוד קר ולכן הוא היה לבוש בהרבה שכבות של מעילים עבים אחד על השני וזה כנראה טוב כשאתה נופל דרך זכוכית. בכל מקרה הצירוף המאוד לא סביר הזה של נסיבות גרם לזה שהוא הגיע לרצפה עדיין חי. לא בדיוק בריא ושלם, הוא ספג הרבה שברים וחתכים ויד אחת שלו כמעט נתלשה מהמקום אבל הוא שרד. האיש הזה נפל מגובה של יותר משישה וחצי קילומטרים בלי מצנח והלך לעולמו בסופו של דבר בשנת 2003 בגיל 84. אז כן, מהרבה בחינות זה בנאדם שהיה לו מזל פסיכי. מצד שני אני די בטוח שהוא לא ממש נהנה מכל החוויה הזאת. כלומר היה לו יותר מזל אילו המטוס שלו לא היה נפגע בכלל, או יותר טוב אילו הוא היה חי בתקופה שבה הוא לא צריך להתגייס לצבא ולצאת לגיחות מעל צבא אויב בתוך כדור מזכוכית מרחף בגובה קילומטר, זה היה הרבה יותר נוח. היה לו מזל? דרך אגב אלן מגי לא מחזיק בשיא עולמי של האדם שנפל הכי גבוה בלי מצנח ונשאר בחיים. אבל על מי שכן מחזיקה בו אני אדבר קצת אחר כך. עוז, דרך אגב קטן - יש אמונה כזאת, יש טענה כזאת ששמעתי שאנשים שנופלים למעשה בדרך כלל מתים לפני שהם פוגעים בקרקע. הם מתים מהתקף לב, פשוט מהשוק של הנפילה. זה, לצערי, לא נכון. כמו שאמרתי זה בהחלט סביר שבן אדם שנופל יאבד את ההכרה עוד כשהוא באוויר מכל מיני סיבות, אבל פחות סביר שהוא יקבל התקף לב. אנשים צעירים ובריאים לא מקבלים התקף לב רק כי הם מאוד מפחדים, זה פשוט לא דבר שקורה. ואפילו אם זה כן היה קורה, התקף לב זה לא דבר שלוקח שנייה אחת. לוקח זמן למות מזה. אז גם אם מישהו היה מקבל התקף לב באמצע נפילה, סביר להניח שהוא היה מת מהפגיעה בקרקע לפני שהוא היה מספיק למות מהתקף לב. אז מה למדנו ממגי? שהסיכויים שלכם לשרוד תלויים בעיקר באיפה אתם נוחתים. על מה אתם נוחתים. אז פול, פול, פול! תשים לב, תקשיב, אוקיי? אתה נופל, תסתכל למטה לבדוק איך נראית הסביבה שלך ותנסה למצוא משהו טוב לנחות עליו. הסיכוי שלך למצוא תחנת רכבת עם תקרת זכוכית הוא לא מאוד גדול, אז צריך למצוא מטרה קצת יותר גדולה ושיש יותר סיכוי למצוא. דבר ראשון - מים. נכון, ראינו המון סרטים שבהם אנשים נופלים מגובה נורא נורא גבוה ואוי אוי אוי הם הולכים למות אבל איי הם נצלו למים, זה בסדר. הם פשוט יצאו מהמים בסצנה הבאה ואין להם שריטה והכל בסדר. ולכן חשבנו שאם אתם נופלים אז חשוב ליפול לתוך מים, נכון? לא נכון! תשכח מזה פול, אוקיי? אל תיפול לתוך מים. מים זה דבר ממש ממש גרוע ליפול עליו. אם אתה נופל לתוך מים, אתה מת. בלי ספק. מים זה לא דבר רך. כמו שאתה יודע אם אי פעם קפצת למים ונחתת על הבטן. זה כואב. וזה כואב אפילו אם קפצת לא מגובה של 5,000 מטר אלא פשוט ממקפצה. כשאתה מגיע למים ב-200 קמ"ש, לפגוע בהם זה לא מאוד שונה מלפגוע בקיר בטון. ומה שעוד יותר גרוע, נניח שאיכשהו בכל זאת תצליח להישאר בחיים, ברור לך שאתה לא תצא מזה לגמרי שלם, כן? אתה הולך לשבור כמה עצמות, זה בטוח. אז עכשיו לנסות להתחיל לשחות עם עצמות שבורות בכל הגוף? זה לא רעיון מוצלח במיוחד. אז לא, אל תיפול למים. אם אתה מסתכל מלמעלה ורואה שאתה מעל האוקיינוס אז היה נעים להכיר אותך פול, אולי בכל זאת היית צריך לבחור איזה שיר במקום זה. עכשיו אם אתה מעל אדמה, אז לאן לכוון? תכוון למשהו שיכול לספוג את הנפילה שלך כמה שיותר. הכי טוב - שלג. שלג זה מצוין, שלג זה רך. אם אתה במקרה בצפון, במקום קר עם שכבת שלג יפה ועבה אז תכוון לשם, זה הסיכוי הכי טוב שלך לשרוד כי זה פשוט הדבר הכי רך שאתה יכול ליפול עליו. אם אין שלג, תחפש עצים. תנסה ליפול על עצים. לנחות על ענף של עץ זה כנראה לא סימפטי, אבל זה עדיין הרבה יותר טוב מלנחות על האדמה, כי ענפים של עץ יתכופפו ויישברו וככה הם יספגו חלק מהמהירות שלך ככה שתגיע לקרקע במהירות קצת יותר סבירה. עכשיו מה קורה אם אתה לא מוצא שלג ולא מוצא עצים? יש עוד עצה אחת בשבילך. אתה עכשיו במצב של שכיבה, כן? אמרנו את זה קודם, אבל ברגע האחרון לפני הפגיעה באדמה, אז תשנה תנוחה ככה שתיפול בעמידה, ככה שתיפול על הרגליים. עכשיו אתה אומר רגע, זה לא ישבור לי את הרגליים? אז התשובה היא בהחלט כן, כן, זה ישבור לך את הרגליים. הרגליים שלך הולכות להישבר פול, אבל בדרך הן קצת ירככו את המכה לכל שאר הגוף. ולחיות בלי רגליים זה אפשרי, בלי ראש או בלי איברים פנימיים זה הרבה יותר קשה. אז תוכל למסור לרגליים שלך שהן הוקרבו למען מטרה טובה. עכשיו פול, אם תמלא את כל ההוראות האלה, האם תישאר בחיים? כנראה שלא. כי פול, אתה נופל ממטוס. אתה כנראה הולך למות בכל מקרה. אבל יש סיכוי מסוים שלא, וסיכוי זה יותר מכלום, נכון? זאת הייתה השאלה שלך. אם אתה נופל ממטוס, איך לשרוד ועד איזה גובה זה אפשרי. אז ככה: בעיקרון אפשרי לשרוד נפילה מכל גובה, אבל לא מאוד סביר. אם אתם כבר נופלים, אז צריך קודם כל למצוא משהו רך ליפול עליו, ב' שיהיה לכם הרבה הרבה מזל, או ג' הכי טוב - להיות נמלה. זאת התשובה. אחרי הפרסומת: משהו על שיאנית העולם בנפילה מגובה והאם השיא שלה בעצם מפוקפק קצת. קריינות 32:01 כשפרץ וירוס הקורונה לחיינו בתחילת השנה, הוא תפס את כולנו לא מוכנים. יותר נכון, כמעט את כולנו. לסונוביה כבר היו מאחוריה שבע שנות ניסיון בפיתוח של טקסטיל אנטי-בקטריאלי ואנטי-פטרייתי בטכנולוגיה ננומטרית ליישומים שונים בבתי חולים. בתוך זמן קצר מאוד, הצליחו חוקריה של סונוביה ליישם את הטכנולוגיה המתקדמת הזו גם במסכת פנים. כך באה לעולם ה-SonoMask, מסכת פנים דו-שכבתית רב-פעמית, המשמרת את יעילותה כנגד וירוס הקורונה גם לאחר עשרות מחזורי כביסה. לפרטים נוספים ורכישת המסכות המתקדמות של סונוביה, בקרו באתר הבית של החברה בכתובת sonoviatech.com או הקליקו על הבאנר שמופיע כעת על המסך באפליקציית עושים היסטוריה באנדרואיד. הזינו את קוד הקופון OSIM10, O-S-I-M-1-0, כדי לזכות ב-10% הנחה על הקנייה. דורון פישלר 33:06 בשביל התחקיר של הפרק הזה קראתי כמה סיפורים על אנשים ששרדו נפילות מאוד מאוד מגובה. יש כמה כאלה, כולם מדהימים מן הסתם. יותר מאחד כזה קרה במלחמת העולם השנייה דרך אגב. יש סיפור אחר על מישהו שנפל ממטוס והוא נפל בשלג ומה שמרשים זה שהוא נקע את הרגל, כלומר הוא בקושי נפצע מהנפילה הזאת. בכל מקרה אם הולכים לפי ספר השיאים של גינס, שיאנית העולם בנפילה מגובה בלי מצנח שאחריה נשארים בחיים היא וסנה וולוביץ', שהייתה דיילת אוויר סרבית שב-1972 היא נפלה מגובה של 33,000 רגל, שזה 10 קילומטר, ונשארה בחיים. המטוס שבו היא טסה התפוצץ כנראה מפצצה שהחביא שם איזשהו ארגון טרור שלחם למען איזושהי מטרה שמאוד לא רלוונטית היום. 28 אנשים היו במטוס, כולם נהרגו חוץ ממנה. היא נמצאה בתוך שברי המטוס עם שבר בגולגולת וכמה חוליות שבורות ושתי רגליים שבורות ובלי הכרה והייתה בקומה חודש, אבל היא יצאה מזה בחיים. אז קודם כל זה מדהים בתור התחלה. אבל לגבי השיא הזה, סליחה שאני באמת מנתץ דבר כזה, אבל אני לא בטוח שזה צריך להיחשב. כי קודם כל היא לא נפלה ממטוס, היא נפלה עם מטוס. המטוס התפוצץ באוויר ונשבר לכמה חתיכות ואחת מהן נפלה עם כל מה שהיה בתוכה, כולל וסנה וולוביץ'. הפיזיקה של ליפול בתוך חתיכה של מטוס היא יותר מורכבת, אבל בגדול יש הרבה דברים אחרים שעשויים לרכך את הנפילה שלך. זה עדיין מאוד מרשים ליפול מגובה כזה ולהישאר בחיים, כן? אבל זה לא בדיוק אותו דבר כמובן כמו נפילה חופשית בלי מטוס. אבל עוד דבר מעניין בקשר למקרה הזה זה שיש אנשים שטוענים שהוא לא קרה בכלל. כלומר, לא קרה כמו שגינס טוענים שהוא קרה. כלומר אף אחד לא קורא לוולוביץ' שקרנית, אין ספק שהייתה במטוס והמטוס התפוצץ וזה היה טרגי ואין ספק שהיא נפלה מגובה גבוה מאוד ושרדה וזה מרשים. אבל יש טענות שאומרות שבעצם זה לא היה מהגובה הזה או מהסיבות האלה. הטיסה של וולוביץ' יצאה מדנמרק והיא עברה מעל מזרח גרמניה וחצתה את צ'כוסלובקיה בדרך ליוגוסלביה. וקודם כל זה די מצחיק איך שהאירוע הזה קרה לא כל כך מזמן ועדיין במשפט אחד של התיאור שלו אני הזכרתי שלוש מדינות שאף אחת מהן לא קיימת היום. מזרח גרמניה לא קיימת, צ'כוסלובקיה לא קיימת ויוגוסלביה מאוד לא קיימת, כל אחת מהן מסיבה אחרת. בכל מקרה ההתרסקות קרתה רגע אחרי שהמטוס עבר את הגבול ממזרח גרמניה לצ'כוסלובקיה ולאורך השנים הופיעו כמה פעמים טענות שבעצם מה שהפיל את המטוס לא היה פצצה אלא מיגים צ'כוסלובקיים שחשדו שזה היה איזשהו מטוס ריגול עוין ממזרח גרמניה וברגע שהוא חצה את הגבול ירו בו בטעות. ואחר כך כדי להימנע משאלות מביכות הם המציאו את הסיפור על התקפת טרור במטוס ובדו את כל שאר הפרטים. ואם זה נכון, זה אומר שהמטוס באותו זמן לא היה בגובה של 10 קילומטר, אלא הוא טס הרבה יותר נמוך מסיבה כלשהי, כנראה נתקל באיזושהי בעיה שגרמה לו להנמיך. ויש עדות ראייה של אישה שסיפרה שהיא ראתה את המטוס טס מתחת לעננים, כלומר לא בגובה של 10 קילומטר, כשהוא לא מפורק לשלושה חלקים לפני שהוא התרסק. עד כמה התיאוריה הזאת אמינה? וואלה אני לא יודע. הערך בוויקיפדיה על הטיסה הזאת מגדיר את הגרסה הזאת בתור תיאוריית קונספירציה וכן, לפחות טכנית זה באמת מתאים. יש כמה דיווחים שנשמעים די אמינים שטענו שזה מה שקרה ויש כמה דיווחים די אמינים שמנמקים למה לא יכול להיות שזה מה שקרה, ומכיוון שאין לי השכלה בתור חוקר תאונות טיס או בכל תחום אחר, אני לא באמת יודע להגיד איזה מהם נשמע יותר סביר. עכשיו פתרון אפשרי אחד היה פשוט לשאול את וסנה וולוביץ' למה המטוס התפוצץ, אבל זה לא עובד משום שוסנה וולוביץ' פשוט לא זוכרת. לא היה לה שום זיכרון של הטיסה הזאת אחרי ההמראה, ואולי טוב שכך. היא אפילו לא קיבלה פחד מטיסות בעקבות הדבר הזה. אז אין ספק שהמקרה טוב, אין ספק שזה מקרה מעניין. האם באמת צריך להיות לה שיא עולמי? אני לא יודע. בואו נסכם שזה סיפור טוב בכל מקרה, עם שיא או בלי. דורון פישלר 38:50 זאת הייתה התשובה ועכשיו הצטרפו לפזמון החוזר. את כל הפרקים של הפודקאסט הזה אתם יכולים למצוא באתר של רשת עושים היסטוריה ושם אפשר גם לשלוח אליי שאלות. עדכונים על פרקים חדשים ועל הרצאות שאני עושה אפשר למצוא בעמוד הפייסבוק 'דורון פישלר נגד העולם'. גיא בינון עורך ומפיק את הסאונד, אביב שם טוב ייעוץ ותמיכה מוראלית, שרה סילבצקי מנהלת קהילות ומאלפת פינגווינים, דני טימור מנהל עסקי, רן לוי העורך הראשי של הרשת. אני דורון פישלר, ביי ביי. לפרסומות נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] זה בא מהאגם: סיפור אימה</title>
        <link>https://mat-mo.github.io/podtext/episodes/htshvbh/htshvbh-zh-b-mhgm-sypvr-ymh.html</link>
        <guid>https://mat-mo.github.io/podtext/episodes/htshvbh/htshvbh-zh-b-mhgm-sypvr-ymh.html</guid>
        <pubDate>17 בפברואר 2021</pubDate>
        <description>Transcript for [התשובה] זה בא מהאגם: סיפור אימה from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב?', אלא חידות שגורמות לכם לבהות בתקרה ולמלמל 'מין רגע, אבל אם הוא עשה ככה...', תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בבודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רשת עושים היסטוריה. דורון פישלר 02:33 היי, אני דורון פישלר, זאת התשובה. קיבלתי בטופס שאלה מערן, שהוא פשוט אמר 'תוכל לספר באחד הפרקים צ'יזבטים מגניבים, מפחידים?' ואחר כך יש הרבה מאוד אימוג'ים. יש פה סמל של קרינה, סמל של קרינה, סמל של קרינה, גולגולת, גולגולת, גולגולת, גולגולת, גולגולת, שטן, שטן, שטן, פרצוף מפוחד, שטן, פרצוף מפוחד, גולגולת ועוד... אוקיי, ועוד הרבה כאלה. אז אוקיי, התשובה לשאלה הזאת היא כן. כן, אני יכול לספר צ'יזבטים, אני מאוד אוהב לספר סיפורים מפחידים. השאלה היא אם אתה באמת רוצה שאני אעשה את זה. בדרך כלל אני לא מספר סיפורים מפחידים כאן פשוט בגלל שהילדים מקשיבים. אבל אם כבר שאלת, אז בואו אני אספר לכם את אולי הסיפור הכי מפחיד ששמעתי אי פעם. ברצינות. והסיבה שהוא מפחיד היא שזה סיפור אמיתי. זה לא סיפור, זה לא צ'יזבט, זה לא בסגנון של 'ואז הרוח יצאה מהקבר ואמרה שמווווליק'. לא, זה לא כזה דבר. זה דבר שקרה באמת. אבל מה שזה אומר, אתם יודעים שיש פרקים לפעמים שאני אומר בהתחלה שלהם 'הורים לילדים, עדיף שתשמעו את הפרק קודם בעצמכם לפני שאתם משמיעים אותו לילדים ותחליטו'. ואז הרבה פעמים ילדים אומרים לי 'למה אתה כזה מעצבן? לא היה פה שום דבר מפחיד בפרק הזה'. אז במקרה המסוים הזה זה לא מה שאני אומר. אני לא אומר תאזינו לפני הילדים. אני אומר די חד משמעית: אל תתנו לילדים קטנים לשמוע את הפרק הזה. פשוט לא. בסדר? אני לא רוצה להיות אחראי לטראומות פה. אם אתם גדולים יותר אז סבבה, תשמעו, תחליטו, אתם ממילא לא שואלים את ההורים. אבל ברצינות, זאת פעם ראשונה בתולדות הפודקאסט הזה שאני אומר את זה: הפרק הזה לא לילדים. אוקיי? הילדים, אני מתנצל, יהיה פרק רגיל פעם הבאה. אז אחרי הפרסומת, הסיפור על האגם. דורון פישלר 04:57 אני רוצה להכיר לכם את נגן הפודקאסטים הטוב ביותר שראיתי מימיי. נוח, מהיר, עיצוב אלגנטי ומרשים וצריכת הדלק הטובה ביותר בקטגוריה. על מה אני מדבר? על הטיוטה קאמרי, כמובן. תקשיבו, אני מאזין לפודקאסטים בתוך טיוטה קאמרי ואין רכב שיותר כיף להאזין בו לפודקאסטים. מערכת הנעה היברידית חשמלית שקטה. הנה, אתם שומעים את השקט? כך נשמעת טיוטה קאמרי 2021. תא הנוסעים שלה מרווח ומפנק, הכל באיכות גבוהה ביותר עם הקפדה על כל פרט ופרט, וגם מערכת מולטימדיה בעברית עם כל סוגי החיבורים לטלפון שלכם. אמרתי לכם, נגן הפודקאסטים המושלם. גם העיצוב מרשים ואלגנטי ביותר וכמובן כהיברידית היא מזהמת הרבה פחות. לא סתם היא הפכה להיות מכונית הנוסעים הנמכרת ביותר בארצות הברית. רוצים להרגיש אותה? הזמינו נסיעת התרשמות ללא התחייבות. הקליקו על הבאנר של טיוטה באפליקציית עושים היסטוריה או ב-osimhistoria.com ותאמו לעצמכם נסיעת התרשמות בכל אחת מהסוכנויות המורשות של טיוטה ללא כל התחייבות. טיוטה, להרגיש איכות, ליהנות מהיוקרה, עם טיוטה קאמרי 2021. דורון פישלר 06:21 ב-15 באוגוסט 1984, קצת לפני שהשמש זרחה, הגיע סוף העולם. עבדו אנקנג'אונה נסע באופניים שלו על דרך עפר. לא שהייתה ברירה באזור הזה, היו רק דרכי עפר. זה היה בקמרון, המדינה באפריקה. זאת מדינה ענייה והאזור שעליו אנחנו מדברים, אזור בצפון המדינה שהוא מנותק כמעט לגמרי אפילו מריכוזי האוכלוסייה בקמרון. אזור מאוד מאוד ירוק שבו אנשים חיו אז וחיים גם היום בעצם באופן די פשוט. הם גרים בבתים פשוטים בנויים מלבנים ובוץ עם גגות מקש. הם חקלאים ברובם, הם מגדלים את האוכל של עצמם ורועים בקר. כבישים אין. עבדו היה בן 50 בערך והוא היה בדרך מהחווה שלו אל אנג'ידון, שזה כפר קטן באזור. עבדו עבר גבעה אחת והתחיל לדווש במורד הגבעה. זה היה בוקר ערפילי, היה ערפל לבן באוויר שריחף מעל הקרקע. הדרך עברה ליד אגם קטן ושם הוא ראה טנדר שמשום מה עמד באמצע הדרך. עבדו התקרב לראות אם הוא יכול אולי לעזור לנהג שנתקע, אבל לא היה אף אחד בכיסא הנהג. את הנהג הוא מצא מחוץ לטנדר, הוא היה שכוב על הרצפה. הוא היה מת. זאת לא נראתה כמו תאונת דרכים, מהסיבה הפשוטה שהטנדר לא התנגש בשום דבר. הוא פשוט עמד באמצע הדרך, כבוי. והנהג שלו לא נזרק החוצה, הוא היה שלם, הוא לא דימם, הוא לא נראה פגוע. זה לא שהוא עף מתוך הרכב, עשה רושם שהנהג עצר את הרכב, פתח את הדלת, יצא החוצה ואז נפל ומת. לעבדו לא היה שום מושג מה הרג את האיש הזה, אבל הוא מן הסתם רצה לדווח על מה שהוא ראה. הוא כבר היה די קרוב בשלב הזה לכפר, אז הוא המשיך באותו כיוון שבו הוא נסע. אחרי כמה דקות הוא זיהה מתוך הערפל עוד מישהו על הכביש. אופנוע. אבל גם הוא עמד, הוא היה מכובה. היה איש על האופנוע עם הרגליים משני הצדדים שלו, רחון על הקידון ומת. משהו נורא קרה על הדרך הזאת, על הדרך שעליה עבדו נסע עכשיו. ולא היה לו מה לעשות חוץ מלהמשיך. עבדו הרגיש מסוחרר וקצת מטושטש ולא הצליח לשמור על שיווי משקל. הוא עזב את האופניים שלו בצד הדרך והמשיך ברגל דרך הערפל. הוא ראה ליד הדרך עדר של כבשים, הן כולן שכבו מתות. בהמשך הוא ראה עוד כמה כלי רכב, משאית אחת, מכונית פרטית, כולם עמדו במקום, כבויים. כל האנשים בהם היו מתים. אני לא יודע מה עבדו חשב באותו זמן, אני יכול רק לנחש. אני יודע מה שאני הייתי חושב, מה שהייתי יודע באותו זמן שבו אני הולך על דרך שהחיים פשוט נעלמו ממנה בשקט מוחלט ובלי שום סיבה נראית לעין - שזה סוף העולם. מה זה עוד יכול להיות? ואז במעלה השביל מתוך הערפל עבדו ראה עוד משהו, משהו שזז. איש, חי, שהלך מולו בכיוון ההפוך על הדרך. עבדו זיהה אותו, זה היה חבר שלו אדמו. עבדו רצה לצעוק לו שיתרחק, שיסתובב, שיברח משם בגלל שמשהו נורא קרה במקום הזה. אבל הוא גילה שהוא לא יכול לצעוק. הוא לא הצליח להוציא קול מהפה. הם המשיכו שניהם ללכת אחד מול השני, היה נדמה ששניהם קצת מטושטשים, מסתובבים במצב קצת הזוי. כעבדו הגיע לחבר שלו הוא החזיק את היד שלו, אבל בינתיים אדמו לא הבין מה עבדו ניסה להגיד לו מסיבה אחרת כלשהי, הוא פשוט המשיך ללכת בכיוון ההפוך ועבדו חלף על פניו והמשיך בדרך לכפר. כשעבדו הגיע לכפר הוא גילה להפתעתו שהכל היה בסדר שם. היו שם אנשים, הם הלכו, הם דיברו, הם היו בחיים. הוא בעצמו הרגיש קצת יותר טוב למרות שהוא עדיין היה חלש, והוא סיפר להם שדבר נורא קרה על הדרך לכפר, למרות שמה היה הדבר שקרה הוא לא ידע להגיד. אז אנשים יצאו אל האזור הזה בזהירות רבה. הערפל התפזר כבר. הם גילו לאט לאט ובזהירות מן הסתם שהם יכולים ללכת לשם וזה בסדר, לא קורה להם שום דבר. אבל כל מי שהיה במקרה על קטע הדרך הזאת בשעות של לפנות בוקר באותו יום מת. 37 אנשים בסך הכל נמצאו מתים, כולל אדמו החבר של עבדו שהלך בכיוון הלא נכון. על אף אחד מהם לא היו סימני אלימות, אף אחד מהם לא דימם, כולם פשוט הפסיקו לנשום. זאת הייתה כמובן טרגדיה, אבל מעבר לעובדה שדבר נורא קרה, החלק המטריד יותר היה השאלה מה קרה? מה זה היה הדבר שקרה על הדרך ליד אגם מונון באוגוסט 1984? מי עשה את זה? רוחות מרושעות? נשק ביולוגי? התקפת טרור? כל האפשרויות נראו סבירות או לא סבירות בערך באותה מידה. קמרון היא לא מדינה פשוטה, יש הרבה קבוצות אתניות בקמרון, בחלק מהמדינה מדברים צרפתית ובחלק אנגלית והרבה שפות מקומיות אחרות. אני לא אטען שאני יודע משהו על המצב הפוליטי בקמרון בשנות ה-80, אבל היו הרבה קבוצות שמסוכסכות עם קבוצות אחרות, לפעמים באלימות. אז כשקרה דבר כזה הרבה אנשים חשדו שזאת הייתה התקפה כימית, איזושהי התקפת טרור מצד מישהו, המתנגדים לממשלה, הממשלה עצמה. אבל בכל מקרה היה קשה להסביר למה שהתקפת טרור, אם מה שזה היה, כוונה לקטע דרך אקראי באזור כפרי מנותק. מי מנסה להוכיח פה משהו ומה? אפילו אם היינו מסכימים שזאת נגיד הממשלה שעשתה את זה, זה לא עונה על השאלה: עשתה מה? מה זה היה שקרה פה? בעקבות האירוע המדהים הזה פחות או יותר שום דבר לא קרה. יום למחרת הכותרת הראשית במעריב הייתה '10% תוספת השכר שתינתן לשכירים באוגוסט תישחק לפני שתגיע לכיס'. כי השנה הייתה 1984, בארץ הייתה אינפלציה מאוד גדולה ואנשים אינסטנקטיבית התעניינו יותר במשכורת שלהם מאשר במשהו שקרה באפריקה. לא התפרסמה אף ידיעה על הדבר הזה בעמוד הראשון של מעריב וגם לא באף עמוד אחר שלו או של כל עיתון אחר בארץ. ותכלס גם כמעט לא בשום מקום אחר. הפרשה הכל כך מסתורית הזאת לא ממש משכה הרבה תשומת לב מסיבה אחת ברורה: כי זה קרה בקמרון. מה אתם יודעים על קמרון? אתם יכולים להגיד לי מי נשיא קמרון היום? אתם יכולים לתת לי שם של עיר בקמרון? עיר הבירה, כל עיר אחרת, עיר, כל שהיא. מה האוכל הלאומי של קמרון? אוקיי, יודעים מה? אתם יכולים לתת לי עובדה כלשהי על קמרון חוץ מזה שזה באפריקה? אני מוכן להמר שרוב המאזינים לא יכולים להגיד לי שום דבר על קמרון ואני לא מתפלא או משהו, גם אני לא יודע כלום על קמרון. כלומר לא, סליחה, יש דבר אחד שאני כן יודע: אני יודע שהם די טובים בכדורגל. קמרון הייתה במונדיאל 2010 וגם 2014. הם לא ניצחו אף משחק, אבל היי, הם לפחות הגיעו למונדיאל, אז יש בסיס להאמין שבכדורגל לפחות קמרון יותר טובה מישראל, למשל. יש שחקני כדורגל קמרונים שהם משחקים בארץ, נכון? אנשים שמבינים בכדורגל אמרו לי את זה. ועדיין, זהו. בכל מה שלא קשור לכדורגל רוב האנשים בארץ ורוב האנשים בשאר העולם לא יודעים שום דבר על קמרון ועל שום דבר שקורה שם. אז אם קרה אירוע שבו 37 אנשים בקמרון מתו, למי אכפת? המון אנשים מתים כל יום באפריקה. יש מלחמות אזרחים שנמשכות כבר שנים באפריקה, אתם רואים את זה בחדשות? זה פותח מהדורות? עכשיו תארו לעצמכם שאותו הסיפור היה קורה בלואיזיאנה בארצות הברית. לא היה אדם אחד בעולם היום שלא שמע על זה. הייתם מכירים את זה, שומעים על זה סיפורים, היו נותנים לזה איזשהו שם מפוצץ כמו ה-8/15 או הפרשה המסתורית, האירוע. היו עושים מזה סרטים, לא סרט אחד, סרטים. הייתם מכירים את זה. אבל זה קרה בקמרון ולכן כמעט אף אחד לא זוכר שזה קרה. סוף העולם הגיע ואף אחד לא שם לב. וסביר להניח שאף אחד היה ממשיך לא לשים לב וגם אני לא הייתי מספר לכם על זה אם לא היה קורה עוד משהו. שנתיים מאוחר יותר, כמעט בדיוק שנתיים מאוחר יותר, זה קרה שוב. רק שהפעם זה היה הרבה יותר גרוע. ב-21 באוגוסט 1986, בערך 100 קילומטרים מאגם מונון נמצא אגם אחר, קצת יותר גדול, שקוראים לו אגם ניוס. הוא כחול, הוא צלול, הוא מוקף בצמחייה ירוקה, נוף עוצר נשימה. וליד האגם הזה יש כמה כפרים. באחד מהכפרים האלה חי ג'וזף אנוקוויין. ב-9 בערב בערך ג'וזף שמע את הבת שלו נוחרת. היא ישנה כבר, היא הייתה במיטה שלה, אבל הוא שמע אותה מחרחרת באופן שנשמע לו לא טבעי. הוא הלך אליה כדי לבדוק מה קורה ולא הספיק להגיע אליה. בדרך הוא איבד את ההכרה ונפל. כשהוא חזר להכרה השמש זרחה. הוא עדיין היה מאוד מטושטש. הבת שלו עדיין הייתה במיטה, הוא התרומם, הלך אליה, נשכב לידה ומיד נרדם שוב. כשהתעורר שוב היה כבר 4:30 אחרי הצהריים. הבת שלו שכבה לידו והיא הייתה מתה. ג'וזף הצליח לקום ולהתנודד החוצה. הוא ניסה לקרוא לעזרה ולא הצליח לדבר. הוא הלך לבית של השכנים ומצא את כולם מתים. הילדים היו כולם במיטות שלהם, המבוגרים היו בכמה מקומות בבית ומחוץ לבית. נראה כאילו כל אחד בנקודה שבה הוא היה ב-9 בערב יום לפני כן, נפל והפסיק לנשום. מסביב לכפר היה עדר הפרות שהתושבים גידלו, עשרות פרות, כולן שכבו מתות. ומעבר לזה היה עוד משהו: השקט. האנשים במקום הזה הכירו מוות, הם היו חקלאים, היו להם פרות, היו להם כבשים ולפעמים הם מתו. הם שחטו אותם, הם ידעו איך מוות נראה, הם ידעו איך הוא מריח והם ידעו גם איך הוא נשמע. הם ידעו שכששיש גווייה, מהר מאוד יגיעו הזבובים. אם פרה מתה היא תהיה מוקפת בזבובים תוך דקות. את הזימזום אפשר יהיה לשמוע. אבל כאן כל כך הרבה מוות והיה שקט מוחלט. לא רעש של פרות, לא ציפורים ולא זבובים. הסיבה שלא היו זבובים היא שגם זבובים היו מתים. במקרה כזה אין שום ספק שסוף העולם הגיע. הדבר שקרה על הדרך ליד אגם מונון קרה שוב, רק שהפעם הוא לא עבר על דרך אקראית, הוא עבר על כפרים מלאים באנשים. היו כמה כפרים באזור שקרה להם אותו הדבר, בחלקם המוות היה כמעט מוחלט. בכפר של ג'וזף גרו 800 איש, שישה מהם שרדו. באחרים זה נראה כאילו זה היה אקראי, חלק מהאנשים מתו, חלק איבדו את ההכרה, הרגישו חלשים והתעוררו אחרי כמה זמן עדיין בחיים, לא היה ברור לפי מה. בסך הכל יותר מ-1,700 איש מתו באותו יום באזור הזה. אף אחד לא ידע למה, אבל היו כמה ניצולים שידעו להגיד מאיפה זה בא. לאחד מהניצולים האחרים קראו אפרים צ'ה. אפרים סיפר שבערב הוא שמע קול חזק כמו רעם או פיצוץ מגיע מכיוון האגם. כשהוא הסתכל לכיוון הוא ראה ערפל לבן עולה מתוך האגם. הוא חשב שהולך לרדת גשם, אבל הוא גם לא הרגיש כל כך טוב אז הוא הלך לישון. כשהוא התעורר כמעט כל השכנים שלו היו מתים. ובנוסף לזה משהו קרה לאגם. אגם ניוס בן לילה שינה צבע. לפני כן הוא היה כחול וצלול, עכשיו הוא היה כתום ומלא בסחף ועצים, והגדות שלו היו חשופות. אפשר היה לראות שמטרים שלמים של צמחייה נעלמו, כלומר נראה כאילו היה סוג של צונאמי, גלים ענקיים שיצאו מהאגם ושטפו את כל מה שהיה מסביב. אבל אין דבר כזה צונאמי באגם. זה לא דבר שקורה. במילים פשוטות נראה כאילו האגם התפוצץ. והדבר הרע, הדבר שהורג אנשים, הגיע מהאגם. אבל מה זה היה? אתם יודעים שאני אוהב סיפורים מסתוריים שנגמרים בשאלה בלי תשובה, נכון? דברים שנגמרים ב'עד היום אף אחד לא יודע מה באמת קרה באותו לילה'. אז רק רציתי להגיד שזה לא אחד מהם. אנחנו כן יודעים מה קרה שם, אבל רגע. דורון פישלר 43:19 בתקופה הנוכחית אנשים חושבים פעמיים לפני שהם נכנסים לחנויות. אמא שלי לא נכנסת לירקן שהיא קונה אצלו כבר 20 שנה. אני לא נותן לילדים שלי להיכנס לחדר השינה. אוקיי, זה לא קשור לקורונה, אני פשוט רוצה קצת שקט. אז מה, להיכנס לחנות מזרונים ולהתחיל לשכב על כל מיני מזרונים שמי יודע מי ישב עליהם קודם? זה הגיוני? יש דרך אחרת. עם פנדה אתם יכולים להזמין את המזרן שלכם דרך האינטרנט והמזרן עצמו ארוז בקופסה קומפקטית יחכה לכם ליד הדלת. נסו את המזרן במשך תקופת הניסיון עד 100 לילות, ואם לא אהבתם, לא סביר, אבל בכל זאת, פנדה תאסוף את המזרן מביתכם ותשיב לכם את כספכם במלואו. בקרו ב-pandazzz.co.il, הזינו את קוד ההטבה 'עושים' (OSIM) ותזכו ב-5% הנחה על הקנייה. pandazzz.co.il, שדרגו את השינה שלכם. דורון פישלר 44:42 חיפשתי בעיתונים ישנים אם הודיעו בישראל על המקרים האלה, אז גיליתי שעל המקרה הראשון באגם מונון לא היה כתוב כלום. על השני כן. על השני באופן מפתיע כן הודיעו בעמודים ראשיים בארץ, אבל לא בגלל שבאמת עניין אותם מה קורה בקמרון, אלא מסיבה אחת אחרת. זה צירוף מקרים ממש ממש מוזר, אבל מתברר שבאותו שבוע קמרון התכוננה לביקור רשמי בינלאומי יוצא דופן, ביקור של ראש הממשלה שמעון פרס. הוא עמד לבקר בקמרון לרגל חידוש היחסים בין קמרון וישראל אחרי שהם נותקו במלחמת יום כיפור. וזה היה ביג דיל. זו הייתה הפעם היחידה ככל שמצאתי שבה ראש ממשלה ישראלי ביקר בקמרון, ועשו לו קבלת פנים גדולה. לימדו ילדים להגיד בעברית 'שלום' ו'זה יום גדול'. הקמרון טריביון, העיתון הכי נפוץ בקמרון, פרסם תמונה גדולה של פרס על העמוד הראשון שלו עם כתובת בעברית 'ברוך הבא לקמרון מר פרס'. הם אומנם הדפיסו בטעות את האותיות העבריות הפוך, אבל הכוונה הייתה טובה. זה בהחלט היה אמור להיות הדבר הכי חשוב שקורה בקמרון בשבוע הזה. הביקור הזה תוכנן הרבה זמן מראש, הוא תוכנן ל-25 באוגוסט. זה יצא במקרה ארבעה ימים אחרי האסון באגם ניוס ויומיים אחרי שהידיעה עליו בכלל הגיעה לרשויות בקמרון. פרס קיבל את הידיעות על האסון ממש יום לפני הטיסה, וממש ממש בזריזות התארגנה משלחת הצלה. צוות של 17 רופאים וחובשים ישראלים שעלו על המטוס עם פרס, טסו איתו לשם וברגע שהם נחתו הם יצאו לכיוון אגם ניוס כדי לנסות לסייע. וככה יצא שהצוות הישראלי היה בעצם צוות ההצלה הבינלאומי הראשון שהגיע למקום אחרי ההתפוצצות. לאנשי הצוות הזה כמובן לא היה שום מושג לאן בעצם הם הולכים. כלומר, הם ידעו שקרה אסון, הם לא ידעו מה קרה, אף אחד לא ידע בשלב הזה מה קרה. הם ידעו שזה קשור לגז ואולי גם להתפרצויות געשיות. אז לפי הידיעה במעריב הם במשך הטיסה מישראל הם קראו פרסומים מדעיים על אירועים דומים בעבר, כמו למשל התפרצות הר געש סנט הלנה לפני שנים אחדות. בדיעבד אין שום קשר בין התפרצות הר געש סנט הלנה לבין מה שקרה שם, זה פשוט ממש לא דומה, אבל הם לא ידעו את זה. אז זאת הכותרת: כתוב בקטן למעלה 'כ-2000 בצפון קמרון נספו מענן גז רעיל', מתחת לזה יש את הכותרת הראשית: 'ראשון למקום האסון הגיע הצוות הרפואי מישראל'. כלומר מתו כמה אנשים למי אכפת, אבל אנחנו הגענו לעזרה אז יאי זה מה שחשוב פה. אני בטוח שהם ציפו להוקרת תודה ושכולם יאהבו את ישראל בעקבות האירוע הזה. זה לא בדיוק מה שקרה. אירוע כזה מזמין תיאוריות קונספירציה, כמובן. איך אפשר שזה לא יקרה? 1700 אנשים פשוט מתים ואז באים ואומרים לכם שזה קרה בגלל תופעה כל כך נדירה שאף אחד לא שמע עליה לפני כן. זה פשוט לא נשמע אמין. אז הרבה אנשים מעדיפים להאמין בדברים אחרים. למשל, שזוהי נקמתה של מאמי וואטה, רוח המים הגדולה. או למשל, שמה שקרה שם באמת היה ניסוי בפצצת נייטרון. פצצת נייטרון היא סוג של פצצת אטום שבניגוד לפצצת אטום רגילה לא פוגעת במבנים, היא לא ממוטטת דברים, אבל היא כן הורגת כל דבר חי. פצצות נייטרון קיימות, אבל באופן רשמי לפחות אף פעם בהיסטוריה לא עשו בהן שימוש. אז זה בהחלט נראה ככה. אז אם זאת הייתה פצצת נייטרון, מי עשה את זה? מי פוצץ את זה שם? התשובה פשוטה: ישראל, כמובן. ישראל היא מדינה בעלת כוח גרעיני לפי פרסומים זרים. ויותר מזה, תגידו אתם, איך יכול להיות שהישראלים הגיעו לשם כל כך מהר? ואיך יכול להיות שכל האירוע הזה קרה במקרה בדיוק שראש ממשלת ישראל הגיע? ברור שנשיא קמרון עשה דיל עם ישראל. פול בייה, הנשיא של קמרון, קיבל מישראל 10 מיליארד דולר כדי לאפשר לה לעשות ניסויים גרעיניים בשטח של קמרון ועל אזרחים שלה. ואז הם הגיעו מהר כדי לנקות את השטח שאף אחד לא ישים לב. אני יכול להבין למה אנשים מאמינים בזה. זה איכשהו נשמע יותר סביר מההסבר האמיתי. תיאוריית הקונספירציה הזאת ככל שהיא לא נכונה, היא מאוד נפוצה עד היום. עד עכשיו באתרים קמרוניים שמדברים על זה אתם יכולים לראות טוקבקים, יש אנשים שבטוחים שמה שקרה באגם ניוס ב-1986 היה ניסוי של פצצת נייטרון ישראלית. זה מה שמקבלים על ניסיון לעזור. זה היה הסיפור. אם אתם רוצים לקרוא עוד על הנושא הבאמת מדהים הזה, רשימה של מקורות שהשתמשתי בהם לפרק נמצאת בעמוד של הפרק באתר של עושים היסטוריה, osimhistoria.com/theanswer. עדכונים על פרקים חדשים ומידע ודיונים והודעות על הרצאות שאני עושה אתם יכולים למצוא בעמוד הפייסבוק דורון פישלר נגד העולם. אם בא לכם להזמין אותי להרצאה אצלכם, בבית ספר, בחברה, בבית, בסמינר למאלפי נמרים, אז דברו איתי. גיא בינון עורך ומפיק, אביב שם טוב ייעוץ ותמיכה מורלית, רן לוי עורך ראשי, דני תימור המנהל העסקי, שרה סילבצקי מהנדסת גרעין. אני דורון פישלר. להתראות, לילה טוב. לפרקים נוספים של רשת עושים היסטוריה ולהצטרפות לרשימת התפוצה של התוכנית בדור האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] מתי יבוא הוולרמן?</title>
        <link>https://mat-mo.github.io/podtext/episodes/htshvbh/htshvbh-mty-ybv-hvvlrmn.html</link>
        <guid>https://mat-mo.github.io/podtext/episodes/htshvbh/htshvbh-mty-ybv-hvvlrmn.html</guid>
        <pubDate>1 במרץ 2021</pubDate>
        <description>Transcript for [התשובה] מתי יבוא הוולרמן? from התשובה</description>
        <content:encoded><![CDATA[
            דורון 00:00 לפני שמתחילים את הפרק, אזהרה. אתם מכירים את זה ששיר נכנס לכם לראש ונתקע שם ופשוט לא יוצא, ולא משנה מה תעשו? כלומר, אתם מכירים את בייבי שארק. אחרי שתאזינו לפרק הזה, יהיה לכם שיר תקוע בראש והוא לא הולך לצאת משם. אם חשבתם שבייבי שארק זה דבר דביק, אתם עוד לא שמעתם כלום. המדע עוד לא מצא דרך להוציא את השיר הזה מהראש כשהוא נכנס אליו. רק שתדעו, ההאזנה על אחריותכם בלבד. אני דורון וזאת התשובה. אנחנו תכף מתחילים. קריין 1 00:53 חשבתם פעם לשבת עם סבא וסבתא או עם אבא ואמא, לבקש מהם לספר את זכרונותיהם ולהקליט את הסיפורים האלה? אם לא חשבתם על זה, כדאי. אף אחד לא חי לנצח, אתם יודעים. ויש לכם עוד אופציה: אנחנו נעשה את זה עבורכם. המפיקים שלנו יראיינו את בני משפחותיכם, יערכו תחקיר היסטורי ויהפכו את הסיפורים האישיים שלהם לשעה של תוכנית אודיו-דוקומנטרית מושקעת ומרתקת. דמיינו את הילדים שלכם, הנכדים והנינים בעוד עשרות שנים מאזינים לקולותיהם של אבות-אבותיהם, שומעים את הסיפורים ולומדים על ההיסטוריה המשפחתית שלהם מיד ראשונה. בקרו באתר הבית של סיפור משפחתי בכתובת familysounds.co.il, הציצו בעשרות הסיפורים שכבר יצרנו והזמינו אותנו לספר את הסיפור שלכם. סיפור משפחתי - מתנה שנשמרת לדורות. דורון 02:02 אהוי, אני דורון פישלר, וזאת התשובה. מישהו בשם אמומיני שלח לי את השאלה המופלאה: 'מה השיר שהם שרו כשהם זרקו את הלוויתן ממגדל אייפל?'. ואני חייב להגיד שכשהוא מנותק מההקשר, זה אחד המשפטים הכי טובים שנאמרו אי פעם. זה נשמע כמו אוסף של מילים שנשלפו באקראיות מתוך סומבררו. אבל למעשה אני יודע בדיוק על מה מדובר. הוא דיבר על קטע באחד הפרקים הקודמים, הפרק על 'איך ליפול ממטוס ולהישאר בחיים'. ובקטע הזה באמת היה לוויתן והיה שם שיר. והשיר הזה לא לגמרי במקרה היה שם, זה שיר שאני פשוט אובססיבי לגביו בזמן האחרון. ואני לא לבד, אני לא גיליתי פה משהו שאף אחד אחר לא הכיר. למעשה, בזמן שעבר מאז שהתחלתי לכתוב את הפרק הזה ועד הרגע הזה שאני מקליט אותו, השיר הזה הפך מאיזוטריה משונה שרצה ברשת ללהיט לגיטימי. כלומר, הוא במצעדי הפזמונים. אני לא אהיה נורא מופתע אם אני אשמע אותו בשבוע הבא בגלגלצ. אבל זה לא משנה את העובדה שהשיר המסוים הזה הפך ללהיט בשנת 2021 היא דבר נורא מוזר, כי זה לא שיר פופ סטנדרטי. דורון 03:47 הפעם הראשונה שאני נתקלתי בשיר הזה הייתה בציוץ בטוויטר שכלל סרטון שיובא מטיקטוק ופורסם בטח דרך יוטיוב, כי ככה דברים קורים. בכל אופן, מה שקורה בסרטון הזה, יש שם בחור שחור גדול שיושב באוטו ומצלם את עצמו מלמטה, אתם יודעים, כשאתם מצלמים את עצמכם עם הטלפון בזווית כזאת שנראית כאילו היא נועדה לאפשר את הצפייה הנוחה ביותר לתוך הנחיריים שלכם. הוא יושב שם עם הבעה ברורה של 'אני לא יודע אם מתנהל איזה שהוא משא ומתן לחלץ אותי', כשבמושב לידו יושב בחור אחר, אח שלו מתברר, והוא שר. הוא שר ביחד עם הרדיו איזה שהוא שיר א-קפלה תמוה. והוא מתלהב והבן אדם הנהג מסתכל כאילו 'מה... מה?'. רגע אחד אחר כך יש קאט ואז שניהם ביחד, עכשיו שניהם שרים את השיר הזה, שהוא עדיין א-קפלה בלי ביט בלי כלים בלי כלום, אבל נראה כאילו זה שמצלם נדבק בו קצת כי עכשיו גם הוא שר, מין מצב של 'אוקיי בסדר, נחיה עם זה'. דורון 05:41 מתברר שבנקודה הזאת כשאני קפצתי על הרכבת הזאת, זה כבר היה חדשות ישנות. השיר הזה כבר היה תופעה בטיקטוק. מה שכמובן לא שיפר את הסיכוי שאני אשמע עליו כי אני לא בטיקטוק. כי מה יש לי לעשות בטיקטוק? טיקטוק, למי שלא יודע, זה דבר, זאת רשת חברתית שמורכבת רק מסרטונים קצרים מאוד של אנשים שעושים דברים על רקע מוזיקה, ואז הם לוקחים את המוזיקה מסרטון אחר ועושים משהו... אתם יודעים מה, אני לא הולך להסביר מה זה טיקטוק כי אני לא באמת מבין את זה, ואני בטוח נשמע כמו סבא שמנסה להסביר מה זה מיינקראפט. דורון 06:21 בכל אופן, ממש בסוף 2020, סוף דצמבר, אז איש אחד, לא אחד מאלה מהסרטון עם המכונית, מישהו אחר לגמרי, הוא פרסם טיקטוק... הוא פרסם סרטון שהוא יושב לבד ליד שולחן לובש סווטשירט וכובע צמר, זה מצולם בשחור לבן, מה שגורם לזה להיראות כמו קטע מתוך סרט ארוך ומשעמם על מעמד הפועלים ברומניה. והוא דופק על השולחן באגרוף ושר במבטא סקוטי כבד את 'וולרמן'. מה שאתם שומעים עכשיו, זה לא באמת הסאונד המקורי מהטיקטוק, זה ארבל פישלר הידוע בכינויו בובי זמר ואח שלי, שבימים כתיקונם הוא עושה שירה בציבור אבל עכשיו קורונה אז הוא שר בבית. דורון 07:42 הסקוטי השחור לבן ההוא, השם שלו מתברר היה נייתן אוונס והוא בן 26 ועובד בדואר ובשעות הפנאי מעלה לטיקטוק שירי מלחים עתיקים. עכשיו בטיקטוק יש גם פיצ'ר שקוראים לו דואט שמאפשר לכם לצרף את הסרטון שלכם לסרטון של מישהו אחר, כלומר לשיר ביחד איתו. אז הגלגול הבא של הדבר הזה היה אותו סקוטי שחור לבן בצד אחד, אבל בצד שני מצטרף אליו עוד מישהו, בצבעוני הפעם, בחור שנראה כאילו חגג בר מצווה לא מזמן אבל איכשהו יש לו קול של דארת' ויידר בים המלח שמלווה אותו בשיר. הבס ממש מוסיף לזה. ואז עוד מישהו הוסיף קול נוסף ואחר כך עוד אחד, ואז מישהו עם זקן ג'ינג'י משובח כתב שהוא הוסיף פילר בריטון שאף אחד בטח לא ישים לב אליו, אבל השילוב של כולם ביחד עושה את השיר כזה וואו. ובנקודה הזאת כבר אי אפשר היה לעקוב, כי זה התפצל להמון שבילים נפרדים כי המון אנשים שונים לקחו את אחת הגרסאות והוסיפו חלק משלהם. דורון 10:04 השיר הזה הפך לאחד השירים הכי מצליחים שהיו בהיסטוריה, 19 שבועות מקום ראשון בארצות הברית. בנקודה הזאת כבר מתברר שיש מה להרוויח מעסק כזה, אז איזושהי חברת מוזיקה עשתה את הדבר החכם והחתימה את נייתן אוונס, הדוור הסקוטי שהתחיל את כל זה, והם בזריזות הקליטו גרסה רשמית של השיר שיצאה לרדיו ונמכרה בתור סינגל. הסינגל הזה הגיע נכון לרגע שבו אני מקליט את זה למקום השני במצעד הסינגלים הבריטי, מעל ג'סטין ביבר וטיילור סוויפט ואד שירן. לעומת זאת במצעד הגרמני הרשמי הוא הגיע למקום הראשון. זה די מופרך. דורון 12:51 מה זה השיר המוזר הזה? ומה זה 'וולרמן'? כי אני מבין שכולם מחכים שהוא יבוא, אבל אין מילה כזאת באנגלית. 'וולרמן' הוא שיר מאוד ישן. נייתן אוונס היה אולי נקודת ההתחלה של ההפצה שלו בטיקטוק, אבל הוא לא כתב את השיר הזה או המציא את התופעה הזאת בכלל. היו הרבה הקלטות של השיר הזה עוד לפניו. אחת הסיבות שכל כך הרבה אנשים מקליטים ומוכרים גרסאות שונות של השיר הזה היא כי הם יכולים, כי השיר הזה הוא נחלת הכלל. השיר הזה הוא בן 150 שנה לפחות. הוא שייך לז'אנר של שירי ספנות, Sea Shanties. שירים שמלחים שרו בספינה. יש הרבה שירים כאלה, אבל עד וולרמן האדם הממוצע הכיר בדיוק שיר אחד כזה, וזה 'What do you do with a drunken sailor'. דורון 15:01 אנשים על ספינות אוהבים לשיר. גם אני הייתי על ספינה, ולמרות שלא צדנו לוויתנים כן היינו תקועים על ספינה הרבה זמן והיו שירים שאנשים חיברו. קראו לספינה שהייתי עליה 'מולדת'. לכל יחידה צבאית יש את השירים שלה, ובמחנות בצופים לכל אחד יש את השיר שלו. אנשים שרים. רק שכשאתם על ספינה הרבה פעמים זה גם שימושי לשיר, כי יש הרבה קטעים של למשוך או של לדחוף. להעלות מפרש או להעלות עוגן, יש הרבה חבלים למשוך. הרבה אנשים שעומדים מאחורי חבל ועושים 'אחת, שתיים, ומשוך'. וזה תכלס משעמם. הרבה יותר מעניין לעשות את זה בשיר, להכניס את העבודה לקצב. דורון 17:56 זה בעצם היה התפקיד של הרבה מהשירים האלה, אלה שירים שנותנים קצב לעבודה. גם וולרמן זה כנראה לא באמת היה שיר עבודה, זה פשוט שיר שכיף לשיר. הבעיה אחת עם השירים האלה היא שיש הרבה אנשים, אתם לא יכולים לצפות מכולם לזכור את כל המילים. ולכן הרבה פעמים השירים האלה היו בצורה של קריאה ותגובה. יש אחד שהוא הזמר הראשי, ואז כל האחרים ביחד עונים לו. וככה או שהם חוזרים אחרי משהו שהוא אמר הרגע, או שהם חוזרים רק לפזמון. קריאה ותגובה זה מבנה מוזיקלי ידוע שאפשר למצוא כבר במוזיקה אפריקאית מסורתית או במוזיקה של אמריקה הפרה-קולומביאנית. 'אל המעיין, בגדי בגדי קטן'. כן, עדיין עובד. דורון 18:58 זה שיר של ציידי לוויתנים שכדי להבין את המילים בו צריך לדעת כמה דברים על צייד לוויתנים, שהיה מקצוע מרתק עם הרבה הרפתקאות ותעוזה ומאוד מאוד אכזרי כלפי הלוויתן. זה מתחיל ככה: 'הייתה ספינה שיצאה לים והשם שלה היה בילי אוף טי'. בילי של תה. השבר הכי סביר למה קוראים לספינה בשיר ככה זה שזה סוג של בדיחה פרטית. כי בילי בסלנג של אותו זמן זה היה דלי שמשתמשים בו כדי להרתיח מים מעל האש. אז אם אתם רוצים תה, אתם מרתיחים לעצמכם בילי של תה. הייתה ספינה אחת שהשם שלה היה וויליאם רוץ'. יכול להיות שהמלחים של הספינה קראו לה בשם חיבה בילי, וזה הפך כבדיחה לבילי אוף טי. דורון 21:02 המשפט 'Blow, my bully boys, blow' נשמע היום מאוד תמוה. המשמעות של 'Bully' היום היא בריון, אבל בזמנו זה היה הפוך. בולי היה סבבה. אז ה'Bully boys' מתברר זה החבר'ה, הג'מעה. במקרה הזה 'Blow' פשוט אומר להביא מכה או דחיפה, כלומר קדימה חבר'ה משכו בחבל. הבילי אוף טי שטה במשך שבועות ומחפשת לוויתנים. ברגע שהם מזהים לוויתן הם מורידים סירות קטנות למים, רודפים אחרי הלוויתן, למעשה לוויתנית. בסלנג של הציידים לוויתנית תמיד הייתה לוויתנית. גם הספינה היא תמיד נקבה. אז יורים על הלוויתן צלצל, הרפון שקשור בחבל לסירה. ואם הם מצליחים לתפוס את הלוויתן, הלוויתן ככל הנראה מיד יצלול למים ועכשיו יש מאבק. הלוויתן גורר אחריו את הסירות. דורון 23:41 אפשר בקלות לחשוב שהם שרים 'Whalerman' מלשון צייד לוויתנים, אבל זה לא. הם שרים 'Wellerman'. וולרמן זאת מילה שאף אחד לא משתמש בה היום כי זה סלנג מאוד מאוד ספציפי. מי שניהלה את עסקי צייד הלוויתנים בסביבת ניו זילנד הייתה חברת האחים וולר. ולכן ספינה מטעם החברה הייתה מגיעה מדי פעם כדי להביא אספקה לציידים, להביא להם אוכל וסוכר ותה ורום. לפי דיווחים מסוימים זאת הייתה המשכורת שלהם, הם לא קיבלו כסף, הם קיבלו סוכר ותה ורום. כלומר ה-Wellerman הוא פשוט האיש של חברת וולר. זה כמו השליח של וולט. דורון 25:04 'Tonguing' גם נשמע קצת גס, אבל מה שזה אומר זה התהליך של לפשוט ללוויתן את העור ולהוריד ממנו את כל השומן וכל האיברים כולל הלשון שלו בגלל שגם לשון של לוויתן זה דבר עם הרבה ערך. אז מה שהמשפט הזה אומר זה 'יום אחד נגמור עם כל העסק הזה של צייד לוויתנים ואז נלך מפה'. כלומר הם מפנטזים על השחרור. השורה הזאת היא מעין 'עד מתי אוגוסט 1862'. אם היו שרים את זה היום בצה"ל זה היה נשמע משהו כמו: 'תכף יבוא שקמיסט להביא לנו טרופית וטוויסט, כל יום דופק הפז"ם עד שנלך לבקו"ם'. דורון 26:12 זאת המשמעות של השיר הזה. זה מדהים איך הכל השתנה ושום דבר לא השתנה. אנשים עדיין שרים שירים על אותם הדברים בדיוק, ועדיין מעבירים אותם מאחד לשני ומשנים את זה ועושים וריאציות על זה. שירים זו תופעה ויראלית. השיר הזה שכב כמעט רדום במשך 150 שנה ועכשיו פתאום התפרץ ועכשיו המון אנשים מכירים אותו. בקשר ללמה זה קרה דווקא עכשיו, הרבה אנשים כבר העלו את התיאוריה: תחילת 2021 זה עדיין תקופת הקורונה. המון אנשים בארץ ובמקומות אחרים נמצאים בסגר. אז כל הקטע הזה של השיר על המצב שבו אנחנו תקועים בתוך חלל קטן וסגור עם מספר מצומצם של אנשים וחולמים על היום שאולי יגיע מתישהו שבו סוף סוף נוכל לצאת ולשתות משהו... כן, זה די אקטואלי. דורון 27:41 זאת התשובה. אם אתם רוצים עכשיו פשוט לשמוע סוף סוף את כל השיר מההתחלה ועד הסוף בלי הפרעות, אז תוכלו לשמוע את זה מיד אחרי הפרסומת הזאת. קריין 2 28:04 Space War, אחד ממשחקי הווידאו הראשונים בעולם, פותח בשנות ה-60 על ידי קבוצת סטודנטים ב-MIT והוא רץ על PDP-1, מחשב בגודל של מקרר ממוצע. מאז, תעשיית המשחקים התפתחה כל כך עד שהיא שווה יותר מתעשיית המוזיקה והסרטים גם יחד. כן, שמעתם נכון. וכאן בישראל נמצאת אחת החברות המבטיחות בעולם בתחום משחקי המחשב. Overwolf, סטארט-אפ ישראלי, אחראית לאחד ממנועי פיתוח האפליקציות למשחקי PC הפופולריים בעולם. בזכות הפלטפורמה של Overwolf כל אחד יכול לבנות אפליקציות ומודים למשחקים כמו World of Warcraft, CS:GO, League of Legends ועוד. והם יושבים ממש כאן ברמת גן. כל יום בחברה הזאת הוא גן עדן לגיימרים ולא סתם החברה נבחרה על ידי Dun & Bradstreet לאחד מ-20 הסטארט-אפים שהכי טוב לעבוד בהם בישראל. עכשיו זו ההזדמנות שלכם להצטרף למשפחה. Overwolf ממשיכה להתרחב ומגייסת כעת למגוון תפקידים בתחומי פיתוח, עיצוב, QA, מוצר ושיווק. אם אתם מכורים למשחקי מחשב ורוצים לקחת חלק בעיצוב תעשיית הגיימינג העולמית, כבר מילאתם חלק לא מבוטל מדרישות התפקיד. הקליקו על הבאנר של Overwolf בעמוד הבית של רשת עושים היסטוריה ושלחו את קורות החיים שלכם עוד היום. ארבל 29:34 There once was a ship that put to sea / The name of the ship was the Billy of Tea / The winds blew up, her bow dipped down / Oh blow, my bully boys, blow (huh) / Soon may the Wellerman come / To bring us sugar and tea and rum / One day, when the tonguing is done / We'll take our leave and go / She'd not been two weeks from shore / When down on her a right whale bore / The captain called all hands and swore / He'd take that whale in tow (huh) / Soon may the Wellerman come / To bring us sugar and tea and rum / One day, when the tonguing is done / We'll take our leave and go / Before the boat had hit the water / The whale's tail came up and caught her / All hands to the side, harpooned and fought her / When she dived down-low (huh) / Soon may the Wellerman come / To bring us sugar and tea and rum / One day, when the tonguing is done / We'll take our leave and go / No line was cut, no whale was freed / The captain's mind was not of greed / But he belonged to the Whaleman's creed / She took that ship in tow (huh) / Soon may the Wellerman come / To bring us sugar and tea and rum / One day, when the tonguing is done / We'll take our leave and go / For forty days or even more / The line went slack then tight once more / All boats were lost, there were only four / And still that whale did go (huh) / Soon may the Wellerman come / To bring us sugar and tea and rum / One day, when the tonguing is done / We'll take our leave and go / As far as I've heard, the fight's still on / The line's not cut, and the whale's not gone / The Wellerman makes his regular call / To encourage the captain, crew and all (huh) / Soon may the Wellerman come / To bring us sugar and tea and rum / One day, when the tonguing is done / We'll take our leave and go / Soon may the Wellerman come / To bring us sugar and tea and rum / One day, when the tonguing is done / We'll take our leave and go. דורון 31:29 זה היה הוולרמן. שירה ופסנתר ארבל פישלר, קולות אסתר מאור, קלרינט דן דון, צ'לו אבשי זיגלמן, סקסופון יותם השועל, חצוצרה כפיר נבון, סקסופון אלט, גיטרה, תופים, בס קולות ועריכה רותם בנקי המכונה בושי. האזנתם ל'התשובה'. פרקים אחרים של הפודקאסט הזה אפשר למצוא בעמוד של התשובה באתר עושים היסטוריה. בדורון פישלר נגד העולם בפייסבוק תוכלו למצוא עוד הודעות וסרטוני מאחורי הקלעים ועוד כל מיני דברים. גיא בן נון עורך הסאונד, ייעוץ ותמיכה מורלית אביב שם טוב, ייעוץ ותמיכה מורלית נוספת בן אורבארי וועדת אתיקה לענייני לוויתנים שרה סילבצקי. עורך ראשי של הרשת רן לוי, מנהל עסקי דני תימור. אני דורון פישלר, ביי. קריין 3 32:31 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד. קריין 4 32:49 אתם אוהבים חידות? לא כאלה של 'מה ההבדל בין חלב?', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...'. תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי זה אומר שהפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס.
        ]]></content:encoded>
    </item>
    
    <item>
        <title>[התשובה] למה הצפון תמיד עשיר יותר?</title>
        <link>https://mat-mo.github.io/podtext/episodes/htshvbh/htshvbh-lmh-htspvn-tmyd-shyr-yvtr.html</link>
        <guid>https://mat-mo.github.io/podtext/episodes/htshvbh/htshvbh-lmh-htspvn-tmyd-shyr-yvtr.html</guid>
        <pubDate>15 במרץ 2021</pubDate>
        <description>Transcript for [התשובה] למה הצפון תמיד עשיר יותר? from התשובה</description>
        <content:encoded><![CDATA[
            דורון פישלר 00:00 היי, אני דורון. לפני שמתחילים בפרק, בואו נעשה ניסוי קטן. קחו חתיכת נייר, אתם צריכים להכין גם איזשהו עט, עיפרון או משהו כזה, כן? תציירו עליה ריבוע. זה לא חייב להיות מדויק, אתם לא צריכים סרגל, פשוט תציירו איזשהו מרובע. עכשיו המרובע הזה שציירתם עכשיו הוא מפה של העיר פישבורג. לכן תכתבו למעלה, מעל הריבוע, את השם פישבורג. עכשיו בפישבורג עובר נהר. אז בבקשה ציירו את הנהר. זה קו שחוצה פשוט את העיר מצד לצד, זה יכול להיות מדרום לצפון או ממזרח למערב, זה יכול להיות מפותל, זה יכול להיות ישר, איך שבא לכם. יש לכם עכשיו את העיר ואת הנהר. עכשיו עוד דבר אחד. נגיד אתם רוצים לעבור לגור בעיר הזאת, איפה בא לכם לגור? פשוט תסמנו איקס במפה על המקום שבא לכם לגור בו. אני יודע שאין המון מידע במפה הזאת, אבל פשוט איפה שבא לכם, איפה שנראה לכם. מה נראה לכם מקום סימפטי בפישבורג לגור בו? סימנתם? אחלה. שימו את הנייר בצד. לא סימנתם כי אתם עכשיו באמצע נהיגה בכלל או באמצע ריצה? או שלא? אתם בבית, אבל פשוט אתם שומעים פודקאסט, אתם לא עושים עכשיו פעילות מודרכת ולא בא לכם פשוט לעשות דברים שאומרים לכם? גם לגיטימי. זאת תשובה. תכף נתחיל. פרסומת 01:45 פעם כשהייתי טינאייג'ר למדתי לנגן על גיטרה. אבל תכלס אחרי שלושים שנה, הדבר היחיד שאני עוד זוכר לנגן זה יונתן הקטן. היום אחרי כמה וכמה שיעורים פרטיים בטונליין, חזרתי לעניינים. הגשמתי חלום והיום אני מנגן ומופיע בלהקת רוק. שלום קיסריה! אדוני, זה ארומה פה. אתה רוצה להזמין משהו? טוב, יש עוד כמה חלומות להגשים. אבל ברצינות, טונליין פיתחה שיטת לימוד ייחודית בשם לימוד היברידי. אידיאלית לאנשים עסוקים כמוני. שיעורי אונליין מקוצרים בני 30 דקות, למידה עצמית מחומרים כתובים ושיעורי וידאו מוקלטים. השיטה של טונליין פתחה לי ולעוד מאות תלמידים כמוני דלת קסמים נסתרת לעולם הנפלא של המוזיקה. אז אל תוותרו על החלום שלכם. חפשו טונליין בט' בגוגל, ספרו להם שהגעתם דרך רשת עושים היסטוריה ותקבלו שיעור ניסיון בחינם ואם תירשמו גם מתנת הצטרפות מדליקה. יש גם תוכניות מיוחדות לילדים בשילוב אפליקציות משחק מובילות וללא תוספת תשלום. טונליין, מגשימים חלומות לאנשים עסוקים. דורון פישלר 03:11 היי, אני דורון פישלר, זאת התשובה. בניסיון חסר תוחלת להתגבר על קובץ השאלות המפלצתי שאנשים שולחים לי, הדרך היעילה אני חושבת היא לענות על שאלות של כמה אנשים בבת אחת. אז הנה כמה שאלות שקיבלתי. נועה ואורן שאלו, למה העשירים גרים בצפון העיר? הם לא אמרו לאיזו עיר הם מתכוונים, אבל כנראה שזה לא משנה. ניצן שאלו למה בהרבה מקרים החלק הדרומי של העיר נחשב פחות מוצלח מהצפוני. וקורל שאלו למה כמעט תמיד בעיר או מדינה הצפון נחשב ליותר מפותח מהדרום. ואיילה שאלה למה הצפון עשיר והדרום עני. ומשפחת ברזייט שאלה את אותו הדבר. וטל שאלו למה צפון נקשר עם איכותי ודרום ההיפך. בקיצור, כולם שאלו בעצם את אותה השאלה. זאת אחת מהשאלות האלה שמעניינות הרבה אנשים וזאת שאלה מאוד קשה. אבל לפני שאני עונה על השאלה הזאת, אני רוצה לברר האם השאלה בכלל נכונה. כלומר, זה בכלל נכון שהצפון הוא בדרך כלל יותר יקר או יותר איכותי או יותר מפותח מהדרום? כולם יודעים שצפון תל אביב נחשבת ליותר יוקרתית ויותר יקרה מדרום תל אביב. וזה נכון בגדול גם בלונדון ובמנהטן ובסן פרנסיסקו ובבאר שבע. ולא רק בתוך הערים. אם מסתכלים על ארצות הברית בכלל, אז גם היא מחולקת פחות או יותר לצפון והדרום. והדרום נחשב לקצת מטומטם והצפון הוא החלק היותר אינטליגנטי והיותר עשיר ויותר סנוב. ובאיטליה גם, הדרום עני, הצפון עשיר. בלגיה מחולקת לפלנדרס בצפון וולוניה בדרום, כששוב החלק הצפוני הוא זה שנחשב לעשיר יותר וסנובי יותר. אוקיי, כל זה נכון. אבל אלה אנקדוטות. זה שאני יכול להביא כמה דוגמאות כאלה זה לא אומר שזה תמיד ככה. כן, יש מקרים שבהם הצפון של משהו נחשב ליותר איכותי מהדרום של משהו. זה לא אומר שזה חוק. כי יכולתי להביא גם דוגמאות הפוכות. אומנם בלונדון הצפון נחשב לטוב יותר, אבל באנגליה באופן כללי זה הדרום שנחשב לעשיר וסנובי יותר והצפון יותר עני ויותר עממי. וגם בארגנטינה, הצפון הוא עני, הדרום הוא עשיר. בהודו, לא רק שהדרום של הודו נחשב ליותר מפותח מהצפון, נתקלתי במישהו באינטרנט ששאל לגבי ערים בהודו את השאלה ההפוכה בדיוק. כלומר, איך זה שדרום העיר תמיד יותר טוב מצפון העיר? וכמובן אם אתם עוברים לגור בקוריאה, אני ממליץ בחום לבחור בקוריאה הדרומית ולא הצפונית. באמת שזה עדיף. אז לא תמיד הצפון טוב יותר. אבל שוב, אולי אלה המקרים הנדירים, החריגים? או אולי זה פשוט לפעמים ככה ולפעמים ככה ואין שום חוקיות בעניין? בקיצור, השאלה היא האם התופעה הזאת שהצפון בדרך כלל טוב יותר בכלל קיימת באמת? אני יודע שיש הרגשה כזאת. כלומר אני יודע לפחות על שישה אנשים שחושבים שהצפון בדרך כלל עשיר והדרום עני, שלחו לי שאלות בעניין. אבל הרגשה לא אומרת כלום. לפי ההרגשה שלי העולם שטוח, זה לא אומר שזה נכון. וזה לא על פניו זה לא נשמע הגיוני שזה יקרה. כי אם אתם לוקחים את ישראל באופן כללי, אז כן צפון הארץ הוא באופן כללי מקום יותר מפותח עם יותר אנשים. אבל ברור למה, כי בישראל הדרום הוא מדבר. ככה יצא. אז יש סיבה לזה, זה לא סתם בגלל שזה הצפון. באיטליה, אם אתם שואלים למה הדרום הוא עני יותר, אז יש היסטוריה מאוד מאוד ארוכה שמתחילה בנפילת האימפריה הרומית וממשיכה דרך כיבושים ומלחמות וכאלה שמסבירה למה יש הבדלי תרבות בין הדרום והצפון ולמה הצפון עשיר יותר. זה לא קרה סתם. ולכל מקום יש את ההיסטוריה שלו, את הגיאוגרפיה שלו, יש ים במערב, יש אזור תעשייה במזרח, מתי פתחו את השכונה החדשה, איזה אנשים הגיעו, תמיד יש סיבות למה חלק מהעיר נחשב לחלק יותר טוב וחלק פחות טוב והן שונות בכל מקום, אין שום סיבה שזה תמיד יתפתח באותו כיוון. אז מה שאני מחפש זה לא הרגשה, אלא אם מישהו באמת בדק את העסק באופן יסודי. כלומר לא לקחת את הדוגמאות הראשונות שעולות לך לראש, אלא לקחת באופן מסודר את הרשימה של כל הערים, להחליט מראש לפי איזה מדד אנחנו בודקים מה טוב יותר ומה פחות ולעשות רשימה ארוכה מאוד של מקומות וכמה כל אחד מהם צפוני ביחס לאחר, את כל זה לזרוק על זה משוואות סטטיסטיות שבסופו של דבר יתנו את התשובה. האם זה באמת ככה? ואת זה אני לבד לא יכול לעשות. אבל יש כאלה שכן עשו. כלומר הנושא הזה לא נחקר באופן מאוד יסודי, לא מצאתי אלפי מחקרים בנושא, אבל כן נעשו כל מיני סקרים ומחקרים מדעיים על העניין הזה בארץ ובעולם ועליהם אני מרגיש שאני יכול להסתמך. אז אני הולך להביא פה כמה מהם, כמה מחקרים שמצאתי בכמה מקומות. בארץ, אני מצאתי שני סקרים על השוואות בין צפון ודרום של ערים שנעשו, היותר עדכני ביניהם נערך ב-2014, עשתה אותו חברת סביבות מגורים, והיא בדקה עלויות של דירות בהנחה שהמקום היותר יקר הוא מן הסתם נחשב ליותר יוקרתי ויותר איכותי. בקיצור, יותר טוב. אז היא גילתה שבתל אביב ובטבריה ובירושלים וברחובות ובאשקלון צפון העיר יותר יקר מהדרום. אבל באשדוד חיפה נתניה ומודיעין הדרום יקר יותר. מה שכן, בסך הכל כשמשקללים את כל הנתונים מכל הערים, מתברר שכן באמת יש יותר מקרים שבהם הצפון יותר יקר מהדרום. וכשזה קורה, ההפרשים במחיר נוטים להיות יותר משמעותיים. כלומר כשהדרום יקר זה בקצת, כשהצפון יקר זה בהרבה. אז זה אמנם לא נכון להגיד שתמיד הצפון יותר יקר, אבל זה יותר נכון מאשר לא. באמת יש נטייה לצפון להיות יקר יותר וכנראה איכותי יותר. וזה מוזר. זה ממש מוזר, זה לא אמור להיות ככה. אני יכול לחשוב על כמה סיבות שזה לא הגיוני אבל אחת מהכי חשובות היא שהצפון של משהו תמיד הדרום של משהו אחר, חוץ מהקוטב הצפוני כלומר, אבל רק סנטה קלאוס גר שם ואני לא חושב שהוא משלם שכר דירה. צפון תל אביב נחשב למפותח יותר מדרום תל אביב, אבל צפון תל אביב נמצא מדרום לדרום הרצליה. וצפון הרצליה נמצאת מדרום לנתניה, אז זה אומר שנתניה יותר טובה מכולם? זה המקום הכי יקר? ומה זה אומר על נהריה? שמתברר שזאת עיר למיליונרים בלבד. לא, כי זה עובד כאילו שהיתרון של הצפון נמחק ברגע שעוברים לעיר אחרת. כלומר מה שחשוב זה להיות בחלק הצפוני של משהו. זה מוזר. אבל הנתונים מוכיחים שזה נוטה להיות נכון. למה? מתברר שממש לאחרונה, באוקטובר 2020, התפרסם מחקר שנקרא זיהום היסטורי וחלוקה שכונתית מתמדת או משהו כזה, של שלושה פרופסורים משלוש אוניברסיטאות מטורונטו וגלאזגו ובריסטול, סטיבן הבליך הוא אחד מהם. בכל אופן, הוא נותן נימוק אפשרי משכנע למה שכונות בצד מסוים של ערים הן באופן עקבי עניות יותר מאלה שבצד השני. ומתברר לפי הטענה שלהם לפחות, שזה בגלל אפקט קוריוליס והמהפכה התעשייתית. אפקט קוריוליס זה המושג בפיזיקה שמדבר על ההשפעה של תנועה בכיוונים מעגליים. כלומר זה הדבר שגורם להוריקנים להסתובב תמיד נגד כיוון השעון, ולא גורם למים בכיור בחצי הכדור הצפוני להסתובב בכיוון שונה מאלה שבחצי הכדור הדרומי למרות מה שאולי סיפרו לכם. בכל מקרה אני לא אכנס להסבר על בדיוק מה זה ואיך זה כי כשאני נכנס לפיזיקה אני נוטה לא לצאת משם, אבל ההשפעה שלו היא שהרוח בקווי רוחב מסוימים בכדור הארץ, מה שכולל את רוב אירופה וארצות הברית, הרוח שם נושבת בעיקר ממערב למזרח. איך זה קשור? אז ככה. ערים ותיקות, ערים שקיימות כבר הרבה זמן שעברו את המהפכה התעשייתית, בדרך כלל בנו בהן מפעלים גדולים ושרפו בהם הרבה פחם. ומפעלים מוציאים עשן. זה בגלל שהרוח נושבת בדרך כלל ממערב למזרח, השכונות המזרחיות היו אלה שספגו את רוב העשן ולכן במזרח היה מסריח יותר ופחות בריא. ואנשים שיכלו, אנשים שהיה להם כסף, העדיפו לעבור לגור במערב העיר ולא במזרח. כל זה היום כבר לא רלוונטי כי היום התעשייה היא כבר לא כזאת ששורפת פחם באמצע העיר, אבל עדיין החלוקה ההיסטורית הזאת נשארה ולכן בהרבה מקרים השכונות העניות נשארו במזרח והעשירות נשארו במערב. וזאת הסיבה שבדרך כלל המזרח של ערים הוא עני יותר מהמערב. אוקיי, זה הסבר די משכנע. אבל זאת לא הייתה השאלה! השאלה הייתה על צפון ודרום! הם מדברים על מזרח ומערב. אף אחד לא שאל אותי למה המערב עדיף על המזרח, אני אפילו לא שמתי לב שהמזרח של ערים נוטה להיות יותר עני מהמערב. אז בקיצור כל הקטע הזה היה מיותר לגמרי, אני מתנצל. אבל לפחות זה מראה שכן אפשר אולי למצוא איזשהו הסבר פיזיקלי שלפחות נשמע אמין שנותן יתרון לצד גיאוגרפי אחד על האחר. אז אולי אפשר למצוא הסבר כזה גם לצפון ודרום? ובכן, לא ממש. כלומר הסבר פיזיקלי כזה לא מצאתי. אני כן מצאתי מחקר שבודק את זה שאנשים באמת מעדיפים לגור בצפון. כי אנשים מעדיפים לגור בצפון. זאת עובדה ידועה בנדל"ן שאנשים נוטים להעדיף את הצפון של דברים עד כדי כך שקראתי טענות שכשבונים שכונה חדשה שרוצים לשדר יוקרה, אז לפעמים נותנים לה את השם צפון משהו, גם אם היא לא באמת בצפון של שום דבר ספציפי. אתם רוצים שהאנשים יבואו לשכונה שלכם? תקראו לה צפון הפארק. יש איזשהו פארק בעולם שהיא בצפון שלו נכון? אוקיי. אז במחקר שעשה בין השאר בריאן מאייר מאוניברסיטת גטיסבורג והתפרסם בכתב העת Social Psychology and Personality Science, יש הרבה כתבי עת כאלה, עשו שם כמה בדיקות מעניינות. בתור התחלה, הם נתנו לאנשים מפה של עיר דמיונית, מפה ריקה לגמרי. אין לכם שום מושג איזו עיר זאת, מה יש שם ואמרו להם תסמנו איקס במקום בעיר הזאת שבו אתם מעדיפים לגור. עכשיו לאנשים אין שום נתונים משום סוג על העיר הדמיונית הזאת ועדיין באופן משמעותי יותר אנשים סימנו שהם רוצים לגור בצפון העיר מאשר בדרום העיר. וזה הניסוי שבגרסה לא ממש מדעית שלו גם אתם אולי השתתפתם בתחילת הפרק, אז זה הזמן לבדוק את עצמכם אם גם אתם שייכים לרוב שמעדיף לגור בצפון, גם כשזה צפון של מקום דמיוני לגמרי שאין לכם שום סיבה להעדיף אותו. בניסוי אחר נתנו להם פסקה, נתנו להם טקסט על אדם דמיוני, לאדם הדמיוני הם קראו בנט. משום מה זה לא היה סקר פוליטי אפילו ועדיין הם הכניסו את בנט. לא יודע למה. לחצי מהמשתתפים בניסוי סיפרו שבנט הוא דוקטור עשיר משכיל שאוהב לאכול במסעדות יקרות ולחצי השני סיפרו שבנט הוא אדם עני שלא השלים בית ספר ואוהב נקניקיות ובירה. וביקשו מהם לסמן על המפה של העיר הדמיונית הריקה לגמרי איפה הם חושבים שבנט גר. וכמו שניחשתם כבר, בנט הדמיוני העשיר באופן עקבי גר בצפון העיר, בנט העני גר בדרום העיר. כלומר מה שהניסויים האלה מראים זה שאנשים באופן כללי נוטים באופן לא מודע, הם אפילו לא שמים לב שהם עושים את זה אבל הם עושים את זה, להעדיף את הצפון ולקשר את הצפון עם עושר, עם רמת חיים גבוהה יותר. וזה הקטע החשוב, לא משנה הצפון של מה, משנה שזה יהיה צפון. עכשיו ברור שכל זה לא בא על חשבון כל שיקול אחר כן? זאת אומרת אנשים לא באמת בוחרים לגור לפי המיקום במפה, הם בוחרים לפי מחירי השכירות והקרבה לאוניברסיטה והקרבה לעבודה ואיזה בתי ספר יש באזור ואיפה חברים שלהם גרים ומספר הפיצריות שעושות משלוחים באזור ועוד שיקולים חשובים כאלה. אם המפה לא הייתה לגמרי ריקה, אלא על החלק הדרומי של העיר היה כתוב בגדול נווה הקשת בענן, ועל החלק הצפוני של העיר היה כתוב ביצות המוות והכוסברה, אז כנראה אנשים היו בוחרים אחרת, כנראה הם היו בוחרים את הדרום. דרך אגב לזה יש שניים, יש ביצות המוות איחוד וביצות המוות מאוחד. אבל אם כל השאר פחות או יותר אותו דבר, אם אין להם שום מידע אחר, אנשים נוטים להעדיף את הצפון. אז יכול להיות שעצם העובדה הזאת שאנשים מעדיפים את הצפון בלי סיבה טובה נותנת לצפון יתרון אמיתי כי אם יש יותר ביקוש לצפון, בצפון המחירים יהיו יותר גבוהים. ואם האנשים מעדיפים את הצפון, אז לצפון יגיעו יותר אנשים בעלי אמצעים וידחקו לדרום את אלה שלא יכולים לבחור. וככה ההעדפה הלא רציונלית הזאת קצת מגשימה את עצמה וככה הצפון באמת נוטה להפוך לקצת יותר יקר. היתרון הקל הזה הוא לא מספיק כדי לגרום לזה שהצפון של כל עיר יהיה תמיד יותר טוב מהדרום, אבל אולי זה מספיק בשביל שסטטיסטית זה יהיה נכון בדרך כלל. אבל עוד שאלה. למה אנשים מעדיפים את הצפון? יש הסבר מתבקש אחד, כי הצפון הוא למעלה. כשמסתכלים על מפה הצפון הוא למעלה. ולמעלה זה טוב. למעלה זה יותר טוב מלמטה. גם זה לא דבר שתמיד נכון מן הסתם, יש הרבה מצבים שבהם עדיף להיות נמוך מאשר גבוה, נגיד באחוזי האנשים הסובלים מקשקשת ציפורניים או בליהוקים לגרסה המחודשת של שלגיה ושבעת הגמדים. אבל אינסטינקטיבית, למעלה יותר טוב מלמטה. גן העדן נמצא תמיד למעלה. הגיהנום נמצא למטה. השפה שלנו בנויה ככה שהיא אומרת כל הזמן שלמעלה יותר טוב מלמטה. אתם מכירים את זה שאתם קמים בבוקר ואתם מרגישים ירודים. אתם פשוט על הקרשים. אתם בשאול תחתיות. בקיצור אתם מרגישים דאון. אבל אז אתם מרימים את עצמכם מהרצפה ואתם מתעלים על עצמכם ומטפסים בסולם הדרגות ובסוף אתם מרגישים על הגובה. אתם בצמרת. אתם על גג העולם. כן, מבחינת שפה להיות למעלה זה טוב, להיות למטה זה רע. יש סיבה שצביקה פיק לא שר מטה מטה. וזה לא דבר שנכון רק בעברית, זה נכון בכל שפה שאני מכיר. זאת שאלה מעניינת דרך אגב אם יש בעולם איזה שפה או תרבות או משהו שבהם להיות למעלה לא מתקשר אוטומטית ליותר טוב אלא ההפך. אני לא יודע, זה שאלה מעניינת. ובמפה, בכל מקרה, הצפון הוא למעלה ולכן צפון זה יותר טוב מדרום. לפעמים אפילו זה חודר לשפה אגב, באנגלית ישנו הביטוי וונט סאות'. כלומר הלך דרומה. והמשמעות של זה היא התקלקל, התחרבש, התקלקל. כלומר השפה אומרת שדרום זה לא טוב. עכשיו חשוב לי להגיד שכל ההסבר הפסיכולוגי הזה הוא מאינטואיציה. אין לי מחקר מוצק בנושא הזה שאומר שזאת הסיבה שאנשים מעדיפים את הצפון. והאם באמת זאת ההטיה הפסיכולוגית הלא מודעת הזאת שהיא מסבירה למה סביר שדירה בצפון באר שבע תעלה יותר מדירה בדרום באר שבע? אולי. אבל זאת לא נשמעת כמו תשובה טובה מספיק בשביל להסביר למה אותו הדבר נכון לא רק לגבי ערים ולא רק לגבי מדינות אפילו, אלא לגבי העולם. המדינות הכי צפוניות בעולם, כלומר לא במובן של יש להן איזה אי לא מיושב ליד הקוטב הצפוני אלא שמרכז האוכלוסייה שלהן הוא הכי צפוני בעולם, הן לפי הסדר הזה, איסלנד, פינלנד, נורבגיה, שוודיה וקנדה. ואלה הן במקרה כמה מהמדינות עם איכות החיים הכי גבוהה בעולם. אלה מדינות עשירות, משכילות, דמוקרטיות, עם תוחלת חיים גבוהה. אלה באופן כללי מקומות טובים לגור בהם. אם אנחנו נמשיך על המפה של העולם לרדת לאט לאט דרומה, עדיין רוב המדינות שתיתקלו בהן הן מדינות עשירות יחסית. דנמרק, גרמניה, הולנד, אוסטריה. אבל ככל שנמשיך לרדת, הרבה דרומה, שם אתם תמצאו את המדינות העניות יותר. באופן כללי, אם אתם לוקחים מפה של העולם ואתם מסרטטים עליה קו אחד ארוך. אתם מתחילים באמריקה. אתם מסמנים את הקו על הגבול בין ארצות הברית ומקסיקו. אתם ממשיכים לרוחב האוקיינוס האטלנטי, נכנסים לתוך הים התיכון ומסמנים את הקו לרוחב כל הים התיכון ככה שהוא מפריד בין אירופה בצפון ואפריקה בדרום. ואז באסיה אתם מסרטטים אותו על הגבול בין רוסיה בצפון לסין בדרום ואז מתחת ליפן וזהו. אתם חילקתם את העולם עכשיו בייסיקלי לחלק העשיר בצפון והחלק העני בדרום. כמעט כל המדינות העשירות נמצאות מצפון לקו הזה והעניות נמצאות מדרום לקו הזה. הצפון עשיר יותר. וכאן ההסבר על ההטיה הפסיכולוגית הטובה צפון לא כל כך מחזיק כי אנשים לא מחזיקים מפה של העולם ומחליטים לפי זה איפה לגור. אז מה קורה כאן? איך זה שבעולם בכלל הצפון עדיף על הדרום? זה מוזר אללה. החלוקה הזאת של הצפון העשיר והדרום העני לא מושלמת, זה ברור. אם אתם מסתכלים על המפה הזאת של העולם, אז הטעות, הדבר הלא מתאים הראשון שבטח יקפוץ לכם לעין יהיה אוסטרליה. וניו זילנד גם, כאילו כי הם המקומות הכמעט הכי דרומיים שיש. אז לפי הכלל שצפון זה טוב, דרום זה רע, הן היו אמורות להיות המדינות הכי עניות בעולם, והן לא. הן ממש לא. איכות החיים הממוצעת שם היא לגמרי סבבה. יש גם עוד מקומות שבהם הכלל הזה לא לגמרי עובד, למשל דרום אמריקה. כי בדרום אמריקה המצב נוטה להיות בדיוק הפוך. כלומר דווקא האזורים הצפוניים יותר הם העניים והדרומיים יותר, ארגנטינה וצ'ילה שנמצאות בשפיץ של דרום אמריקה, הן המדינות היותר עשירות יחסית. אז מה, זה מוכיח שכל העסק הזה הוא פשוט שטויות? סתם צירוף מקרים? לא. לא לגמרי. כי יש נתון אחד שאם מסתכלים עליו, כל העסק הזה נהיה עקבי באופן מדהים. המקומות שבהם הדרום יותר עשיר מהצפון, המקומות האלה נמצאים בחצי הכדור הדרומי. כלומר זה לא הצפוניות שכאילו גורמת למדינות להיות יותר עשירות, אלא זה המרחק מקו המשווה. ליד קו המשווה נמצאות המדינות הכי עניות בעולם וככל שמתרחקים ממנו, לא משנה אם מתרחקים צפונה או דרומה, נהיים עשירים יותר. וזה בדוק. זה מובהק סטטיסטית. זאת תופעה שבלי ספק קיימת. ככל שאתם גרים רחוק יותר מקו המשווה, יש לכם סיכוי טוב יותר לחיות יותר זמן ולחיות יותר טוב. שיהיה לכם יותר כסף, עם יותר דמוקרטיה ויותר חופש. אם שמים את כל המדינות בעולם על גרף עם המרחק מקו המשווה על ציר אחד ואת התל"ג לנפש על הציר השני, אתם רואים את הגרף עולה. אי אפשר להתעלם מזה. עכשיו זה לא שהוא אחיד לגמרי. יש גם יוצאי דופן על הגרף הזה, בעיקר יוצאת דופן אחת מאוד מאוד בולטת שזאת סינגפור. סינגפור נראית כאילו היא עושה לגרף הזה דווקא. היא כמו התלמיד שעושה בדיוק הפוך. סינגפור היא מדינה עשירה, היא אחת העשירות בעולם ויושבת במרחק יריקה מקו המשווה. כלומר היא בדיוק בחלק של הגרף שבו מצטופפות המדינות הכי מסכנות בעולם, פתאום פוף, סינגפור משקיפה על כולם מלמעלה. סינגפור היא גם מדינה קטנה מאוד, ככה שהחריגה שלה לא משנה הרבה את הטרנד, אבל סינגפור היא הוכחה שהעושר לא תלוי רק בקו רוחב. יש גורמים אחרים. אפשר להתגבר על זה, גם מדינות בקו המשווה יכולות להיות עשירות אולי. יש גם יוצאות דופן אחרות, טיפה פחות בולטות, מדינות דרומיות יחסית ועשירות יחסית. רובן מדינות של נפט. קטאר, איחוד האמירויות, סעודיה. וגם ישראל האמת. ישראל לא מאוד מאוד דרומית, יושבת על קו רוחב 30, שזה לא באזור הטרופי, אבל זה ממש על הגבול של האזור העני. מבין כל המדינות שבקו רוחב 35 ומטה, שזה רוב המדינות בעולם, ישראל נמצאת במקום השמיני בתל"ג לנפש, שזה לא סינגפור אבל זה לא כזה רע. בכל אופן, למרות היוצאות מהכלל האלה, התמונה הכללית היא מובהקת, היא מאוד ברורה. ככל שמתרחקים מקו המשווה בדרך כלל נהיים עשירים יותר. למה? מה ההיגיון בזה? התשובה הכי מתבקשת היא שמזג האוויר. מה משותף לכל המקומות על קו המשווה? חם שם. מאוד חם. ככל שמתרחקים מקו המשווה, צפונה או דרומה, נהיה קר יותר. אז סביר להניח שזה לא קו הרוחב שמשפיע על העושר של מדינות אלא הקור. מדינות קרות עשירות יותר. אבל זה לא מסביר שום דבר! למה? למה אנשים חיים טוב יותר כשקר להם? זה אמור להיות בדיוק להפך! יותר קל לחיות במקום חם מאשר במקום קר. בני האדם הם במקור מאפריקה, מהאזור הטרופי, אין לנו פרווה! אנחנו יותר מתאימים למקום חם מאשר למקום קר. האזור הטרופי הוא מאוד פורה, הרבה יותר קל לגדל שם אוכל. עובדה אנשים תמיד חיו ועדיין חיים באזור הטרופי עם בקתת קש ופרה. לא איכות חיים מאוד גבוהה לפי הסטנדרטים שלכם אולי, אבל כל עוד לא מתפוצץ לכם איזה אגם או משהו אז אנשים חיים שם. אבל אם תעבירו את אותם אנשים עם הבקתה והפרה לאיסלנד, זה לא ילך. באיסלנד אתם צריכים יותר. אתם צריכים אנרגיה, אתם צריכים אש, אתם צריכים בית שבנוי מאבן עם בידוד, אתם צריכים הרבה יותר בגדים, הרבה יותר קשה למצוא אוכל. אז נכון שכשאתם באוגנדה חם לכם ואם אין מזגן זה מעצבן, אבל החום בדרך כלל לא הורג אתכם. הקור בהחלט כן. אז איך זה שאנשים באופן עקבי חיים יותר טוב דווקא במקומות קרים? על השאלה הזאת אף אחד לא יודע לענות. חיפשתי. אין תשובה ברורה לשאלה הזאת. יש כל מיני רעיונות מעניינים, אנשים מעלים כל מיני ספקולציות אבל הוכחות אין. סברה אחת למשל היא שדווקא בגלל שקל יותר לחיות במקום חם, איכות החיים במקומות קרים יותר גבוהה. בגלל שבאזור הטרופי יכולים לחיות אנשים עם מעט מאוד אמצעים ועדיין לחיות, אז יש איזשהו מחסום. חייבים להיות עשירים במידה מסוימת לפחות כדי לחיות במקום קר. כלומר בקיצור למה באזורים קרים יש אנשים עשירים? כי העניים מתו. או שהעובדה שלחיות במקום קר זה מאתגר, זה מצריך התפתחות טכנולוגית מסוימת, זה מצריך שיתוף פעולה ותקשורת טובה בין אנשים, אז האתגר הזה הוא שגרם למדינות הקרות להתפתח יותר. זה הסבר מספיק משכנע? אני לא יודע. כלומר אולי זה נכון אבל זה נשמע קצת כמו תירוץ. זה כמו דרך שאפשר לנמק כל דבר. תמיד אפשר להגיד דווקא משום שזה אמור להיות ככה זה ההפך. קיימת עוד אפשרות שהיא שהסיבה שזה המצב היא שככה יצא. במקרה. בגלל סיבות היסטוריות כאלה ואחרות יצא שברגע הזה המדינות החמות עניות יותר מהקרות. זה לא משהו שנובע מהנתונים, זה לא היה ככה פעם ויכול להיות שבעוד 100 שנה זה שוב יהיה אחרת. מתאם לא מוכיח סיבתיות. קורלציה היא לא קוזציה. זה ששני דברים מתואמים אחד עם השני זה לא אומר שאחד גורם לשני. היה גם מחקר שהראה שצריכת המרגרינה הממוצעת בארצות הברית מתואמת לאחוז הגירושין במיין וזה לא אומר שמרגרינה גורמת לגירושין או שגירושין גורמים למרגרינה. אז אם אנשים חיים יותר במקומות קרים זה לא מוכיח שזה הקור שגורם להם לחיות טוב יותר. אולי יש משהו אחר שקושר ביניהם. אבל זה בהחלט חשוד. וכשחיפשתי את הנתונים האלה על הקשר בין טמפרטורה לעושר, אז גיליתי שבעצם יש עוד הרבה מחקרים שקושרים בין טמפרטורה לעוד דברים. והם עוד יותר תמוהים אולי. יש מחקר שבדק את ההבדלים לא בין מדינות אלא בתוך המדינות עצמן, ההבדלים בין שנים חמות יחסית לשנים קרות יחסית. והוא גילה שגם בתוך אותה מדינה, בשנים קרות יש באופן עקבי יותר צמיחה מבשנים חמות. אבל הנתון שבאמת הפך לי את המוח, וזה דבר שנבדק שוב ושוב בהרבה מחקרים שונים, זה שאלימות עולה ככל שהטמפרטורה עולה. יש מתאם ברור בין החום לבין מספר מקרי הרצח. ועוד יותר מזה, מספר מקרי האלימות המאורגנת, כלומר מלחמה. יש יותר מלחמות כשחם. כל מעלה נוספת מעלה באופן משמעותי את הסיכוי להתרחשות מלחמה. מלחמות לא קורות בחורף כמו שאומרים. ומצד אחד מה הקשר? מצד שני גם זה בעצם נמצא לנו כבר בשפה נכון? אם יש בן אדם שאתם מכירים אותו בתור חם מזג, הוא חמום מוח מה שנקרא ואתם רואים אותו מתרתח על מישהו, הוא רותח מזעם, אז אתם לוקחים אותו הצידה ואתם אומרים קול איט. בוא נצנן את העניינים פה, בוא נשמור על קור רוח. זה מתאים נכון? אלימות וחום הולכים ביחד. למה זה ככה? אני לא יודע. החום מעצבן אנשים מתברר. זה יכול להסביר למה מדינות קרות מצליחות יותר, כי מלחמה זה דבר לא נעים שלא מאוד עוזר להתפתחות בדרך כלל. כל זה רק גורם לי לדאוג עוד יותר משינוי האקלים. אז מה הייתה השאלה? למה הצפון בדרך כלל טוב יותר? התשובה היא שאף אחד לא ממש יודע. זה קשור כנראה לזה שהצפון הוא פשוט למעלה על המפה וזה קשור למזג האוויר. אבל למה ממש זה ככה? ככל הידוע לי לאף אחד אין תשובה ממש טובה לזה. אבל מה שכן זה מאוד מעניין. אולי הצפון האמיתי הוא החברים שמצאנו בדרך. או משהו. זאת הייתה התשובה. זאת לא תשובה מספקת במיוחד אבל זאת התשובה. אחרי הפרסומת, למה בעצם אנחנו מחזיקים מפות עם הצפון למעלה? שלום, זה יותם. עוד פרק חדש של סיפורים מהניידת, הפודקאסט של משטרת ישראל, עלה לאוויר. והפעם פרק חייתי במיוחד. בשיחה רבת כשקושי זנב עם רב פקד אורי קוסובסקי, ראש חוליית היסטוריה בבית מורשת ישראל, ועם רב פקד ערן גליק, מפקד מגמת מפעילי בעלי חיים במשטרת ישראל, נדבר על חברו הטוב של האדם בשירות המשטרה. איך מכשירים כלב לעבודת המשטרה? איך מכשירים נוהג כלבים? כלבן? אילו גזעי כלבים משרתים במשטרה ואילו עבודות הם יודעים לבצע? מה ההבדל בין כלב סמים, כלב גישוש, כלב הצלת בני אדם ומי היה הכלב המשטרתי הראשון שהתפרסם בשל פעילותו המבצעית? סיפורים מהניידת. האזינו באפליקציית עושים היסטוריה או בכל אפליקציית הפודקאסטים השונות. יש מפה שאפשר לראות במוזיאון בוונציה, קוראים לה מפת פרא מאורו, והיא מדהימה. זאת מפת עולם ענקית בגודל של שני מטר על שני מטר. היא ציירה באזור 1450 והיא יפהפייה. היא מפורטת נורא. כל היבשות מלאות בטקסטים וציורים של הערים, לא סתם נקודות, יש ציורים כאילו. ובים יש ציורים של גלים וספינות. בקיצור היא מפת עולם נהדרת חוץ מזה שהעולם שהיא מראה לא דומה בכלל לעולם שלנו. אתם מכירים פחות או יותר את הצורה של היבשות בעולם איך היא נראית, והמפה הזאת לא דומה לזה בכלל. זה נראה כמו מפת פנטזיה נהדרת של איזה עולם דמיוני אבל לא דומה לעולם שלנו אפילו קצת. יש כמה סיבות לזה שמפת העולם הזאת לא דומה לעולם. הראשונה היא שפשוט מה לעשות הידע הגיאוגרפי של איטלקים ב-1450 לא היה מושלם. אמריקה כמובן לא מופיעה במפה הזאת בכלל אבל גם אסיה ואפריקה לא ממש דומות לאיך שהן נראות במציאות. אבל הסיבה השנייה שהמפה הזאת לא ממש נראית כמו העולם היא שהמפה הזאת הפוכה. ברגע שהופכים אותה עם הראש למטה, אז סביר שתגידו אה וואלה זאת אירופה. את אירופה ואת הים התיכון אפשר לזהות, הם מצוירות שם באופן יחסית מדויק, רק שקצת קשה לזהות אותם כשהם הפוכים עם הדרום למעלה. אז למה המפה הזאת ציירה עם הדרום למעלה? התשובה היא למה לא? אין שום סיבה לא לצייר מפות עם הדרום למעלה. זה לא הופך את המפה ללא נכונה. מפה עם הדרום למעלה היא נכונה בדיוק כמו מפה עם הצפון למעלה רק שאנחנו פשוט נורא רגילים לזה שהצפון תמיד למעלה במפה אבל זה לא מובן מאליו, זה לא תמיד היה ככה. בתקופת המפה הזאת היה מקובל לצייר את הדרום למעלה. הרבה מפות עתיקות מצוירות בצורה כזאת עם הדרום למעלה, לא מתוך איזה התנגדות לעשות דווקא או ניסיון להוכיח משהו אלא סתם כי למה לא? במקומות אחרים היה מקובל הסטנדרט שהכיוון שלמעלה במפה הוא המזרח, שזה בכלל נראה תמוה אבל שוב למה לא? אין סיבה שלא. הסיבה שבחרו במזרח כי המזרח היה כיוון מאוד חשוב. עד היום המילה באנגלית למצוא את הכיוון הנכון של עצמך היא אוריינטיישן. זה מגיע מהמילה אוריינט שזה אומר מזרח. וקל לנחש למה דווקא מזרח. אם אתם משוטטים באי שם בשנת כלום לספירה ואין לכם מצפן, איך תדעו איפה הצפון ואיפה הדרום? אם השמש גבוהה בשמיים אז קצת קשה לדעת. אבל אם עכשיו בוקר והשמש זורחת, המקום שבו השמש זורחת הוא המזרח, לכן הרבה יותר קל לכוון את עצמכם לפי המזרח אז המזרח הוא הכיוון החשוב יותר והגיוני להתארגן לפיו. עכשיו אחרי שהמציאו את המצפן, ספנים וטיילים התחילו למצוא את הכיוון שלהם לא לפי השמש אלא לפי המצפן. והמצפן לא מצביע על המזרח, הוא מצביע על הצפון ועל הדרום אבל נהיה הגיוני יותר לכוון מפות לפי צפון דרום ולא מזרח מערב. המצפן הומצא בסין דרך אגב, הסינים השתמשו במצפנים הרבה לפני שהאירופאים הגיעו אליהם ובאמת במפות עתיקות אפשר לראות שהסינים ציירו מפות עם הצפון למעלה הרבה קודם כשהבמקומות אחרים עדיין היה מקובל שהדרום או המזרח הוא זה שלמעלה. עכשיו מצפן, כמו שאמרנו, לא באמת מצביע על הצפון, הוא מצביע על הצפון וגם על הדרום. כל מצפן הוא גם מדרום. אז למה נקבע המנהג הזה שמפות תמיד מכוונות לצפון ולא לדרום? כאילו זה מנהג, אף אחד לא יכול ממש להסביר את זה אבל אפשר לנחש למה. רוב האנשים חיים בחצי הכדור הצפוני, 90 אחוז מהאנשים בעולם חיים בחצי הכדור הצפוני ואנחנו יודעים אמנם שכדור הארץ הוא כדור, האנשים והקנגורואים שנמצאים בצד השני הם לא נופלים, יש את הקטע של כבידה וכל זה, ועדיין האדמה נמצאת מתחתנו. ולכן יותר קל לדמיין את כדור הארץ בתור משהו שנמצא מתחתנו, מתחת לרגליים שלנו, מאשר מעלינו. אז יותר נוח לצייר את כדור הארץ ככה שאנחנו מעליו, וזה אומר שהצפון יהיה למעלה כדי שלנו יהיה נוח. ומה יעשו הקנגורואים? שיקפצו. זאת הייתה התשובה. זאת לא תשובה מספקת במיוחד אבל זאת התשובה. אם באמת השתתפתם בתרגיל של לצייר את המפה של פישבורג, אז זה יהיה ממש נחמד אם תשתפו את המפה בעמוד הפייסבוק דורון פישלר נגד העולם, שם אני גם מעדכן על פרקים והרצאות ודברים. מעניין לראות אם אנשים באמת בחרו בצפון גם אצלנו. את כל הפרקים של הפודקאסט תוכלו למצוא באתר של עושים היסטוריה ושם תמצאו גם המון פודקאסטים אחרים כולל כמה חדשים ומעניינים. מבין כולם יש את הפודקאסט יוצאים בשאלה, הפודקאסט של עמותת הלל על ועבור יוצאים בשאלה, שהוא ממש מעניין אותי לפחות. גיא בינון מפיק ועורך את התוכנית, אביב שם טוב מבקש למסור שבתור אחד שגדל במטולה אין ספק שהצפון תמיד טוב יותר. בן אורב הרבי, עוד תמיכה מורלית נוספת. סער זילבצקי נובטת, רן לוי עורך ראשי, דני תימור מנהל. אני דורון פישלר, שלום.
        ]]></content:encoded>
    </item>
    
    <item>
        <title>[התשובה] האם לדינוזאורים היו נוצות?</title>
        <link>https://mat-mo.github.io/podtext/episodes/htshvbh/htshvbh-hm-ldynvzvrym-hyv-nvtsvt.html</link>
        <guid>https://mat-mo.github.io/podtext/episodes/htshvbh/htshvbh-hm-ldynvzvrym-hyv-nvtsvt.html</guid>
        <pubDate>29 במרץ 2021</pubDate>
        <description>Transcript for [התשובה] האם לדינוזאורים היו נוצות? from התשובה</description>
        <content:encoded><![CDATA[
            דורון פישלר 00:00 היי, קיבלתי שאלה מילדה קטנה, יחידה ותמה, עמדה ו... זה השם שהיה כתוב בטופס. אז ילדה קטנה, יחידה ותמה, עמדה ושאלה: למה? עכשיו, שאלתי את הגדולים והחכמים, ליתר ביטחון שאלתי גם את כל האריות וכל הנמרים, למרות שבדיעבד אני לא יודע למה חשבתי שהם ידעו לענות. והם כולם אמרו שהיא צריכה להיות יותר ספציפית. את לא יכולה פשוט להשתמש במילת שאלה אחת ולצפות שידעו על מה את מדברת. את לא מבינה? את סתם ילדה קטנה. אבל אם כבר שאלת, התשובה היא - כי השמיים גדולים והדמעות קטנות. זאת התשובה, אנחנו תכף נתחיל. יובל דרור 00:26 מה הקשר בין נפוליאון לג'ף בזוס? איך תעשיית הקמעונאות משתמשת בפרסונליזציה? אני דוקטור יובל דרור, ובפודקאסט החדש של שופרסל, צורכים חדשנות, אנחנו סורקים את הטכנולוגיות שעומדות מאחורי עולם הקמעונאות, הריטייל. אנחנו מנסים להבין לאן העולם הזה הולך ואיך הוא משפיע וישפיע עלינו. ביג דאטה, אפליקציות, לוגיסטיקה, מועדוני לקוחות, אוטומציה, שיווק - יש לנו הרבה שאלות ונושאים בקנה. אז אם הנושאים האלו מעניינים אתכם, חפשו את צורכים חדשנות באפליקציית הפודקאסטים שלכם. נשתמע בקרוב. דורון פישלר 00:58 היי, אני דורון פישלר והנה השאלה. רנן, האמת שאני לא יודע איך זה רננ, רנן? כי זה חשוב איך מאייתים את זה. אני חושב ממה שהבנתי ממנו שזה רננ. בכל מקרה, הוא שלח שאלה: האם לדינוזאורים היו נוצות? ואם כן, למה? בעצם זה האם לדינוזאורים או האם לדינוזאורים היו נוצות? כי זה משנה, זה משנה את השאלה וזה משנה את התשובה. אני אסביר. כשהייתי ילד היה לי את הספר 'צייר חמישים דינוזאורים', דינוזאורים עם ס'. זה היה מהסדרה של 'צייר חמישים חיות' וצייר חמישים כל מיני דברים. סדרה שכאילו מלמדת ילדים לצייר למרות שזה תמיד בדיוק אותו דבר. צעד ראשון צייר שני עיגולים, צעד שני צייר חלק מהדינוזאור, צעד שלישי צייר את שאר הדינוזאור. לא באמת למדתי לצייר מזה, אבל זה היה ספר עם הרבה סוגים שונים של דינוזאורים והשמות שלהם, אז זה היה מגניב. וככה הכרתי את כל השמות של הדינוזאורים. אבל הדינוזאורים בספר הזה היו קצת שונים מהדינוזאורים של היום. הטירנוזאורוס רקס שמופיע ב'צייר חמישים דינוזאורים' נראה כמו כל טירנוזאורוס רקס אחר באותה תקופה, כלומר הוא עומד על שתי רגליים, הגוף שלו כמעט זקוף מעל שתי הרגליים האלה, והזנב שלו נסחב מאחוריו ונגרר על הרצפה כמו איזה קנגורו גדול שלא קופץ, או כמו גודזילה. ככה נראה טירנוזאורוס רקס בזמנו. אבל אז הגיע פארק היורה ושם פתאום הטי-רקס אמנם הגוף שלו נראה די דומה, כלומר רגליים אחוריות ענקיות ורגליים קדמיות קטנטנות וראש גדול וזנב, אבל הצורה שהוא הולך פתאום השתנתה לגמרי. עכשיו הוא לא גורר את הזנב מאחוריו על הרצפה, הוא הולך זקוף על שתי רגליים כשהזנב מונף באוויר ומאזן את הראש שלו שבצד השני. כלומר הוא יותר הולך כמו ציפור ענקית מאשר כמו קנגורו. אז הטי-רקס קצת השתנה, והיום בכלל כשאתם מחפשים תמונות של דינוזאורים, לפעמים אתם מוצאים דינוזאורים שפתאום יש להם כל מיני צבעים מוזרים ויש להם נוצות! לא היו נוצות ב'צייר חמישים דינוזאורים'. כלומר כן, היה אחד, היה איזה אחד שנראה בגדול כמו ציפור גדולה עם שיניים, אבל ציפור. אבל זה היה רק אחד והוא ממילא היה גרוע. אף אחד לא קנה את הספר הזה בשביל הדינוזאור שנראה כמו ציפור. אם הייתי רוצה ציפורים הייתי קונה את הספר 'צייר חמישים ציפורים מאפנות', אני רוצה דינוזאורים! עכשיו, אני יודע שיש אבולוציה וחיות משתנות עם הזמן, אבל אבולוציה זה דבר שלוקח מיליוני שנים. אני, וזה אולי יפתיע אתכם, לא בן מיליון. אז קצת לא ברור לי איך לאורך החיים שלי ראיתי את הדינוזאורים משתנים. אז מה הסיפור עם הנוצות של הדינוזאורים? ואיך הן פתאום הגיעו? ולמה הם צריכים נוצות בכלל? קודם כל אני רוצה להגיד את מה שכולם יודעים - אף בן אדם אף פעם לא ראה דינוזאור. הם נעלמו מהסביבה הרבה הרבה לפני שאנחנו הגענו. מה שראינו זה סרטים וסרטים מצוירים וצעצועים ובובות וציורים. ומכיוון שכולם יודעים איך דינוזאורים נראים, אז קל לפעמים לשכוח את הדבר הזה, העובדה שאף אחד אף פעם לא ראה דינוזאור. אף אחד לא יכול לדעת בוודאות איך דינוזאור נראה. כל מה שאנחנו יודעים על דינוזאורים אנחנו יודעים בגלל מאובנים, וזה לא מעט, יש הרבה מאוד מידע שאפשר להשיג ממאובנים. אבל, שני דברים: דבר ראשון, במאובנים מה שאתם רואים זה כמעט תמיד את השלד. ומשלד אפשר לדעת הרבה דברים אבל לא הכל. שלד מראה לכם איך החיה נראתה מבפנים, הוא לא מראה לכם איך היא נראתה מבחוץ. יש סיבה לזה שאם אני מפרסם תמונה של עצמי באתר הכרויות או משהו, אני לא אשים שם תמונת רנטגן של השלד שלי, כי זה לא נותן את כל התמונה בקשר אלי. אתם לא תזהו אותי לפי השלד. יש הרבה דברים בקשר אלי שאי אפשר לראות לפי השלד שלי. ודבר שני, אפילו הקטע של להרכיב את השלד זה מסובך. ברוב המקרים, למצוא שלד של דינוזאור זה לא שאתם חופרים בחצר ומצאתם שם שלד של דינוזאור שלם. לא. קודם כל העצמות בדרך כלל מפוזרות, הן לא מסודרות בדיוק במקום הנכון, אז צריך להרכיב אותן בחזרה כדי לנסות להבין איך החיה נראתה. אז זה כבר להרכיב פאזל של מאתיים חלקים להבין איזו עצם הולכת לאן. אבל זה לא רק זה, כמעט אף פעם לא באמת מוצאים שלד שלם של חיה עם כל העצמות שלה. בדרך כלל מוצאים חלק, לפעמים זה עצם בודדת, לפעמים זה אוסף של עצמות של אותה חיה אבל ממש לא הכל. אז זה לא להרכיב פאזל של מאתיים חלקים, זה להרכיב פאזל של אלף חלקים כשיש לכם רק מאתיים חלקים מתוכם, אף אחד מהם לא בפינות וכולם דהויים, ולנסות מזה להבין מה הייתה התמונה הגדולה. זה קשה. אז זה לא מפליא שלאורך הזמן היו הרבה מאוד ויכוחים בעניין והרבה תאוריות והרבה טעויות בעניין איך בעצם נראו הדינוזאורים. כשמהתחלה גילו אותם נתנו להם את השם הזה 'דינוזאורים', המשמעות של המילה דינוזאור היא 'לטאת אימה'. וקודם כל, לטאות אימה זה אחלה שם ללהקת פאנק. וחוץ מזה, חשבו שהם לטאות ענקיות ואיטיות שנגררות על הרצפה. אחר כך התבררו עוד פרטים והתברר שזה לא היה לגמרי נכון. אז האופן שבו מציירים דינוזאור התעדכן, ובמשך הזמן הם נהיו פחות מגושמים וטיפשיים ויותר מהירים וגמישים. והתדמית של הדינוזאורים ממשיכה להתעדכן ככל שמוצאים יותר פרטים ומבררים יותר פרטים. אנחנו יודעים עליהם היום הרבה יותר מאשר לפני מאה שנה או אפילו לפני שלושים שנה. ועדיין, יש הרבה דברים לגבי הדינוזאורים שאנחנו פשוט לא בטוחים לגביהם, כי אף פעם לא ראינו דינוזאור. אז בעניין הנוצות... נוצות אצל דינוזאורים הן לא דבר חדש בכלל. כבר בימים המאוד מוקדמים של חקר הדינוזאורים, ב-1860 ומשהו, הם מצאו בגרמניה כמה מאובנים של סוג של חיה קדמונית שקוראים לה ארכאופטריקס, המשמעות של השם זה 'הכנף הראשונה', שזה אחלה שם לסרט על הקמת חיל האוויר. בכל אופן, הם היו שמורים טוב, אחד מהם הוא אשכרה מאובן כמו בסרטים, כלומר זה אחד מהמקרים הנדירים שלא צריך לאסוף עצם מפה עצם משם אלא יש לכם את כל החיה מקצה הזנב עד הראש פשוט מונחת שם. כלומר מעוכה ומחוצה, הוא נראה כאילו דרכו עליו, אבל הוא שלם לגמרי. ויותר מזה, מה שעוד יותר נדיר, השימור של המאובן המסוים הזה הוא כל כך טוב שאפשר לראות לא רק את העצמות שלו אלא גם את השרידים של הנוצות שלו. רואים כנפיים ורואים זנב מלא בנוצות. זאת נראית כמו מין ציפור שדרכו עליה. זה גם בגודל של ציפור, זה לא אחד מהדינוזאורים הענקיים. אבל יש לו דברים שבהם הוא לא דומה לציפורים של היום, למשל יש לו זנב ארוך עם חוליות וטפרים בקצה הזרועות שלו ושיניים. לציפורים אין את זה. אז היה בתקופת הדינוזאורים יצור אחד שהיו לו נוצות. אבל היו המון סוגים אחרים של דינוזאורים שלא מצאו עליהם נוצות. אז במשך המון המון זמן דינוזאורים היו לטאות אימה, וחוץ מזה היה את האחד המוזר הזה עם הנוצות. הרבה הרבה זמן אחר כך, ב-1996, כלומר מאה שלושים שנה מאוחר יותר בסין, מצאו עוד דינוזאור. קוראים לו סינוזאורופטריקס, אבל אתם לא באמת חייבים לזכור את השם שלו, לצורך העניין נקרא לו יוגב. ויוגב הוא סוג די אופייני של דינוזאור, גם הוא קטן, יש הרבה דינוזאורים קטנים, הוא בגודל של חתול בערך, וגם כאן זה אחד המקרים האלה שהוא נשמר כולו, ככה שאפשר לראות בדיוק איך הוא נראה והוא נראה בערך כמו שהייתם מצפים משלד של דינוזאור להיראות. כלומר כמו טי-רקס או ולוצירפטור רק גרסה מיניאטורית של זה. יש לו רגליים אחוריות שהוא רץ עליהן וזרועות קצת יותר קטנות מקדימה וצוואר ארוך עם ראש גדול יחסית וזנב ארוך. דינוזאור. ויש לו פלאף! יש לו פלומה! רואים את זה מצוין במאובן, יש לו פלומה של נוצות שמכסה את כל הצוואר, כל הגוף וכל הזנב. אבל הוא לא נראה כמו ציפור. הוא נראה כמו דינוזאור קטן, אבל דינוזאור, והוא מכוסה כולו בנוצות. וזה היה יוגב שבאמת גרם לחוקרים להתחיל להפנים את העובדה שהקטע הזה עם הנוצות לא היה חריג. להרבה דינוזאורים היו נוצות. הבעיה היא פשוט שנוצות הן לא דבר שרואים במאובנים בדרך כלל. נוצות, בערך כמו שיער וכמו עור וכמו שרירים, זה חומר שמתפרק בדרך כלל הרבה לפני שיכול להתאבן. התהליך של להפוך למאובן לוקח הרבה זמן, לכן במאובנים אפשר כמעט תמיד למצוא את העצמות, שזה הדבר האחרון בגוף שנרקב או מתפרק. ברוב המוחלט של המקרים לא תמצאו במאובנים שיער או נוצות. אז אם אני מצאתי גולגולת של בן אדם ואני אכריז: מצאתי גולגולת של איש קירח! למה אני חושב שהוא היה קירח? כי תראו בעצמכם, לגולגולת אין שיער. אז אתם בהחלט יכולים להגיד לי: יא טמבל, לעצמות אין שיער. אתה לא יכול להגיע למסקנה כזאת מהגולגולת שמצאת. בדיוק באותה צורה, זה שאתם מוצאים מאובן של דינוזאור שאין עליו נוצות, זה לא אומר שלא היו לו נוצות. זה גם לא אומר שכן היו לו. אנחנו פשוט לא יודעים. וזה לקח כל כך הרבה זמן להגיע להכרה הפשוטה הזאת, למרות שראו כבר דינוזאורים עם נוצות מאה שלושים שנה קודם. ועדיין כולם אמרו: וואו, לדינוזאור הזה היו נוצות, אז הוא בטח היה היחיד ולכל האחרים לא היו. לא. הוא פשוט היה היחיד שנשמר באופן כל כך מוצלח שרואים את הנוצות שלו. זה לא אומר שלאחרים לא היו. יוגב התחיל גל עצום של דינוזאורים עם נוצות. מ-1996 פתאום כל שנה מגלים עוד איזה שניים שלושה זנים חדשים של דינוזאורים עם נוצות. אז איך זה שזה התחיל אז פתאום? למה לא ראו את זה קודם? פשוט, זה משום שרוב העדויות לדינוזאורים עם נוצות מגיעות ממקום אחד - מליאונינג בסין. כי במקום הזה היו לפני מאה ומשהו מיליוני שנים כמה התפרצויות געשיות, ואלה היו דינוזאורים שנקברו מתחת לאפר געשי. אפר הוא מאוד מאוד מאוד עדין והוא חונק הכל מיידית. זאת אומרת, זה לא שחיה מתה ממשהו ואז אולי באו אוכלי נבלות ולקחו חלק ממנה ואז חלק נרקב ואז היא נקברה לאט לאט. לא. אלה חיות שנקברו מתחת לאפר מיידית, נמעכו עם העור, עם הנוצות ועם הכל. כלומר קשה לדמיין תנאים יותר טובים לשימור של חיה. כלומר, של המאובן. בתנאים כאלה אפשר לראות אפילו את הנוצות. ומכיוון שפשוט לא היה הרבה מחקר דינוזאורים בסין לפני שנות התשעים, עכשיו כשהתחילו לחפור במקום הזה נראה כאילו פתאום הגיעו הדינוזאורים עם הנוצות. עכשיו, עוד משהו שצריך להגיד על יוגב - הוא לא ידע לעוף. כמו שאמרתי, הוא לא היה ציפור, הוא היה דינוזאור. לא היו לו כנפיים. הנוצות שלו ממילא הן לא ארוכות כאלה שמאפשרות תעופה, הוא מכוסה בנוצות קצרות פלומתיות. אז אם הוא לא עף, בשביל מה הוא היה צריך נוצות בכלל? יש דברים שעפים בלי נוצות - עטלפים, חרקים, מטוסים, איירון מן. היו גם יצורים קדמוניים, הפטרוזאורים, שעפו למרות שלא היו להם נוצות. יש גם דברים שיש להם נוצות ולא עפים - יען, קיווי, כרית. יש כאלה. נכון? יש הרבה דברים שאפשר לעשות עם נוצות חוץ מלעוף. להתחמם למשל. באזור הזה בסין בחורף היה יכול להיות מאוד קר, וכמו שאתם יודעים אם יש לכם שמיכת פוך נוצות, נוצות זה מצוין בשביל להתחמם. ויש גם שימושים אחרים. יענים למשל לא יודעות לעוף, אבל יש להן כנפיים די גדולות והן משתמשות בהן כדי לשמור על שיווי משקל ולכוון את עצמן כשהן רצות. זה כמו משטחי היגוי. דינוזאור טורף יכול גם להשתמש בזרוע עם נוצות כדי להחזיק את הטרף במקום. בקיצור, יש הרבה שימושים לנוצות, זה לא רק כדי לעוף. אבל, אני צריך להגיד אבל, כשאני אומר שלדינוזאורים היו נוצות, זה לא בהכרח נוצות כמו הנוצה שיש לכם בראש עכשיו. אתם חושבים על נוצה שיש לה כאילו גזע מרכזי וממנה מסתעפים הרבה ענפים קטנים, בעצם קוראים לזה סעיפים. בוויקיפדיה בערך 'נוצה' יש את המשפט 'הסעיפים מסתעפים מהציר המרכזי של הנוצה והסעאפאפים מסתעפים מהסעיפים', שזה נשמע כאילו דוקטור סוס כתב את זה ואני לא ידעתי שהוא עורך ויקיפדיה. בקיצור נוצה זה דבר מאוד מורכב, ולא תמיד לדינוזאורים היו נוצות כאלה. לפעמים היו להם גרסאות יותר פשוטות של נוצה. כלומר לפעמים זה פשוט מין כאילו גזע אחד ואז זה נראה יותר כמו שיער, ולפעמים הן מתפצלות כמו נוצות פלומה, אבל הן לא כל כך מורכבות. נוצות כן, אבל זה לא בהכרח תמיד נוצות כמו שאתם מכירים. אז התשובה לשאלה האם לדינוזאורים היו נוצות היא כן. יש כאלה שהיו להם נוצות, לא בהכרח לכולם. השאלה היותר מעניינת היא לאילו מהדינוזאורים היו נוצות? כי אם היה איזה סינוסטריקיס או משהו בסין עם נוצות זה פחות מעניין אותי. מה שמעניין אותי זה הדינוזאורים שאני מכיר. טי-רקס, סטגוזאורוס, ברונטוזאורוס, ולוצירפטור. אני רוצה לדעת אם הדינוזאורים שלי הם בעצם שונים מאיך שחשבתי שהם. אז בואו נדבר רגע על ולוצירפטורים. ולוצירפטורים הם הדינוזאורים מפארק היורה, אלה הקטנים יחסית, החכמים שרודפים אחרי ילדים במטבח וכל מיני דברים כאלה. וולוצירפטור הוא זן של דינוזאור שבלי שום ספק היו לו נוצות. זה ברור, זה ידוע, זה חד משמעי. בעצמות של ולוצירפטור רואים את הבליטות איפה שהנוצות היו מחוברות. לכל קרובי המשפחה שלו יש נוצות. הולוצירפטור הוא חיה שמכוסה בנוצות על כל הגוף. יש לו זנב מכוסה בנוצות ורגליים עם נוצות והזרועות שלו הן לא באמת נראות כמו זרועות, הן נראות כמו כנפיים, רק עם טפרים בקצה. כלומר כל פעם שאתם רואים ולוצירפטור בפארק היורה, לא ככה נראה ולוצירפטור. ולוצירפטורים הם גם הרבה יותר קטנים ממה שרואים בסרט. בקיצור ולוצירפטורים אמיתיים נראו כמו תרנגולת עצבנית במיוחד. כל זה לא אומר שהם לא מסוכנים, כן? כי לתרנגולת הזאת יש טפרים ענקיים בידיים ושיניים גדולות והיא טורפת. אבל הצורה שהחיה הזאת נראית כל כך לא דומה לאיך שהאדם הממוצע יתאר ולוצירפטור אם הוא שמע עליו. וזה באשמת פארק היורה. עד פארק היורה אמת מעט מאוד אנשים שמעו על ולוצירפטורים בכלל, הם לא היו מהדינוזאורים היותר מפורסמים עד אז. אבל הספר והסרט פרסמו אותם מאוד. ופארק היורה היה סרט מאוד מאוד מצליח, בנקודה מסוימת הוא היה הסרט הכי מצליח אי פעם, ככה שהוא עיצב את איך שאנשים חושבים על דינוזאורים. אתם יודעים מה לא עשינו המון זמן? סיכומים קצרים מאוד של סרטים מצליחים מאוד. אז בואו, בבקשה. פארק היורה בשלוש שניות. דוקטור גרנט, האם אתה מסכים לאשר את פארק הדינוזאורים שלי? לא. את הסרט פארק היורה עשו ב-1993, ואז לא ידעו שלולוצירפטור יש נוצות ולכן אפשר לסלוח לספילברג על זה שהוא נראה לא נכון. אבל היום אנחנו כן יודעים את זה. ובסרטים החדשים יותר של פארק היורה, הולוצירפטורים נראים בדיוק אותו דבר כמו שהם נראו בסרט הראשון. אתם לא תראו עליהם נוצות. למה? כי אף אחד לא הולך לפארק היורה כדי לראות תרנגולות כועסות. אנחנו רוצים לראות דינוזאורים! וממשיכים להציג את הולוצירפטורים כמו שהציגו אותם פעם למרות שחד משמעית זה לא נכון. הולוצירפטור הוא חלק ממשפחה של דינוזאורים שנקראים רפטורים, שמגיעים בכל מיני גדלים. ישנו המיקרורפטור שהוא קטנטן, הוא שוקל בערך קילו אחד, וישנו היוטה-רפטור שהוא גדול, הוא כזה שיכול להסתכל לבן אדם הממוצע ישר בעיניים כשהוא אומר לו 'למי קראת תרנגולת?'. בכל אופן, הם כולם הענף המשפחתי של הדינוזאורים שהכי ברור ומובהק שכן יש להם נוצות. ולא במקרה הם גם אלה שהכי קרובים משפחתית לציפורים של היום. יען היא הדבר הכי דומה לרפטור שתוכלו לראות היום. זה דבר גדול ועצבני עם נוצות שרץ מהר על שתי רגליים. אבל עם כל הכבוד לוולוצירפטור, זה כולה זן אחד של דינוזאורים ולא זן חשוב במיוחד. בלי פארק היורה אף אחד לא היה שומע עליו אפילו. מה שאתם באמת רוצים לדעת זה מה עם הטי-רקס. הטירנוזאורוס רקס, הדינוזאור הכי מפורסם שיש, גם לפני פארק היורה. המלך של הדינוזאורים. האם גם אותו אתם צריכים להתחיל לדמיין בתור תרנגולת גדולה? זאת שאלה הרבה יותר מסובכת. כי בניגוד לוולוצירפטור, אין ראיות ישירות לנוצות על טי-רקס. זה לא כזה מפתיע. יש כנראה לפחות 1500 זנים שונים של דינוזאורים, וסביר להניח שהרבה יותר רק לא מצאו אותם עדיין, ונכון לרגע זה ידוע על בערך 60 זנים של דינוזאורים שיש עדויות ישירות לזה שיש להם נוצות. כלומר אנחנו יודעים בוודאות שיש להם נוצות. ושישים זה מעט מאוד. אבל כמו שאמרתי, זה שלדינוזאור לא מצאו סימנים לנוצות לא אומר שלא היו לו נוצות. ולכל אלה שאין להם ראיות חד משמעיות אם היו עליהם או לא היו עליהם, אפשר לשער לפי המשפחה. אם יש להם קרוב משפחה שאנחנו יודעים שהיו לו נוצות, סביר להניח שגם להם היו. אם לאבא שלך יש נוצות ולאמא שלך יש נוצות ולבן שלך יש נוצות, סביר להניח שגם לך יש נוצות. טירנוזאורוס רקס הוא אחד מבין משפחת דינוזאורים שנקראת טירנוזאורידים. יש לו משפחה גדולה, הייתי מת לראות את ליל הסדר אצלם. ובגדול, למרות שיש הרבה שרידים של טי-רקס ושל המשפחה שלו, יש רק מעט עדויות לנוצות שהיו או לא היו להם, פשוט משום שלא הרבה מהם הסתובבו בסין. אז כן יש לו כמה קרובי משפחה שבהחלט היו להם נוצות, אבל הם לא היו אחים בעץ המשפחתי שלו, אלא יותר כמו דודים מצד הסבא. אז זה מספיק בשביל להגיע למסקנה שגם הטי-רקס היה מכוסה בנוצות? לא. יש סיכוי שכן, אבל זה לא בטוח. לכן כל מה שיש לנו זה השערות, וגם המומחים לנושא לא מסכימים אחד עם השני. כשאתם מחפשים איורים עדכניים של טי-רקס, הם מאוד מאוד שונים אחד מהשני. לפעמים הוא נראה בערך כמו הדינוזאור שהתרגלתם לראות בפארק היורה וכאלה, ולפעמים הוא נראה כמו ציפור ענקית. ב-2019 פתחו תצוגת דינוזאורים חדשה במוזיאון המדע בניו יורק, עם טי-רקס כמובן. ולטי-רקס שם יש מין בלורית של נוצות פשוטות שנראות כמו מין שיער על הראש ולאורך כל החלק העליון של הגוף שלו, אבל לא על כל הגוף. הוא נראה מוזר קצת, הוא נראה כמו זקן בלונדיני. מצד שני ב-2020 יצרו במוזיאון בשיקגו דגם חדש של סו. סו זאת אחת מהטירנוזאוריות רקסיות הכי מפורסמות. זה השם של אחד השלדים הכי שלמים של טי-רקס שנמצאו. וסו המשוחזרת אמורה להיות השחזור הכי נאמן למציאות של טי-רקס שנעשה. סו המשוחזרת היא שמנמנה, וזה סבבה היא עדיין מאוד מאוד מושכת, ואין לה נוצות בכלל. את שני הדגמים האלה עשו מומחים שמבינים בנושא וגם הם לא מסכימים אחד עם השני בשאלה אם יש לטי-רקס נוצות או לא. אנחנו פשוט לא יודעים את התשובה כרגע. בקרב אלה שחושבים שלא היו לו נוצות, אחד הטיעונים הוא שלטי-רקס פשוט אין מה לעשות איתן. הוא בהחלט לא יודע לעוף, הזרועות שלו כל כך קטנות שאם או בלי נוצות הן לא עושות הרבה. ולהתחמם בעזרת נוצות, זאת שיטה שעובדת טוב בעיקר בחיות קטנות, פחות על חיות גדולות. וטי-רקס הוא גדול. לכן אחת הסברות היא שכשטירקסים הם קטנים, כשהם רק היו בוקעים מהביצה, הם היו מכוסים בנוצות. כלומר בהתחלה הם היו נראים כמו ציפור גדולה ודי חמודה, וככל שהם היו מתבגרים הם היו משירים את הנוצות שלהם ונשארים ערומים. יכול להיות שזה המצב, אנחנו פשוט לא יודעים בוודאות. אז אתם יכולים להישאר עם התמונה שיש לכם בראש של טי-רקס, יכול להיות שזה נכון, ויכול להיות שהוא נראה כמו ברווז ענק. ובכל העניין הזה של לשנות את איך שאתם חושבים שדינוזאורים נראים, יש עוד קטע אחד מאוד מאוד חשוב - הצבע. לאורך כל השנים שבהן דינוזאורים היו פשוט לטאות אימה, אז תמיד ציירו אותם בצבעים משעממים: אפור, חום או חאקי דהוי. גם היום את רוב הדינוזאורים שתראו בסרטים ובתמונות בדרך כלל הם בצבעים משעממים כאלה. למה? אתם לא יכולים לדעת מהעצמות מה היה צבע עור של חיה. אז למה להניח שיש לה צבע משעמם? כנראה משום שלרוב החיות הגדולות שאנחנו מכירים היום - פילים, קרנפים, היפופוטמים - הן חיות נהדרות ומופלאות ויפהפיות, אבל צבעים זה לא החלק החזק שלהן. הן אפורות. דינוזאורים הם חיות גדולות, אז הנחת היסוד היא שגם הם אפורים. אבל כשחושבים על זה, מה הקשר בין דינוזאור לפיל? פילים הם יונקים, פילים הם לא קרובים של דינוזאורים. היום אנחנו יודעים קודם כל שלהרבה מהדינוזאורים היו נוצות והם היו קרובים לא לפילים אלא לציפורים. וציפורים במקרה שלא שמתם לב יכולות להיות מאוד צבעוניות. יש ציפורים בהרבה מאוד צבעים, ולכן יש יסוד סביר להאמין שדינוזאורים הם הרבה יותר צבעוניים ממה שהרגילו אתכם לדמיין. אבל היי, שאי אפשר לדעת את זה בוודאות, נכון? כי צבעים זה פשוט לא דבר שנשמר במאובנים ולכן אנחנו לעולם לא נוכל לדעת איזה צבע היה לדינוזאור. נכון? זה נכון... חוץ מזה שיש מקרים שבהם כן אפשר לדעת. אתם זוכרים את יוגב? הדינוזאור הסיני הקטן עם הנוצות? ב-2010 חוקר סיני פרסם מאמר שבו הוא סיפר שהוא גילה שהשימור של הדינוזאורים האלה באפר הגעשי היה כל כך טוב שאפילו מבנים מיקרוסקופיים נשמרו שם. כלומר הוא הצליח לזהות את המלנוזומים בתאים של הנוצות. מלנוזומים הם אברונים בתא שאחראים לצורה שבה נספג המלנין. לא משנה, הם אלה שנותנים לתא את הצבע שלו. אבל אמנם הצבע של הנוצה לא נשמר במאובן, אבל הקטע עם מלנוזומים זה שהם מגיעים בצורות מסוימות. ולפי הצורה של המלנוזום אפשר לדעת איזה צבע היה לו. זה כמו בורקסים. בורקס תפוחי אדמה תמיד מרובעים, הגבינה הם משולשים, אז גם בלי לאכול את הבורקס, גם אם אתם מוצאים מאובן של בורקס, אתם יודעים איזה טעם היה לו. ועל הנוצות של יוגב מצאו את הבורקסים שמעידים על אדום. איזה אדום בדיוק אנחנו לא יודעים, זה יכול להיות כל דבר מכתמתם ועד חומחום, אבל גוון כלשהו של אדום. ומה שיותר מעניין, על הזנב של יוגב יש מקטעים. כלומר יש אדום על חלק מהזנב ואז הפסקה שבה אין מלנוזומים בכלל ואז שוב אדום ושוב הפסקה ושוב אדום. אז המסקנה היא שכמו שלרקון יש זנב עם טבעות שחור-לבן-שחור-לבן, אז ליוגב, כלומר לסינוזאורופטריקס, היה זנב עם טבעות אדום-לבן-אדום-לבן. שוב, רק להבהיר על מה אנחנו מדברים: זה דינוזאור קטן שמכוסה כולו בנוצות אדומות והזנב שלו הוא אדום-לבן-אדום-לבן. אם הם היו חיים היום אז היו צדים אותם רק כדי למכור את הזנבות שלהם בתור צעיפים לאוהדי הפועל תל אביב. אסור לחנות לו על הזנב. ואנחנו די יודעים את זה. זה דבר שדי ידוע על הדינוזאור הזה. ויש עוד כאלה. יש דינוזאור שקוראים לו אנכיאורניס, נקרא לו גיורא, ואנחנו יודעים עליו שהוא היה ברובו שחור עם נוצות לבנות בכנפיים וברגליים וכרבולת אדומה מעל הראש. ואלה רק הדינוזאורים שבמקרה נמצאו במקום הזה. אם אלה הצבעים, לכו תדעו אילו צבעים היו לולוצירפטור או לטי-רקס. גם לי קשה לקבל את הרעיון של טי-רקס עם נוצות, זה מאוד מוזר לי, אבל טי-רקס עם ראש של נוצות אדומות בוהקות ופלומה צהובה בזנב ונוצות כחולות יפהפיות בזרועות... זה כבר דבר אחר לגמרי. את זה הייתי רוצה לראות. כלומר יכול להיות שברני הדינוזאור הסגול זה לא כזה לא ריאליסטי. אז מה הייתה השאלה? האם לדינוזאורים היו נוצות? התשובה היא כן. להרבה דינוזאורים היו נוצות ולאחרים אולי היו נוצות. ויותר מזה, הרבה מהדינוזאורים פשוט לא נראו כמו דינוזאורים. בהרבה מקרים הדבר שאנשים חושבים עליו כשהם חושבים על דינוזאור פשוט לא נראה כמו דינוזאור. דינוזאור האמיתי היה הרבה יותר צבעוני והרבה יותר מעניין. זאת התשובה. אחרי הפרסומת, שובו של הברונטוזאורוס. רן לוי/קריין 32:23 לדעתי יש שתי מגפות עיקריות בעולם כרגע. על הראשונה, קורונה, אולי שמעתם. אבל השנייה שאני וכנראה שגם רובכם נדבקתם בה היא המגפה של כאבי גב. כולנו יושבים שעות ארוכות וכמעט לכל מי שאני מכיר כואב הגב. ברצינות, אתם מכירים מישהו שלא כואב לו הגב? למזלנו לא צריך לחכות לחיסונים. החיסון הוא פשוט כיסא עבודה מקצועי שנכון לגב שלכם, ואת הכיסאות הכי טובים תמצאו בטוסיט, חברת מוצרי הישיבה למשרד המובילה בישראל. היכנסו ל-2seat.co.il כדי להתרשם מהמגוון העצום של כיסאות המחשב והמנהלים שיש לחברה הזו להציע. כיסאות שמשלבים נוחות מנצחת, עיצוב ללא פשרות ומחיר שווה לכל כיס. אגב, בגלל שאתם מאזיני רשת עושים היסטוריה נמצאים בסיכון גבוה למגפת הגב הנוראית הזאת, קיבלתם עדיפות מיוחדת בדמות 25 אחוזי הנחה על כל הכיסאות של טוסיט. בקרו באולם התצוגה של טוסיט מול קניון איילון ברמת גן, או היכנסו לאתר 2seat.co.il. אפשר גם לתאם פגישה אישית עם אחד מהיועצים. טוסיט, מבטיחים לכם את כיסא החלומות שלכם. דורון פישלר 33:53 בספר 'צייר חמישים דינוזאורים', אחד מהראשונים הוא אחד הדינוזאורים הכי מפורסמים. הראשון היה כמובן טירנוזאורוס רקס כי הוא הכי מפורסם, כולם מכירים אותו. אחר כך היו סטגוזאורוס, ואז אחד שהיה כתוב עליו 'אפטוזאורוס, לפנים ברונטוזאורוס'. כלומר הדינוזאור הזה החליף את השם. הדינוזאור הזה הוא מהכי גדולים שיש, הם הצמחוניים האלה שהם צוואר מאוד מאוד מאוד מאוד מאוד ארוך מצד אחד וזנב מאוד מאוד מאוד מאוד מאוד ארוך מהצד השני. יש כמה זנים שלהם, בתור קבוצה קוראים להם זאורופודים. ודרך אגב אלה הם מקבוצות דינוזאורים הבודדות שכמעט בוודאות לא היו להם נוצות. גם לא היה להם מה לעשות איתן. בכל אופן, ברונטוזאורוס היה היותר מפורסם ביניהם. אבל בעצם התברר שברונטוזאורוס אף פעם לא היה קיים. זה היה ככה: את הברונטוזאורוס גילה צ'ארלס מארש, אחד מחוקרי הדינוזאורים הכי מפורסמים במאה ה-19, ואחד שמצא ונתן שמות להרבה מאוד סוגים של דינוזאורים בזמנו. עכשיו, צ'ארלס מארש היה חלק מתחרות קשה עם חוקר דינוזאורים אחר, שכחלק מהעניין כל אחד מהם רצה להיות זה שנותן שמות ליותר דינוזאורים, ולכן הוא היה מוצא איזושהי עצם ומיד מכריז שהוא גילה סוג חדש של דינוזאור גם אם לא באמת היו לו מספיק עדויות בשביל זה. ולכן חלק מהשמות שהוא נתן היו מאוד מאוד נמהרים. עכשיו, הוא מצא את העצמות הראשונות של דינוזאור שלו הוא קרא אפטוזאורוס. וקצת אחר כך הוא מצא עצמות של דינוזאור אחר שהוא קרא לו ברונטוזאורוס. עכשיו, ברונטוזאורוס מאוד התפרסם, הוא הפך לאחד מהדינוזאורים היותר מפורסמים, ובמשך הרבה זמן אנשים התרגלו להכיר את ברונטוזאורוס וזה למרות שכבר ב-1903 היה חוקר שבדק ומצא שבעצם ברונטוזאורוס ואפטוזאורוס זה אותו דבר. כלומר לא הייתה שום סיבה לתת לו שם שונה. הם היו שני פריטים של אותו סוג של דינוזאור. ולפי החוקים של איך נותנים שמות למינים, השם שבא קודם הוא זה שקובע. אז בעצם אף פעם לא היה צריך לקרוא להם ברונטוזאורוס, היה צריך לקרוא לזה אפטוזאורוס. וזה תוך התעלמות בוטה מהעובדה המאוד ברורה שברונטוזאורוס זה פשוט שם יותר מגניב. ברונטוזאורוס המשמעות של השם היא 'לטאת הרעם', משום שכשהוא הולך זה עושה רעמים. אם היה לי דינוזאור מחמד הייתי קורא לו ברונטו. לעומת זאת אפטוזאורוס... מה זה אפטוזאורוס? זה דינוזאור אפתי. זה דינוזאור שכשאומרים לו 'היי, תראה, מטאור ענק מתקרב אלינו', הוא עושה 'בסדר...'. איזה מין שם דבילי זה אפטוזאורוס? מי מעדיף אפטוזאורוס על ברונטוזאורוס? מאוד הציק לי העסק הזה. ועדיין, זה התגלה בסופו של דבר ולכן פשוט הפסיקו לקרוא להם ברונטוזאורים. הברונטוזאורוס נכחד. שוב. אחד האנשים שכתבו על זה היה סטיבן ג'יי גולד. הוא אחד שכתב הרבה ספרים על מחקר הטבע. בין השאר יש לו ספר שקוראים לו 'הידד לברונטוזאורוס'. דרך אגב השם המקורי של הספר באנגלית הוא 'Bully for Brontosaurus', כמו ב-'Blow me bully boys blow'. זה קשור לפרק אחר, עזבו. אז... והוא אמר בדיוק את מה שאני אמרתי, שכאילו אם כבר בוחרים שם, למה לא לקחת את השם היותר מגניב? למה להישאר דווקא עם השם הגרוע? עכשיו, לצערי הרב סטיבן ג'יי גולד מת בתחילת שנות האלפיים, ולכן הוא לא הספיק לחזות בתחיית הברונטוזאורוס. ב-2015 חוקר בשם עמנואל צ'ופ פרסם ניתוח מפורט על הרבה סוגים שונים של זאורופודים. ואני לא מדבר פה על משהו קטן, זה דבר באורך של 300 עמודים עם הבדלים דקים בחוליות של כל אחד מהסוגים והוא הגיע למסקנה שלמרות הכל, כן, יש הבדל בין ברונטוזאורוס לאפטוזאורוס. ולכן כן, הברונטוזאורוס קיים. הברונטוזאורוס עשה קאמבק. In your face אפטוזאורוס! בגלל אפטוזאורוסים כמוך נכחדנו. ואני מאוד מרוצה מזה. דורון פישלר 39:34 אם אתם רוצים לשמוע עוד על דינוזאורים ועל מלחמת העצמות, אז רן, רן שלנו, רן לוי, עשה ממש לא מזמן פרק על זה. הפרק הרנסאנס של הדינוזאורים בעושים היסטוריה. אתם מוזמנים לשמוע אותו, למרות שהוא לא מגיע לדבר על הנוצות. זאת הייתה התשובה. עדכונים על פרקים חדשים ופרטים על הרצאות שאני עושה, עכשיו גם בעולם האמיתי, אתם יכולים למצוא בעמוד הפייסבוק 'דורון פישלר נגד העולם', ואת כל הפרקים של הפודקאסט הזה ואת הטופס שבו אפשר לשלוח לי שאלות אתם יכולים למצוא בעמוד 'התשובה' באתר של עושים היסטוריה. עורך ומפיק גיא בינור, ייעוץ ותמיכה מורלית אביב שם טוב, ייעוץ ותמיכה מורלית לאביב שם טוב בן אור הברי. מנהלת קהילות ומאלפת זאורופודים שרה סילבצקי. העורך הראשי של הרשת רן לוי, מנהל עסקי דני תימור. אני דורון פישלר, ביי. רן לוי 40:51 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] למה קוראים לזה סודה לשתיה?</title>
        <link>https://mat-mo.github.io/podtext/episodes/htshvbh/htshvbh-lmh-qvrym-lzh-svdh-lshtyh.html</link>
        <guid>https://mat-mo.github.io/podtext/episodes/htshvbh/htshvbh-lmh-qvrym-lzh-svdh-lshtyh.html</guid>
        <pubDate>12 באפריל 2021</pubDate>
        <description>Transcript for [התשובה] למה קוראים לזה סודה לשתיה? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>[התשובה] תיקונים, השלמות וסוכר ותה ורום</title>
        <link>https://mat-mo.github.io/podtext/episodes/htshvbh/htshvbh-tyqvnym-hshlmvt-vsvkr-vth-vrvm.html</link>
        <guid>https://mat-mo.github.io/podtext/episodes/htshvbh/htshvbh-tyqvnym-hshlmvt-vsvkr-vth-vrvm.html</guid>
        <pubDate>20 באפריל 2021</pubDate>
        <description>Transcript for [התשובה] תיקונים, השלמות וסוכר ותה ורום from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה. יש 10 חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה, שהם חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:45 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:30 רשת עושים היסטוריה. דורון פישלר 02:33 שאלה מספר 12,553. בועז שואל: למה פסנתר אפשר להפיל אבל פיל אי אפשר לפסנתר? והאם מישהו בדק? אז ככה בועז, למעשה זה לא נכון. אני יודע שהבדיחה הקלאסית אומרת שמה ההבדל בין פיל ופסנתר? פסנתר אפשר להפיל אבל פיל אי אפשר לפסנתר. אבל זה לא ככה, משום שפעם מזמן כשהיו עושים פסנתרים, הקלידים הלבנים הם היו עשויים משנהב. ושנהב זה חטים, כאילו השיניים הגדולות של פילים. אז למעשה פסנתר אפשר להפיל ופיל אפשר לפסנתר. אבל כבר לא עושים את זה, וטוב שכך. אני דורון, זאת התשובה. אנחנו תכף נתחיל. דורון פישלר 03:38 לקנות חדר שינה זה קצת כמו להרכיב פאזל. יש מיטה ויש מזרן ויש את הכריות והשמיכה והציפיות והכיסויים, והכול צריך להתחבר כמו שצריך. אחרת אתם עלולים לגלות שיש רווח מעצבן של סנטימטר וחצי בין קצה המיטה והמזרן. אז נכון, זה לא פאזל של 1000 חלקים, אבל אם אתם כבר משקיעים זמן וכסף בתכנון חדר השינה שלכם כדי שיהיה בדיוק כפי שאתם אוהבים אותו, לא כדאי לעשות את זה חכם? כל מי שראה סרטונים של דובי פנדה יודע שפנדות הן לא בדיוק הפרופסוריות של עולם החי, אבל פנדה זיזיזי לעומת זאת זו בחירה חכמה מאוד. חכמה, כיוון שבפנדה תמצאו את כל החלקים שמרכיבים חדר שינה מושלם: מזרנים, מיטות, כריות, מצעים, הכול. בקרו ב-PandaZZZ.co.il ובחרו את המזרן המושלם עבורכם. הזינו את קוד ההטבה OSIM ותזכו ב-5 אחוזי הנחה על הקנייה. PandaZZZ.co.il - שדרגו את השינה שלכם. דורון פישלר 04:49 היי אני דורון, זאת התשובה אבל לא ממש. כלומר, אני לא הולך לענות על שאלה. זאת מהדורת תיקונים והשלמות של התשובה. אם אתם לא מכירים את הנוהל, אז העניין הוא כזה: במהלך הפודקאסט אני אומר הרבה דברים, ואני מאוד משתדל שהדברים שאני אומר יהיו נכונים, אבל כשבן אדם אחד אומר הרבה דברים הוא טועה לפעמים. זאת סטטיסטיקה שאי אפשר להתחמק ממנה. גם להגיד דבר אחד נכון זה לא לגמרי פשוט, להגיד שני דברים וששניהם יהיו נכונים זה מאתגר. אז חוק המספרים הגדולים חייב שאם אתה מדבר אתה טועה. אז לפעמים צריך לעצור שנייה ולתקן טעויות, וגם יש דברים שהם לא טעויות הם רק עדכונים ודברים ששווה להוסיף ולא היו בפרקים המקוריים. הפרק הזה מיועד בעיקר לאנשים שכבר שמעו את הפרקים הקודמים. כלומר, אם זה הפרק הראשון של הפודקאסט הזה שאתם שומעים, אז אני ממש ממליץ לעצור כאן ולעבור לשמוע כל פרק אחר. אלא אם כן אתם מתחכמים ואתם עוברים לכל פרק אחר, אתם עוברים לאחד מפרקי ההשלמות והתיקונים האחרים. לא, תשמעו איזה שהוא משהו בחייכם. אוקיי, ספציפית אני הולך לדבר על הפרקים האלה: 'איך להיות מלך או מלכה', 'מהו באמת הסרט הכי מצליח אי פעם', 'מהו חומר אפל', 'מה היה הקול הכי חזק', 'למה הצפון עשיר יותר', 'למה תרנגול הודו', 'איך ליפול ממטוס ולהישאר בחיים', 'מתי הגיע ה-Wellerman', ו-'איך הפופקורן הגיע לקולנוע' ו-'למה קוראים לזה סודה לשתייה'. כן, אני יודע שזה הרבה פרקים, אז יאללה. דבר ראשון, עכשיו אפריל 2021. בדרך כלל אתם לא תשמעו אותי אומר את התאריך, כי התאריך לא חשוב. אני מאוד משתדל לא להיות אקטואלי. אני לא מדבר על הדברים שנכונים להיום פשוט משום שאני לא יודע מתי תקשיבו לזה. זאת גם הסיבה שאין ולא יהיה פרק של התשובה מיוחד לראש השנה או לאחד באפריל או ליום הפאי או כל יום אחר, פשוט משום שרוב האנשים לא שומעים פודקאסטים ביום שבו הם יוצאים. יש בהחלט מצב שתקשיבו לזה בשבוע הבא, או בעוד שנתיים, או בעוד מאה שנה. דרך אגב, שלום לכם מאזיני העתיד! מה נשמע? תגידו, אתם עדיין עם המסכות או שהפסקתם עם זה מתישהו? לא משנה. בקיצור, זה לא יעניין אתכם שהפרק הזה יצא בראש השנה, זה לגמרי לא רלוונטי. אני בדרך כלל משתדל לדבר על דברים שהם נכונים היום ויהיו נכונים גם בעתיד. אבל עדיין יש דברים שמשתנים, אין מה לעשות. למשל, כשעשיתי את הפרק 'איך להיות מלך או מלכה', אז דיברתי כמה פעמים על מלכת אנגליה אליזבת, והאמת שטיפה דאגתי שהיא כבר הרבה מאוד זמן בסביבה המלכה הזאת ומן הסתם היא לא תהיה תמיד, אז מתישהו היא כבר לא תהיה והפרק יהפוך ללא עדכני. ובאמת רק חודשים בודדים לאחר מכן היא לא מתה. אני לא לגמרי בטוח שהיא תמות אי פעם, אבל הנסיך פיליפ מת. הוא היה בן 99, הוא חי חיים ארוכים וטובים, זה בסדר. אבל פתאום כל הדיבורים עליו נהיו לא עדכניים, וגם אותו הזכרתי בפרק. בכל מקרה, אז העובדה שהוא מת פתאום הזכירה לאנשים את השאלה למה בעצם קוראים לו הנסיך פיליפ אם הוא בעלה של המלכה? הוא לא היה אמור להיות מלך? אז התשובה לשאלה הזאת נמצאת בפרק 'איך להיות מלך או מלכה', שהוא לא עדכני כבר. הדברים העיקריים שהשתנו זה הקורונה. כי הקורונה שינתה הכול, זה היה מצב קיצוני ומצבים קיצוניים לפעמים חושפים את מה שהיה לא נורמלי במצב הנורמלי. למה אני מתכוון בזה? קודם כל, למאזיני העתיד אני אסביר שאחרי כמעט שנה שבה כמעט הכול היה סגור, בחודשים האחרונים הגיעו החיסונים וחלק גדול מאוד מהציבור התחסן והקורונה, איזה יופי, דועכת. ויש תהליך של מה שנראה, בלי לפתוח פה לשטן, כמו חזרה לנורמליות. עכשיו, אחד הדברים הראשונים שנסגרו כשהמגפה פרצה היה בתי הקולנוע. כי לסגור 200 איש צפופים בחדר אחד בזמן שהם אוכלים פופקורן זה פשוט דבר מאוד לא חכם לעשות בזמן מגפה. אז בתי הקולנוע נסגרו והם נשארו סגורים שנה שלמה. אבל במרץ השנה ההנחיות רוככו בגלל חיסונים והכול, ועכשיו מותר לבתי הקולנוע לחזור לפעול במגבלות מסוימות, אבל הם לא עושים את זה. רוב בתי הקולנוע נשארו סגורים. סינמטקים נפתחו, אבל כל ה-רב חן והסינמה והפלאנט והיס והוט וכל זה הם נשארו סגורים. למה? ובכן, התפרסמה ידיעה ב-ynet שאמרה מפורשות: הם לא פותחים בשלב הזה כי אסור להם למכור פופקורן. הנה ציטוט משם: 'בלי פופקורן לא נחזור', אמר לנו גורם באחת מרשתות הקולנוע. 'מזה אנחנו מרוויחים כסף, מהמזנון'. גורם אחר בענף הדגיש: 'לקולנוע יש מודל עסקי ברור. הכרטיס נמכר בזול יחסית ואנחנו מרוויחים מהפופקורן, ממזון ושתייה'. זהו. הידיעה הזאת חירפנה כמה אנשים, אני ראיתי הרבה תגובות מזועזעות שאומרות 'בית קולנוע למעשה אינו בית של תרבות אלא רק מסווה לבית מכירת פופקורן!'. וזה נכון, וזה לא חדש בכלל. כל מי ששמע את הפרק שלי על איך הגיע הפופקורן לקולנוע יודע שזה ממש ממש לא חדש, זה היה ככה כמעט מאז ומתמיד בכל הנוגע לקולנוע. המצב הקיצוני הזה רק הבהיר שזה באמת המצב. כששאמרתי שבתי קולנוע מתפרנסים ממכירת פופקורן זאת לא הייתה הגזמה או בדיחה, זאת המציאות. זאת תמיד הייתה המציאות, עכשיו רק שמתם לב. להבדיל מבארץ ורוב שאר העולם, בסין בתי הקולנוע כבר פתוחים. מה שאומר שכרגע רוב הלהיטים הכי גדולים של הקולנוע השנה הם סרטים סיניים. וזה אומר עוד משהו. בפרק 'מהו באמת הסרט הכי מצליח אי פעם', אני אמרתי שם שאווטאר, זה עם החייזרים הכחולים לא זה עם הילד עם החץ על הראש, אווטאר היה הסרט שהכניס הכי הרבה כסף אי פעם עד שאוונג'רס אנדגיים עקף אותו. והסברתי למה זה לא באמת משנה כי אף אחד משניהם הוא לא באמת הסרט הכי מצליח אי פעם. ובכל זאת צריך לעדכן, כי במרץ 2021 הייתה הפצה מחודשת של אווטאר בסין והיא די הצליחה. כלומר, הוא הכניס סכום מכובד למדי, מה שאומר שעם הכנסות של 2.846 מיליארד דולר אווטאר עקף את האוונג'רס ומהמקום השני הוא שוב עלה למקום הראשון והוא שוב הסרט הכי מצליח בכל הזמנים (לפי המדד של הכנסות בקולנוע בלבד לא כולל הכנסות בקולנוע ביתי, הסכומים אינם מותאמים אינפלציונית ואינם כוללים מכירת פופקורן. מה שלומכם?). ומכיוון שנכון לרגע זה לא כל כך ברור מה יהיה המצב של בתי קולנוע, כלומר הם יפתחו בסופו של דבר כן? הם יוכלו גם למכור פופקורן, אבל הביזנס של קולנוע השתנה בגלל הקורונה. הרבה יותר סרטים יוצאים לשירותי סטרימינג בזמן שהם יוצאים לקולנוע, לא בטוח אבל יכול להיות שהקולנוע באופן בלתי הפיך פשוט לא יחזור להיות עסק מכניס כמו פעם. אז יש מצב שאווטאר פשוט יישאר שם, כלומר הוא יישאר הסרט הכי מצליח אי פעם כוכבית ואף סרט לא יעקוף אותו. כמו שמלך האריות תמיד לנצח יישאר קלטת הווידאו הכי נמכרת אי פעם כי אף אחד לא קונה קלטות וידאו. ואפרופו דברים שהיו במקום השני ועכשיו הם במקום הראשון, לא מזמן יצא הפרק שעשיתי על השיר Soon may the Wellerman come to bring us sugar and tea and rum. אה, אתם חשבתם שברחתם ממנו אבל עכשיו נדבקתם בזה שוב, חה חה! סליחה על זה. אנשים מאוד אהבו את הפרק הזה. אני מתנצל, אני ממש אשם בהדבקה המונית של השיר הזה. אחד הדברים שאמרתי שם זה שבהרבה מקומות השיר הזה בגרסה של ניית'ן אוונס הוא להיט רדיו לגיטימי. כלומר הוא צועד במצעדים או אפילו נמצא בבריטניה במקום השני. מה שקרה מאז זה שהוא עלה למקום הראשון. השיר הזה נכנס למקום השלישי, עלה לשני ואחרי חודש וחצי הגיע למקום הראשון ונשאר שם שבועיים. זה להיט עצום! וכמובן בינתיים גם יצאו איזה מיליון גרסאות אחרות, ועדיין הגרסה של שקמיסטי הכי טובה. כל אלה היו תוספות, לא דיברתי עדיין על טעויות. טעויות קורות, טעויות מדעיות. בפרק על חומר אפל. הוא היה מורכב יחסית כי דיברתי על כל מיני דברים ביקום והשתדלתי להעביר אותו בדיקה כדי לוודא שהמושגים שאני משתמש בהם הם נכונים. אז מתברר שכן, מה שאמרתי על חומר אפל היה נכון אבל בכל זאת נפלתי בקטע טריוויאלי אחד: ננסים חומים. אני הזכרתי באיזה משפט אחד ננסים חומים, זה לא היה הנושא העיקרי של הפרק זה רק הוזכר שם לרגע, ואני אמרתי שננסים חומים הם כוכבים ותיקים זקנים שמתו, שנגמר להם הדלק והם קרסו והפכו לכוכב זעיר וחשוך. לא נכון! אני חשבתי על ננס לבן, זה לא אותו הדבר. אז מה זה ננס חום? ננס חום הוא לא כוכב. כלומר כל כוכב מתחיל בתור ענן של גז שמתכווץ בגלל הכבידה ואם הוא מספיק גדול אז הוא נהיה כל כך צפוף וכל כך כבד שהוא נדלק, כלומר מתחיל היתוך של המימן והוא הופך לכוכב. עכשיו, אם הענן הזה הוא פחות גדול, כלומר הוא יותר גדול מכוכב לכת אבל הוא לא מספיק גדול כדי להיות כוכב, הוא נהיה משהו באמצע, שזה ננס חום. ננסים חומים הם קרים יחסית לכוכבים, כלומר אל תתלבשו חם כשאתם מגיעים לשם אבל יחסית לשמש זה קר. הם גם קטנים מאוד שוב יחסית לכוכבים והם גם מאוד אפלים יחסית לכוכבים, הם פולטים ממש מעט אור ולכן קשה מאוד למצוא אותם ולכן לא כל כך ברור כמה מהם בכלל יש. אז זה ננס חום, זה לא כוכב זקן, זה כוכב שאף פעם לא נהיה כוכב. עכשיו, ננס חום - קודם כל זה נשמע כמו כינוי מאוד מעליב ומאוד גזעני. להגדיר מישהו כננס חום זה כאילו... בואו לא, אוקיי? אז אני לא אוהב את הכינוי הזה, לכן טוב שיש להם גם כינוי אחר: קוראים להם לפעמים 'כוכבים כושלים'. שזה עוד יותר מעליב! מי כוכב כושל? מי כוכב כושל? למה אתם קוראים לו כושל? אתם קוראים לו כושל כי הוא לא נדלק? כי הוא לא עולה באש? לא יודע, אם הבית שלי לא עולה באש כרגע לא יקראו לו 'בית כושל'. אנשים לא יגידו 'אוי, לא הצלחת לשרוף את הבית אולי בפעם הבאה תצליח יותר'. לא, אני ממש בסדר עם זה שהבית שלי לא בוער. אתה נשרף פה ואתה קורא לי כוכב כושל? אתה כוכב כושל! אניווי, כן, אז זאת הייתה הטעות שלי בקשר לננסים חומים והעירו לי על זה כמה אנשים: עירו לי על זה בק וצביקה וגם אחרים שלא מצאתי את השם שלהם, אני מתנצל שאני לא יכול להזכיר את כולכם. סליחה ותודה. טעות אחרת במונח מדעי הייתה ב-'למה קוראים לזה סודה לשתייה'. אני אמרתי שם שהצירוף של נתרן וכלור הוא המולקולה נתרן-כלורי הידוע בכינויו מלח. זה, מתברר, לא מדויק. כלומר כן, זה מלח, אבל לא - זו לא מולקולה. זו לא מולקולה. זו לא... תנסו אתם להגיד זו לא מולקולה, זה קשה. זה סריג. שזה משהו אחר מתברר. כמה אנשים תקנו אותי על זה. יאלי העיר לי על זה, תודה. דוד כתב לי ואני מצטט: 'מולקולה היא מבנה מבודד שמכיל בתוכו אטומים מסוימים, לא יונים, מסודרים במבנה מרחבי ספציפי ואפשר לבודד מולקולה יחידה של חומר שתמיד תכיל את אותם אטומים באותו מבנה. במלחים זה לא המצב. האלקטרונים של היונים השליליים עוברים ליונים החיוביים ונוצר סריג אחד גדול עם מבנה פנימי ספציפי אבל אין יחידה נפרדת של נתרן וכלור'. זה ממשיך אבל זה נהיה מורכב יותר. אני חושב שבערך הבנתי? ענבל העירה לי על אותו הדבר בפייסבוק בעמוד 'דורון פישלר נגד העולם'. היא כתבה: 'כל חומר יוני המכיל יונים חיוביים ושליליים הנמשכים אחד לשני נקרא מלח, ונתרן כלורי הוא ספציפית מלח בישול'. חוץ מזה היא גם הוסיפה: 'הסיבה שזה כזה פספוס היא לא חוסר הדיוק אלא העובדה שהחבר של הסודה לשתייה לניסויים שאנחנו מכירים בשם מלח לימון, מבחינה כימית הוא בכלל לא מלח! מלחים אלה חומרים שמורכבים מיונים חיוביים ושליליים ומלח לימון, או ליתר דיוק חומצה ציטרית, הוא דווקא כן מולקולה!'. אוקיי, אני לא יכול להגיד שאני מבין את זה לגמרי אבל הקטע הזה עם המלח לימון באמת נשמע כמו שערורייה. בנוסף לזה קיפוד ושלמקו העירו על הפרק הזה שבנוסף לכל גם קורנפלור - קורנפלור זו מילה שהמקור שלה הוא באנגלית, Corn Flour, כלומר קמח תירס. מאוד פשוט לא? אבל קורנפלור זה לא קמח תירס! יש דבר כזה קמח תירס, זה לא זה, זה משהו אחר. אז סודה לא תמיד כוללת סודה, סודה לשתייה היא לא לשתייה, מלח לימון הוא לא מלח וקורנפלור זה לא קמח תירס. אוקיי, עברית, את מפוטרת. כן, אז כמו ששמעתם אם אני עושה טעות במונחים מדעיים אפשר לסמוך על זה שיהיו מי שיתקנו אותי. יותר מאחד. כי מבין עשרות אלפי המאזינים של הפודקאסט תמיד יהיו כאלה שהם משכילים בתחום הזה, לא משנה איזה תחום זה, כדי לתקן אותי. לכן זה חריג שהיה תחום שכנראה כל כך מעט אנשים מבינים בו שהיה רק בן אדם אחד שתיקן אותי על זה, וגם זה היה חודשים אחרי שהפרק יצא. בפרק 'מה היה הקול הכי חזק', אני דיברתי על כמה קשה בכלל להגדיר עוצמה של קול כי היחידה שמודדים את זה היא דציבל, וזאת בעצם יחידה נורא מורכבת. היא לא אומרת את מה שזה נשמע כאילו שהיא אומרת. אני אמרתי ש-110 דציבל זה למעשה פי 10 מ-100 דציבל. וקיבלתי הודעה מצחי שהוא מהנדס אלקטרוניקה שכתב לי ככה: 'ברגע זה מאזין לפרק על הרעש החזק ביותר. תיקון קטן: דציבל קול נמדד כ-20 לוג 10 ולא 10 לוג 10. מה שאומר שפי 10 מ-100 דציבל זה לא 110 דציבל אלא 120 דציבל'. אוקיי, מודה שזה היה קצת לא ברור לי ולכן ביקשתי ממנו הבהרות. אז הוא הסביר לי: 'כמו שאמרת דציבל הוא גודל ללא יחידות שנועד לתאר יחס. אז עושים שימוש אחר בגדלים כמו מתח (20 לוג 10) לעומת הספק (שהוא פרופורציונלי לריבוע מתחים - 10 לוג 10). זאת אומרת יש גדלים שעבורם משתמשים בגרסת ה-10 ויש גדלים שמשתמשים ב-20. עוצמת קול היא ממשפחת ה-20 לוג 10'. אם אתם הבנתם את זה - כל הכבוד לכם! אני לא. אבל אני סומך על צחי שמה שהוא אומר זה נכון. עושה רושם שהוא צודק ממה שהצלחתי להבין, למרות שאין בזה שום היגיון! כי דציבל זה דצי, דצי זה 10. זאת המשמעות של המילה! הסיבה שקוראים לדברים דצי-משהו זה כדי שנדע שזה קשור ל-10, כמו דצימטר זה עשירית מטר. דצמבר זה החודש ה-12. בשום דבר אין היגיון אוקיי? לטינית את מפוטרת גם. וכמו שאמרתי המדהים הוא שצחי היה היחיד שהעיר לי על זה. כל כך מעט אנשים מבינים את הקטע הזה שהיה רק אחד מכל המאזינים שידע לתקן אותי. בניגוד מוחלט לזה, יש את הדברים שכל העולם שולח לי. למשל אחרי הפרק על למה הצפון עשיר יותר מהדרום והאם זה בכלל נכון שהצפון עשיר יותר מהדרום, קיבלתי בערך 2,847 (וזה בהגזמה) הודעות על פרט משמעותי ששכחתי. וזה שעוד בגמרא כתוב שהצפון עשיר יותר! קרן ומנדי ואריאל ובועז ועוד אנשים, שוב אני לא מצאתי את כולם, כולם שלחו לי את הציטוט הזה מהתלמוד הבבלי, בבא בתרא דף כ"ה ע"ב: 'אמר רבי יצחק: הרוצה שיחכים - ידרים, ושיעשיר - יצפין'. וזה נכתב לפני 1,700 שנה! אז כבר מאז יש איזושהי ראיה לזה שהצפון עשיר יותר. שזה מגניב וזה בהחלט פרט שהיה ראוי להכניס לפרק. ואני לא שכחתי אותו, אני פשוט לא ידעתי אותו אף פעם. מתברר שיש הרבה יותר אנשים שמאזינים לפודקאסט שמתמצאים בגמרא מאשר בדציבלים. באופן דומה אחרי הפרק שדיבר על תרנגול הודו, השם של התרנגול הודו למה קוראים לו תרנגול הודו, אני סיפרתי שם את סיפור 'גלגול נפש' שהוא האזכור הכי מוקדם שמצאתי בעברית למילה תרנגול הודו. עכשיו, אני לא טענתי שזה האזכור הכי מוקדם שיש רק שזה הכי מוקדם שמצאתי. ועדיין קיבלתי הרבה הודעות מהרבה אנשים שונים שהזכירו לי אזכור מוקדם יותר. איציק, אסף, נועם ואחרים כולם סיפרו לי על זה: יש סיפור של רבי נחמן מברסלב על ה-'הינדיק'. והוא היה חייב להיכתב לפני זה כי רבי נחמן מברסלב חי הרבה יותר מוקדם. השם שלו הוא 'מעשה בבן מלך שנפל לשיגעון'. והוא מתחיל ככה: 'פעם אחת בן מלך אחד נפל לשיגעון שהוא תרנגול הודו הנקרא הינדיק, וצריך לישב ערום תחת השולחן ולגרור חתיכות לחם ועצמות כמו הינדיק'. יפה. יש הרבה ספרות יהודית על תרנגולי הודו מתברר. טוב, חוץ מכל זה, כל אלה היו חוסרים וטעויות, אבל יש טעות אחת ממש ממש מביכה שאני עשיתי באחד הפרקים. זה באמת כאילו קשה לי להאמין שהוצאתי את הפרק ככה, אבל בואו נראה לי שאנחנו נחכה בשביל זה עד אחרי הפרסומת. אז פרסומת ונחזור. דורון פישלר 25:58 אם תחפשו את המילים 'סיפור משפחתי' בגוגל, תקבלו לא פחות מ-3 מיליון תוצאות. מחזה, קטלוג, משהו שקשור ליטבתה ועוד ועוד. ומי במקום הראשון? נכון, אנחנו! איך עשינו את זה? באמצעות SEO - אופטימיזציה של תוצאות החיפוש. ומי שאחראית ל-SEO שלנו היא ליאור שפירא, אשת תוכן מומחית ומרצה ל-SEO וקידום אורגני במנועי חיפוש. תנו לליאור להרים את העסק שלכם בתוצאות החיפוש. היכנסו ל-lior-shapiro.co.il או הקליקו על הבאנר של ליאור באתר הבית של רשת עושים היסטוריה. מאזיני רשת עושים היסטוריה זוכים ל-10 אחוזי הנחה. lior-shapiro.co.il. דורון פישלר 26:45 דבר אחרון וקריטי. כי זה באמת מביך אותי הקטע הזה. היה הפרק 'איך ליפול ממטוס ולהישאר בחיים'. ובפרק הזה אני סיפרתי בדיחה, ושכחתי לספר את הסוף של הבדיחה! זאת פדיחה ברמה שזה לא להאמין. כאילו שאני מספר בדיחה ואני שוכח את הפאנץ' ליין שלה. זה כאילו שאני אגיד: 'למה לפילים יש רגליים עגולות?', וזהו. לא מספרים בדיחה ככה אוקיי? אז רק כדי לתקן את העוול ההיסטורי הזה אני עכשיו אספר את הבדיחה במלואה. איש אחד נפל ממטוס. למזלו היה לו מצנח. לרוע מזלו המצנח לא נפתח. למזלו היה לו מצנח רזרבי. לרוע מזלו גם המצנח הרזרבי לא נפתח. למזלו הייתה למטה ערימת שחת. לרוע מזלו היה קלשון בתוך השחת. למזלו הוא החטיא את הקלשון. לרוע מזלו הוא החטיא גם את השחת. זהו. עכשיו הסדר הושב על כנו. זה הכול. זאת התשובה. עכשיו תמיד אם אתם תופסים אותי בטעות אל תתביישו תכתבו לי. אתם יכולים לעשות את זה דרך פייסבוק בדף 'דורון פישלר נגד העולם' שהוא באופן כללי מקום טוב להתעדכן בו על דברים שקשורים לפודקאסט הזה. אבל אם יש לכם שאלות שאתם רוצים שאני אענה עליהן שאני אקדיש להן פרק, בבקשה אל תשלחו לי בפייסבוק ולא במייל ולא ביונת דואר אלא רק דרך הטופס שנמצא באתר של התשובה osimhistoria.com/theanswer. עורך ומגיש גיא בינור, ייעוץ ותמיכה מורלית אביב שם טוב ובן אורברי, שיבוט תרנגולי הודו סהר סילבצקי, עורך ראשי רן לוי, מנהל עסקי דני טימור. תודה לכם שאתם מקשיבים, באמת. תודה. כדי שלא יפלו לחורים משולשים. לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] לאן הולכות אניות כדי למות?</title>
        <link>https://mat-mo.github.io/podtext/episodes/htshvbh/htshvbh-ln-hvlkvt-nyvt-kdy-lmvt.html</link>
        <guid>https://mat-mo.github.io/podtext/episodes/htshvbh/htshvbh-ln-hvlkvt-nyvt-kdy-lmvt.html</guid>
        <pubDate>4 במאי 2021</pubDate>
        <description>Transcript for [התשובה] לאן הולכות אניות כדי למות? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. דורון פישלר 01:14 כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 היי, זה דורון, תקשיבו. 'התשובה' הוא פודקאסט על כל מיני דברים, אבל בגדול הוא פודקאסט על מה שמעניין אותי השבוע הזה. על מה התבאסתי השבוע. בדרך כלל זה משהו שמגיע מכל השאלות שמגיעות אליי, שאני מוצא משהו שלא ידעתי קודם ושמעניין אותי, ואני מתחקר אותו ומספר לי דברים מעניינים ואני מקווה שמעניינים גם אתכם. וזה בדיוק מה שקרה השבוע. כלומר, יש נושא מעניין מאוד לדעתי שאני לא שמעתי עליו קודם. העניין היחיד הוא שזה לא כזה מצחיק. כלומר, יש חלקים פה שהם בוא נגיד רציניים יותר ממה שנהוג אצלנו בדרך כלל. זה לא אומר שזה לא לילדים, זה לא אומר שזה מפחיד, זה לא אומר שיש פה איזשהו תוכן מוגבל או משהו כזה, אני רק אומר מראש שאולי תצפו לקצת פחות בדיחות פיצה מהרגיל. זה הכל. מקווה שתיהנו בכל זאת, רק היה חשוב לי לעשות תיאום ציפיות. זאת התשובה. אנחנו מתחילים תכף. שלום, אני דורון פישלר וזאת התשובה. השאלות שאני הכי אוהב לקבל הן שאלות שלא חשבתי עליהן מעולם. משהו שאני קורא ואני אומר 'וואלה צריך לבדוק את זה', ומגלה שיש סיפור שלם גדול מאחורי זה. וקיבלתי שאלה בדיוק כזאת מים סוערי. אולי זה סוארי, אני לא לגמרי בטוח שזה שם אמיתי. השאלה הייתה לאן אוניות הולכות כדי למות? האם סופה של כל אונייה להיות אתר צלילה מגניב? ים לא השאיר או השאירה מספר טלפון או מייל או משהו, וחבל כי רציתי להגיד להם תודה על השאלה הזאת. כי וואלה שאלה מעניינת, גם אני לא יודע. לאן אוניות הולכות כדי למות? כלומר, אני יודע איפה הטיטאניק נמצאת, על קרקעית האוקיינוס האטלנטי. וכן קורה לפעמים שאוניות טובעות, כן, אבל מן הסתם רובן לא. אז מה קורה להן בסוף? אז התחלתי לברר והתברר לי שכן, זה מאוד מעניין המקומות שאליהם אוניות הולכות כדי למות, ואולי לא מפתיע זה גם קצת עצוב. דורון פישלר 05:30 בואו אני אספר לכם על ה-Imagination. ה-Imagination, כלומר דמיון, נולדה ב-1995 בפינלנד. ובתור פינית זה לא כזה מפתיע שהיא לבנה וגבוהה. הגובה שלה הוא של בניין של 15 קומות. האורך שלה הוא רבע קילומטר, כלומר תשעה וחצי מגרשי כדורסל. כלומר, זה לא גודל של בניין, זה שני בלוקים. זה עצום. היא עשויה מ-7,000 טון פלדה. בקיצור, היא ענקית. ה-Imagination היא אוניית נופש, או ספינת תענוגות כמו שקוראים לזה בעברית לפעמים. ואוניות כאלה הן דבר שקשה לעכל כמה הן באמת גדולות כשאתם לא עומדים לידן. ה-Imagination אגב היא אפילו לא אוניית נופש הכי גדולה בעולם, היום יש כאלה גדולות הרבה יותר, אבל כשנוצרה היא הייתה אחת הגדולות בעולם. יש עליה 1,026 חדרים לאורחים. היא יכולה לאכסן בנוחות עד 2,600 אורחים ו-920 אנשי צוות. יש בה כמה מסעדות משובחות, אולם מופעים, המון חנויות שמציעות כל מה שרק תרצו, שלוש בריכות שחייה, אחת מהן עם פארק מים קטן עם כמה מגלשות. בקיצור זה מלון ענק שגם שט ממקום למקום. ובמשך 25 שנה זה בדיוק מה שהיא עשתה. אלפי אנשים היו עליה, בילו, שטו, השתזפו, הכל. בפברואר 2020 ה-Imagination עשתה סיבובים בין לוס אנג'לס למקסיקו, מלאה באנשים שנפשו עליה וחגגו ואכלו ושתו וכל זה, ואז הגיעה הקורונה. דורון פישלר 07:40 הקורונה לא הייתה תקופה טובה לאוניות נופש, היא לא הייתה תקופה טובה להרבה מאוד דברים, בין השאר היא לא הייתה תקופה טובה לאוניות נופש מסיבות ברורות. אם אתם זוכרים, אחת ההתפרצויות המפורסמות הראשונות הייתה על אוניית נופש אחרת, לא ה-Imagination, אבל גם ה-Imagination כמו כל אוניות הנופש האחרות מהר מאוד הפסיקה לעבוד. היה ברור שכל עוד הקורונה בסביבה קרוזים זה פשוט לא דבר שהולך לקרות. תעשיית ספנות הנופש נסגרה. וזאת תעשייה שמגלגלת עשרות מיליארדי דולרים בשנה. היא פשוט סגרה את השאלטר. האוניות עמדו ריקות. כלומר לא לגמרי ריקות, כמעט. כי בכל זאת אונייה היא לא מגרש, אתם לא יכולים פשוט לנעול אותה, לקחת את המפתחות וללכת. היא אונייה, זה כלי רכב, זאת מכונה ענקית, צריך לתפעל אותה, צריך לתחזק אותה, צריך צוות שיעשה את זה. אמנם פחות אנשים ממה שצריך בשביל להפעיל את האונייה כולל המסעדות וכל זה כשהיא פעילה, אבל עדיין. מה שכל זה אומר זה שכל עוד אונייה כזאת לא מרוויחה כסף, היא מפסידה כסף. והחברה שמחזיקה ב-Imagination זה Carnival, חברת אוניות הנופש הכי גדולה בעולם, הייתה לה בעיה משום שהיו לה הרבה מאוד אוניות כאלה שפשוט עמדו ריקות והפסידו כסף. אז אחרי כמה חודשים בלי קהל, בלי מופעים, בלי הפלגות בלי כלום, באוגוסט ה-Imagination שוב שטה. היא עשתה עוד מסע אחד לטורקיה, באופן יותר ספציפי לעלייאגה, שזאת עיר נמל בטורקיה. דורון פישלר 09:37 צפוף בעלייאגה. בצילומי אוויר של הנמל של עלייאגה זה נראה קצת סוריאליסטי. אפשר לראות מלמעלה את האוניות האלה, כמה מהן, והן בבירור אוניות נופש. הן צבעוניות, הן נראות חדשות. אפשר לראות את בריכת השחייה על הגג של כל אחת מהן ומגלשות המים ומסלולי הריצה והג'קוזי ומסלולי מיני-גולף שעליהם. אבל האוניות האלה מונחות אחת ליד השנייה באופן מאוד צפוף שלא ממש נראה בסדר. כאילו מישהו לקח את האוניות הענקיות האלה ופשוט זרק אותן אחת על השנייה כשהן נוגעות ומתחככות אחת בשנייה כמו סרדינים בקופסה. סרדינים גדולים מאוד. זה בהחלט לא האופן שבו הן אמורות להיראות. ומה שיותר מוזר, כשמסתכלים יותר מקרוב אפשר לראות שחלק מהאוניות האלה חלקים מהן חסרים. זה נראה כאילו לקחו סכין ענק וחתכו את אחד הסרדינים האלה לפרוסות באלכסון. החרטום של האונייה חסר ואתם יכולים להסתכל לתוך חדרי השינה שבאונייה. כל זה כמובן משום שעלייאגה היא לא אתר נופש, עלייאגה היא מקום שאליו אוניות הולכות כדי למות. דורון פישלר 10:58 אונייה היא דבר גדול ויקר. יש מעט מאוד דברים שהם חפץ בודד שהם יותר יקרים מאונייה. בנייה של אונייה אחת כזאת עולה מאות מיליוני דולרים, ומן הסתם הן בנויות כדי להחזיק הרבה זמן. אבל כמו שאמרתי אונייה היא גם כלי רכב. היא לא מחזיקה לנצח. יש לה מנועים, יש לה בלאי, היא מחלידה לפעמים. אז מה עושים עם אונייה שמזדקנת? קודם כל אפשר למכור אותה יד שנייה, כמו שיש שוק יד שנייה למכוניות, יש שוק יד שנייה לאוניות. החברות הכי יוקרתיות בדרך כלל מחזיקות את האוניות הכי חדשות והכי משוכללות, אבל כשהן מתיישנות לפעמים הן מוכרות אותן לאיזושהי חברה אחרת, בדרך כלל בארץ אחרת, ולעיתים קרובות הן משנות לאונייה את השם, משפצים אותה וממשיכים להפעיל אותה. אבל בסופו של דבר תמיד יגיע הרגע שבו האונייה מתיישנת מדי. להחזיק אותה בחיים זה פשוט יקר מדי. צריך להחליף את המנועים או את הקרבורטור או את השמן ברקס או מה שזה לא יהיה באוניות, ומתישהו זה פשוט לא משתלם יותר, עדיף פשוט לזרוק. אורך החיים הסטנדרטי של אונייה הוא משהו בדרך כלל כמו 25-30 שנה, למרות שיש כאלה שגם שורדות הרבה יותר זמן. ואז, בדיוק כמו שיש את הפרסומות האלה של המדבקות של קונה רכבים לפירוק, אנשים אלה קונים מכוניות לא בתור מכוניות אלא בתור גרוטאה. אף אחד כבר לא מתכוון לנסוע במכונית הזאת, אבל זאת עדיין חתיכת מתכת ששווה כמה שקלים. אותו דבר בדיוק קיים עם אוניות, רק שכמובן הרבה יותר גדול, כי אונייה אפילו אם היא גרוטאה היא עדיין אלפי טונות של פלדה. ופלדה זה חומר יקר וזה חומר שאפשר למחזר. אז יהיה מי שיהיה לו מה לעשות עם אונייה שיצאה משימוש. דורון פישלר 12:58 בשנת הקורונה שוק האוניות המשומשות כמובן לא היה חזק, אף אחד לא קנה אונייה משומשת, ולכן היו הרבה אוניות שהן תכלס תקינות לגמרי שנשלחו לפירוק. ה-Imagination אפילו לא הייתה מאוד זקנה, היא כולה הייתה בת 25 והיא הייתה תקינה. רק כמה חודשים לפני זה היא פעלה והירחה המון אנשים והייתה ממשיכה לעשות את זה, אבל החברה החליטה שלא משתלם להחזיק אותה ושלחה אותה לעלייאגה לפירוק. ולא רק אותה. ביחד עם ה-Imagination נשלחו עוד שתי אוניות אחרות של חברת Carnival. קראו להן ה-Fantasy וה-Inspiration. אז אם נדמה לכם שהקורונה הרגה את הפנטזיה ואת הדמיון ואת ההשראה, אז זה לא רק אתם, זה קרה. בערך 40 אוניות נופש נשלחו לפירוק בשנה האחרונה, ואם אתם תוהים אם 40 אוניות זה הרבה או מעט, אז בכל העולם קיימות קצת יותר מ-300 אוניות כאלה. כלומר אלה שפורקו הן חלק גדול מכל האוניות שקיימות בעולם. אבל זה לא שזה קורה רק ב-2020. זה קרה יותר ב-2020, אבל זה קורה כל הזמן. כל שנה יש כמה אוניות שמזדקנות ונשלחות לפירוק. והרבה מהן מגיעות לעלייאגה. עלייאגה מתמחה בפירוק אוניות. יש שם כמה מספנות שזאת ההתמחות שלהן. הן קונות אוניות ישנות, אני לא יודע בכמה, הייתי שמח להגיד בכמה, ככל הנראה הרבה הרבה פחות ממה שעלה לבנות את האוניות האלה, ואז הן מפרקות אותן בשיטתיות. לפרק אונייה זה לא דבר פשוט, כן? שוב, זה דבר בגודל של רחוב, מאיפה מתחילים לפרק את זה. אז לצוות הטורקי יש להם שיטה, הוא פורס את האונייה לחתיכות, מפרק אותה, מוכר את מה שנשאר ולא רק את הפלדה דרך אגב. כי חברת Carnival מכרה את המלון הצף הזה לטורקיה כמו שמוכרים מלון בטורקיה, הכל כלול. כלומר האונייה נשלחה לעלייאגה עם כל מה שעליה. יש בה 1,000 חדרים, בכל חדר יש מיטה, יש שולחן, יש מראה, יש מסעדות עם המון כיסאות, שולחנות, כלי מטבח, הכל עדיין שם. הצוות בעלייאגה מפנה גם את התכולה של האונייה ומוכר אותה. כלומר יש כנראה בתי מלון בטורקיה שהתמלאו במיטות משומשות מאוניות נופש. זה לוקח הרבה זמן, לוקח להם חצי שנה בערך לפרק אונייה, וכרגע יש להם מספיק לזמן הקרוב. דורון פישלר 15:53 אז עלייאגה היא מקום שאליו אוניות הולכות כדי למות. אבל זאת לא התשובה, כלומר זאת לא כל התשובה. כי בעלייאגה אין מקום לכולן, לא קרוב אפילו. אפילו אם סופרים את כל אוניות הנופש שנשלחו לשם, קורונה או לא קורונה, זה עדיין מספר קטן מאוד יחסית. כי עזבו את אוניות הנופש, אין כל כך הרבה מהן. מה עם אוניות המשא? יש הרבה, הרבה יותר אוניות משא מאשר אוניות נופש. הן גדולות באותה מידה אם לא יותר. אוניות המשא הכי גדולות גורמות אפילו לאונייה כמו ה-Imagination להיראות קטנטנה בהשוואה. רק שהן לא בנויות כדי לארח אנשים, הן בנויות כדי לארח קונטיינרים. מספר עצום של קונטיינרים. תסתכלו שנייה מסביבכם, לא כל כך משנה איפה אתם. רוב מה שנמצא מסביבכם כרגע כנראה הגיע אליכם בקונטיינר. אתם בתוך מכונית? לא ייצרו אותה פה בסביבה, היא יוצרה במקום רחוק מאוד והיא הגיעה דרך הים בתוך קונטיינר. אתם מול מסך של מחשב? הוא יוצר בסין והוא הגיע ארוז ביחד עם המון המון מסכים אחרים כמוהו בתוך קונטיינר בתוך אונייה. הארון שלכם איקאה או משהו? הוא הגיע בקונטיינר. הבגדים שאתם לובשים? ייצרו אותם במזרח הרחוק, הם הגיעו באונייה. כמעט כל דבר שתוכלו להצביע עליו יוצר בייצור המוני באיזשהו מקום, בדרך כלל במזרח הרחוק, ואז נכנס לקונטיינר שעלה על אונייה שהביאה אותה אליכם. אתם יכולים לאהוב את זה, אתם יכולים לא, אבל הכלכלה של העולם מבוססת על אוניות משא. ולכן יש אלפים כאלה. וגם הן בסופו של דבר מתיישנות ומתות. והן לא מגיעות כולן לטורקיה, הן מגיעות למקום אחר. אבל בשביל זה אנחנו צריכים לחזור אחורה, לשנת 1960 ולאונייה אחרת. דורון פישלר 17:54 לאונייה הזאת קראו Clan Alpine, והאונייה הזאת שינתה תעשייה גלובלית והשפיעה על מאות אלפי אנשים לגמרי בטעות. על פניה היא הייתה אוניית משא, והיא יצאה מליברפול ועשתה את הדרך הארוכה דרך הים התיכון, דרך תעלת סואץ, לאוקיינוס ההודי מתוך כוונה להגיע בסוף ליפן עם כמה תחנות בדרך. אחת התחנות הייתה העיר צ'יטאגונג בפקיסטן המזרחית, או כמו שהיום אנחנו קוראים למקום הזה בנגלדש. שם, כשהיא עגנה ליד העיר, היא נתקלה בבעיה גדולה. ציקלון. סופה ענקית, הכי גדולה שראו שם כבר עשרות שנים. רוחות של 250 קמ"ש. מה שיכול ללמד אתכם כמה שאוניית משא היא דבר מאסיבי, זה שאפילו סופה כזאת צריכה לעבוד קשה כדי להטביע אותה. ובאמת ה-Alpine עמדה בסופה, היא לא טבעה. מה שהסופה כן עשתה זה לגרור אותה. עכשיו ה-Alpine הטילה עוגן שיהיה ברור, שניים למעשה. היא הטילה שני עוגנים כל אחד מהם במשקל של כמה טונות. הסופה גררה אותה עם העוגנים. בשלב כלשהו במהלך הלילה כשהסופה משתוללת בחוץ, אנשי הצוות של האונייה הרגישו שהם תקועים. האונייה עלתה על שרטון. הם נשארו שם כל הלילה, הסופה נרגעה בינתיים, ובבוקר הם יצאו וגילו דבר מאוד מוזר. הם לא באמת היו על שרטון. הם אפילו לא היו בים. האונייה הייתה מונחת עמוק ביבשה, על חוף בוצי שומם. הים היה במרחק של 800 מטר מאחוריהם. עכשיו הסופה לא העיפה את האונייה באוויר, פשוט במקום הזה החוף הוא מאוד מאוד מתון, הוא כמעט מישורי, מה שאומר שההבדל בין קו המים בגאות ובשפל הוא עצום. אז מה שבגאות מכוסה במים בזמן השפל הוא הופך לשממה בוצית עצומה. ועל הבוץ הזה ה-Alpine הייתה תקועה עכשיו. ולא הייתה שום דרך להוציא אותה משם. אפילו כשהגאות תחזור, ברגע שהאונייה שקועה בתוך הבוץ עם אלפי הטונות שלה, זה פשוט לא הולך לקרות. היה ברור שהאונייה הזאת לא הולכת להגיע ליפן וגם לא לשום מקום אחר. היא הייתה תקועה. והיא נשארה תקועה שם באותה נקודה במשך שנים. דורון פישלר 21:02 מבחינת חברת הספנות האונייה הזאת הייתה טוטאל-לוס. אין מה לעשות איתה. זה גם באופן יחסי לא היה אובדן נורא נורא גדול כי ממילא היא הייתה אונייה מאוד ישנה. זה היה המסע האחרון שלה ממילא, הלכו להשיט אותה בקרוב לאיזו מספנה ולפרק אותה. אז מה עושים עם אונייה שתקועה על החוף? שנה אחרי שהיא נתקעה, האונייה הזאת נמכרה במחיר מציאה לחברה מקומית בנגלדשית שסחרה במתכות, שהם רצו לפרק אותה פשוט במקום שבו היא עומדת. איך בדיוק מפרקים אונייה שפשוט תקועה על החוף? בלי אמצעים, בלי נמל, בלי ציוד, בלי מנוף, בלי כלום. לא ברור בכלל, אבל את בעלי האונייה זה כנראה פשוט לא מאוד עניין. יכול להיות שהם חשבו שזה בלתי אפשרי אבל לא היה אכפת להם לכסות טיפה מההפסדים על האונייה הזאת בזה שהם מוכרים אותה בגרושים. אז יאללה. אז הבנגלדשים לקחו את הציוד המאוד מאוד בסיסי שהיה להם, מבערים ופטישים בגדול, וניגשו לעבודה. והם הצליחו. הם פירקו את האונייה, לאט לאט. זה לקח ארבע שנים, אבל האונייה הזאת פורקה לחתיכות ונמכרה בתור שאריות מתכת. בקנה מידה של חברת ספנות זה היה כסף קטן, אבל בקנה מידה של בנגלדש, מדינה מאוד ענייה, זה היה הרבה. וחוץ מזה עכשיו היה להם שם קצת ציוד וגם קצת ניסיון, מן הסתם הם למדו קצת על איך לפרק אוניות. אבל עם הציוד ועם הניסיון לא היה להם מה לפרק. אז הם אמרו 'אולי נעשה את זה שוב', והם קנו עוד אונייה שעמדה לפני פירוק, אונייה ששום ציקלון לא סחף אל החוף, הם קנו אותה כדי שהיא תעשה בכוונה את מה שה-Alpine עשתה בטעות. להיתקע על החוף בצ'יטאגונג. ואחר כך הם עשו את זה שוב. ושוב. ושוב. דורון פישלר 23:04 פירוק אוניות הפך במשך השנים להיות תעשייה עצומה בצ'יטאגונג. העיר הזאת היא היום אחד האתרים הכי גדולים בעולם לפירוק אוניות, הרבה יותר גדול מטורקיה. יש מערכת כלכלית שלמה היום שמבוססת על פירוק האוניות האלה. כל אחת מהאוניות שמגיעה לשם עוגנת מול החוף עד לתזמון הנכון, ואז מועלה אליה קפטן מקומי שעליו מוטלת המשימה המאוד תמוהה עבור קברניט, של להפעיל את המנועים בשיא הכוח ולהשיט את האונייה בכל המהירות האפשרית ישר אל תוך החוף. ושם האונייה נתקעת. ואחרי שהמים יורדים, אנשים מגיעים כדי להתחיל לפרק. המקום הזה נראה כמו סצנה מתוך סרט פוסט-אפוקליפטי יותר משהוא נראה כמו מקום אמיתי. עשרות אוניות, כל אחת בגודל של בניין ענק, תקועות על חוף שומם בשלבים שונים של פירוק. לפעמים רואים רק חצי אונייה. לפעמים אלה הדפנות של האונייה שקולפו והקומות של הבניין בפנים נשארות חשופות. לפעמים הן נראות כמו פגר ענק של חיה ענקית, איזה גודזילה שנסחף לחוף ונמלים אכלו את כל הבשר שלו לגמרי והשאירו רק שלד ענק. בערך 200,000 איש עובדים היום בתעשיית פירוק האוניות בבנגלדש. אלה לא רק הרתכים והפועלים שעולים על האונייה כדי לפרק אותה, אלא גם סבלים ונהגים ומתווכים וממיינים ונפחים ומוכרים. לפי הערכות מסוימות, וזאת סטטיסטיקה שגם לי היה קשה להאמין לה שקראתי אותה, מתוך כל צריכת הפלדה של בנגלדש, שהיא מדינה ענקית, כן? מדינה של יותר מ-160 מיליון איש, 80 אחוז מהפלדה של המדינה הזאת מגיעה מאוניות מפורקות. דורון פישלר 25:17 צ'יטאגונג היא לא היחידה שבה יש תעשייה כזאת. 2,000 קילומטר משם, באלאנג בהודו, יש חוף די דומה שגם שם נמצאה הדרך לעשות את אותו דבר בדיוק. זה חוף גדול ושטוח שאליו אוניות באות כדי למות. וגם שם יש עיר שלמה שנבנתה מסביב לתעשייה הזאת ומאות אלפי אנשים שמתפרנסים ממנה. וגם שם המתכת היא לא הדבר היחיד שיש באוניות. ליד החוף באלאנג אתם תוכלו לראות חנויות של פיסות מתכת, צינורות קטנים וגדולים ולוחות וגלגלים ומכלים ומנועים וכאלה, ובהמשך יש שוק ענק, זאת שדרה באורך של קילומטרים מלאה בחנויות שמוכרות הכל, כל מיני דברים שכולם חפצים משומשים שהגיעו מהאוניות האלה. כלי מטבח, מכונות כביסה, מזגנים, מזרנים, כיורים, מתקני כושר, מכונות קפה, תמונות, ספרים. באוניות שמבלות הרבה חודשים בים וחיבור האינטרנט שלהם לא משהו, הספנים צריכים להעסיק את עצמם במשך הרבה זמן ולכן יש להם שם ספריות, והספריות האלה מגיעות עם האונייה לפירוק. אז אם אתם רוצים ספרים משומשים באנגלית בהודו, אלאנג זה מקום טוב למצוא אותם. אלאנג היא בית הקברות הכי גדול בעולם לאוניות, צ'יטאגונג בבנגלדש היא המקום השני, ויש עוד כמה מספנות דומות קצת יותר קטנות בפקיסטן ובסין. אבל בגדול זה האזור הזה מסביב לאוקיינוס ההודי, זה המקום שאליו מגיעות רוב האוניות בעולם בסופו של דבר. אוניות הנופש מגיעות לטורקיה ועוד כמה מספנות פירוק בודדות באירופה באמריקה, הן מיעוט קטן. רוב גדול של האוניות מגיע לאוקיינוס ההודי כדי למות. הודו, בנגלדש, פקיסטן. המשותף לכל המקומות האלה שהם מקומות נוראיים. אלה אזורים עניים במדינות עניות. המתכת עדיין יקרה, האנשים שם זולים. דורון פישלר 27:35 אוניות לא נבנו כדי להתפרק מן הסתם. זה לא שבונים אותם עם כפתור שלוחצים עליו ואז הכל מתפרק לחתיכות. לא, בדיוק להיפך. אוניות נבנות ככה שיהיה קשה מאוד לפרק אותן. אבל עדיין, אם אתם לוקחים מבער, ברנר, ומכוונים אותו ישירות לפלדה היא תימס נקודתית וככה אפשר לאט לאט לחתוך אותה. כמו חרב אור, רק לאט מאוד. ואם תחתכו אחד אחד את כל החלקים שמחזיקים חלק מהאונייה בסוף, בסוף הוא ייפול. ממש ככה. אבל זאת לא השאלה. השאלה היא איך לעשות את זה בלי שהוא ייפול עליכם. זה מאתגר. זה לא פשוט ולא תמיד מצליחים בזה. ועל חצי אונייה אין מעקה בטיחות, ומקרים של אנשים שנופלים מגבוה או אנשים שדברים נפלו עליהם זה דבר שקורה. פירוק אוניות הוא אחת העבודות הכי מסוכנות שיש בעולם. במספנות בטורקיה סביר להניח שלא תוכלו להתקרב אפילו לשם בלי מינימום קסדה, מגפיים וקורס בטיחות. אבל בהודו ובבנגלדש לא ממש. רמת אמצעי הבטיחות שם היא משתנה ממספנה למספנה, יש כאלה שהן גרועות יותר ויש כאלה שפחות. אבל בחלק מהמספנות בצ'יטאגונג אתם לא תראו אפילו קסדה. שלא לדבר על זה שהאוניות יושבות שם על חול. זה לא יציב. כשאתם קורעים חתיכות ממשקל אלפי טונות מתוך בניין במשקל עוד אלפי טונות שלא עומד יציב ממילא, דברים לא תמיד נופלים בדיוק לכיוון שאתם רוצים שהם ייפלו. וזאת רחוקה מלהיות הסכנה היחידה במקום הזה, ממש רחוק מזה. דורון פישלר 29:43 האוניות האלה מגיעות לחוף עם דלק מן הסתם, והרבה מהן סחבו לאורך השנים חומרים מסוכנים. יש מקומות עם גזים דליקים או רעילים שיכולים להישאר חבויים בתוך איזשהו חדר או בתוך איזה צינור. וכמו שאמרנו, העבודה נעשית עם מבערים. ככה שפיצוצים הם לא דבר מאוד נדיר. וגם אנשים שנחנקים מגז זה דבר שקורה. ורמת הטכנולוגיה בצ'יטאגונג היא כזאת שהם משתמשים בשיטת התרנגולת כדי לבדוק אם חדר הוא בטוח. מה זה אומר? קושרים תרנגולת לחבל, מנמיכים אותה מלמעלה לתוך החדר, ואם היא לא מתה אז מניחים שהאוויר שם בסדר ואפשר להיכנס. זה לא שיטה נורא מדויקת. ואפילו אם תצאו משם בחיים, פירוק הספינות עדיין הורג אתכם בדרכים אחרות. כי האוניות האלה בנויות מחומרים שחלקם רעילים ומסרטנים. הרבה מחומרי הבניין שהם רעילים. הצבע של האונייה הוא רעיל. יש חומרים כמו אסבסט. אסבסט הוא סיפור ארוך מאוד בפני עצמו, אבל למי שלא מכיר בקצרה, זה חומר בנייה שפעם היה מאוד מאוד נפוץ, עד שגילו שהוא רעיל בטירוף. הוא גורם לכמה סוגים של סרטן וגם כמה מחלות אחרות בשביל לגוון. לכן בחלק גדול מהעולם אסרו על שימוש באסבסט לגמרי. יש תקנים וחוקים נגד זה. לכן באוניות מודרניות אין אסבסט. אבל אוניות שמגיעות לפירוק הן לא אוניות מודרניות. הן בנות 30 שנה. ולכן בהרבה מהן יש אסבסט שמתפרק ומתפורר והופך לאבק ואנשים נושמים אותו והסטטיסטיקה אומרת שחלק מהאנשים האלה הולכים לקבל סרטן. דורון פישלר 31:42 לעבוד בפירוק אוניות זאת עבודה שהורגת אתכם. בטורקיה, ששמה זה מקום שבו כן מקפידים על הוראות הבטיחות והציוד המקצועי, אפילו שם שני פועלים נהרגו בשתי תאונות שונות בחצי השנה האחרונה. ושוב, זה מקום שבו יש תנאי, יש ציוד, יש כרטיס סכנה ויש הוראות בטיחות. באלאנג ובצ'יטאגונג המצב הרבה יותר גרוע. הייתי מספר לכם כמה אנשים נהרגים שם כל שנה בפירוק האוניות, אבל אני לא יכול כי אני לא יודע. כי מן הסתם בעלי המספנות האלה מעדיפים לא לספר. הם טוענים שהכל שם בטוח לחלוטין ומעולם לא קרה... מה זאת אומרת, אף אחד לא נשרט אף פעם. וזה כמובן לא נכון. לפי Shipbreaking Platform, זה ארגון שנלחם למען תנאים טובים יותר לשוברי האוניות, הם ספרו יותר מ-400 הרוגים במספנות באסיה מאז 2009. כלומר בממוצע שלושה הרוגים בחודש. ומאוד לא בטוח שהם באמת מצאו את כולם, יכול להיות שיש יותר. דורון פישלר 32:50 בנוסף לכל זה, המפעל הזה של מחזור האוניות טכנית זה מפעל המחזור הכי גדול בעולם. כאילו אתם זורקים אריזת קרטון במשקל 30 גרם לקרטונייה ואתם מרוצים מעצמכם שאתם תרמתם למחזור? יופי לכם. כל אונייה היא אלפי טונות שמתמחזרות. זה נשמע יופי לסביבה. זה לא. כל החומרים האלה, כל שאריות הנפט והגז וכל זה, אז הנוהל הוא ששואבים אותם ואז שופכים לים. כל הדלקים וכל החומרים הרעילים שמפורקים שם ממש על החוף בלי שום סידור או השמדה מרוכזת או משהו, כל זה הפך את החופים האלה למזוהמים ומזהמים ברמה קיצונית. אלה מקומות מלוכלכים ומזיקים. מפעלי המחזור הכי גדולים בעולם הם אסון סביבתי. בגלל כל הסיבות האלה ברור שפירוק אוניות הוא דבר שצריך לעשות בזהירות ובהקפדה ולכן קיימים תקנים מאוד מדויקים לגבי איך בדיוק צריך לעשות את זה. איך לרוקן קודם כל את כל הגז ואת כל החומרים המסוכנים ולחטא את הספינה ולבדוק שלא נשאר שום דבר מסוכן ולאכסן את כל החומרים האלה באופן בטוח, ולכן צריך לדאוג שיהיו מכלים מתאימים בסביבה ואותם אפשר לפנות לאתרי פינוי פסולת רעילה. והפירוק של האונייה צריך להיעשות באופן מבוקר בסדר מסוים עם אמצעי בטיחות מקסימליים. זה תהליך מורכב והוא יקר. וזאת בדיוק הסיבה שרוב החברות שמחזיקות אוניות מעדיפות לא לעשות אותו, אלא פשוט למכור אותם לעולם השלישי איפה שאף אחד לא שם על התקנים האלה. במספנות באירופה מפרקים אוניות לפי התקן, זה לוקח הרבה זמן וזה עולה כסף. למספנות בהודו החברות מוכרות את האוניות האלה ומרוויחות כסף. לא כל כך הרבה אבל מרוויחות. דורון פישלר 35:01 על הדברים האלה תמיד שואלים את אותה שאלה: למה אנשים בכלל מוכנים לעבוד בתנאים נוראים כל כך? והתשובה היא תמיד אותה תשובה - כי אין להם אפשרות אחרת. האלטרנטיבה היא לא לעבוד. האנשים שמסכימים לעבוד שם הם אנשים מהחלקים הכי עניים של המדינות העניות ממילא. אנשים שיקחו כל עבודה בשביל שיהיה להם מה לאכול וכאלה דברים. ואם פעם פתאום יסגרו את כל המספנות האלה בשם איכות הסביבה וזכויות העובדים וכל הדברים האלה, אז לא תהיה לאנשים האלה עבודה. המצב ישתפר או שלא? נהיה קצת כבד העסק הזה. וכמו שאמרתי יש ארגונים שעובדים למען העובדים במספנות, לנסות לדאוג להם לתנאי בטיחות טובים יותר, לתשלום הוגן יותר, איזשהו ארגון של עובדים. וכן חלק מהם באמת מנסות להשתפר. התנאים באלאנג השתפרו בשנים האחרונות, זה עדיין מסוכן בטירוף וזה עדיין מזהם בטירוף, אבל פחות ממה שהיה קודם. דורון פישלר 36:30 ואפילו השיפור הזה, הבעיה איתו שזה עולה כסף. זה אומר שהמספנות באלאנג אולי יתחילו לדרוש קצת יותר כסף ולחברות הספנות פשוט פחות ישתלם, אז הם ימכרו את זה בבנגלדש איפה שעדיין בכלל לא שמעו על שיפור התנאים של העובדים. אז למה בעצם לא כולן שולחות את האוניות לבנגלדש? בכל זאת יש כאלה שמגיעות למספנות האירופיות בטורקיה, כאלה שעומדות בתקן הזה וכאלה שבהן המצב הוא יחסית מאוד סביר. רוב חברות אוניות הנופש מעדיפות לשלוח את האוניות שלהן לפירוק שם, למרות שהן היו יכולות להרוויח יותר כסף מלשלוח אותן להודו או לבנגלדש. למה? אז אני לא בעלים של חברה ענקית, אבל ניחוש טוב יהיה כי זה לא יהיה להם טוב לתדמית. כי החברות האלה תלויות בעשרות אלפי אנשים בשנה שיקנו כרטיס לקרוזים. ואם האונייה של החברה הזאת תהיה מקושרת למקום שהוא אומלל, מזהם ותכלס הורג אנשים, זה לא יהיה טוב ליחסי ציבור. אז הם מעדיפים להימנע מזה וכשהם מפרקים אוניות, לפרק אותם באופן הכי טוב שאפשר. לעומת זאת תעשיית אוניות הסחר הם לא כל כך תלויים בציבור. אתם לא יודעים באיזו אונייה בדיוק הגיעו האוזניות שלכם מסין, נכון? אז זה פשוט די לא אכפת להרבה אנשים, ומכיוון שרוב האנשים לא יודעים על תעשיית פירוק האוניות והנזקים שהיא גורמת, גם לא אכפת להם לאן האוניות האלה נשלחות. הדבר הכי טוב כנראה שאפשר לעשות בשביל שהמצב ישתפר זה וואל לדעת על זה. שאנשים ישמעו על זה ואז אולי גם לחברות האלה יהיה אכפת מיחסי הציבור מספיק כדי לדאוג שפחות אנשים ימותו שם. אז עכשיו אתם יודעים. דורון פישלר 38:45 אז מה הייתה השאלה? לאן אוניות הולכות כדי למות? לאלאנג. או לצ'יטאגונג. או אם יש להם מזל - לעלייאגה. ואולי בעתיד יתאפשר לאוניות האלה מוות מכובד יותר ולאנשים שמפרקים אותן חיים מכובדים יותר. כן, אני יודע שזה נהיה קצת מדכא, אבל זאת התשובה. אם אתם רוצים לדעת קצת יותר על תעשיית פירוק האוניות ואולי לקבל יותר דיכאון, אז יש סרט תיעודי באורך מלא שנקרא Shipbreakers שאפשר למצוא ביוטיוב עם הרבה מראות מרשימים מהחוף באלאנג. ואם התעניינתם בפרק הזה אז בטח תיהנו משני הפרקים של 'התשובה' על נאורו, חלק א' וחלק ב'. דורון פישלר 39:51 אחרי הפרסומת נדבר קצת על דגלים. שאלה אחת שאנשים שואלים ובצדק בקשר לכל הקטע הזה של פירוק ספינות במקומות איומים, זה איך זה חוקי. כלומר אין איזשהם חוקים לאוניות כדי שיפרקו אותם כמו שצריך באופן בטוח, באופן ידידותי לסביבה? אז התשובה היא שיש. כמו שאמרתי יש תקן, יש תקן אירופי לגבי איך לפרק אונייה כמו שצריך ויש מספנות מסוימות שעומדות בתקן הזה. אף אחת מאלה שבהודו או בבנגלדש וכל המקומות האלה לא עומדת בתקן הזה. וכל אונייה אירופית חייבת על פי חוק להישלח לפירוק רק במקום שעומד בתקן. אז איך זה שכולן מגיעות למקומות שלא עומדים בו? זה פשוט משום שהן טכנית לא אירופיות. וזה מכניס אותנו לכל העניין של דגלים. אונייה מטבעה זה דבר שזז ממקום למקום, אז היא לא תמיד נמצאת בתוך שטח של מדינה. ואז נשאלת השאלה 'אוקיי, החוקים של איזו מדינה תקפים לגבי האונייה הזאת?'. אז התשובה היא שכל אונייה שייכת פורמלית לאיזושהי מדינה והחוקים על האונייה הם החוקים של המדינה הזאת. כלומר היא חייבת לשאת גם את הדגל שלה. לכל אונייה יש מאחורה דגל של איזושהי מדינה. אבל זאת לא תמיד המדינה שבאמת היא מגיעה ממנה. למשל אם הייתם באוניית נופש ישראלית, אז אולי שמתם לב שהדגל שבקצה האחורי שלה הוא לא דגל ישראל. הוא דגל עם משבצות וכוכבים בכחול ואדום, דגל מאוד נחמד דרך אגב, אחד הדגלים היותר מוצלחים בעולם, זה הדגל של פנמה. כי באופן רשמי כשאתם נמצאים על האונייה הזאת אתם לא בישראל. אתם בפנמה. וזה לא רק האונייה הזאת, זה המון. זה מבחינת מספר האוניות בעולם פנמה היא אימפריה. מספר עצום של אוניות שטות עם הדגל של פנמה. למה? כי זה לא ממש קשה להחליף את הדגל. הם קוראים לזה בתעשיית הספנות 'דגלי נוחות'. כלומר משלמים קצת ומחליפים את הדגל לדגל של המדינה שהכי נוח לכם להיות בה. למה זה נוח להיות בפנמה? משום שהחוקים בפנמה מתאימים יותר. חוקים כמו שכר מינימום וזכויות עובדים וכאלה דברים. זה מאוד נוח לבעלי האוניות האלה להיות לצורך העניין מפנמה. זה גם לא ממש קשה להחליף את זה שוב ושוב לפי הצורך. אז כשהאוניות האלה בדרך לעשות את המסע האחרון שלהן, כלומר להגיע לפירוק, אז הרבה מהן מחליפות זהות פתאום. ופתאום הרבה מהן פתאום שייכות לסנט קיטס ונוויס, שזאת מדינה קטנה מאוד של איים בקריביים, שהכללים שלה לגבי מה מותר ומה אסור לעשות בפירוק ספינות הם הכי נוחים לכולם. אונייה שעדיין מחזיקה את הדגל של המדינה שממנה היא באמת מגיעה תצטרך לעמוד בכללים נוקשים יותר. אז אם אתם מסתכלים על רשימת האוניות בעולם, זה נראה כאילו פנמה היא אימפריה ענקית. יש כמעט 8,000 אוניות שמניפות דגל פנמה. אז כן נראה כאילו כן זאת מדינה גדולה, אימפריה, נכון? המדינה השנייה אחרי הגדולה היא ליבריה כמובן עם כמעט 4,000 אוניות, והשלישית היא איי מרשל. אימפריות. הרבה מהמדינות במקומות הראשונים הן איים קטנים תכלס. אבל מה שהכי משעשע אותי זה שבמקום טיפה יותר נמוך יש 294 אוניות מתברר שמניפות דגל מונגוליה. ומה שיפה בזה זה שמונגוליה היא מדינה בלי ים. אין שום גישה לים ממונגוליה. אין להם מה לעשות עם אוניות. אבל עדיין הדגל שלהם כנראה נוח. ומדינה אחרת שאת הדגל שלה תוכלו למצוא על מספר קצת מפתיע של אוניות היא נאורו, כמובן. דורון פישלר 45:24 זאת הייתה התשובה. עורך ומפיק הפודקאסט - גיא ביננון. תמיכה מורלית - אביב שם טוב ובנו אורבך. חתירה - שרה סילבצקי. עורך ראשי - רן לוי. מנהל עסקי - דני טימור. אני דורון פישלר. שלום, בפעם הבאה יהיה יותר שמח.
        ]]></content:encoded>
    </item>
    
    <item>
        <title>[התשובה] מה נאכל ב-2051?</title>
        <link>https://mat-mo.github.io/podtext/episodes/htshvbh/htshvbh-mh-nkl-b-2051.html</link>
        <guid>https://mat-mo.github.io/podtext/episodes/htshvbh/htshvbh-mh-nkl-b-2051.html</guid>
        <pubDate>18 במאי 2021</pubDate>
        <description>Transcript for [התשובה] מה נאכל ב-2051? from התשובה</description>
        <content:encoded><![CDATA[
            קריין 00:00 רשת עושים היסטוריה. עושים היסטוריה. עושים היסטוריה. דורון פישלר 00:12 היי, פרק חדש של התשובה מוגש בשיתוף רשות החדשנות. ומה זה רשות החדשנות ואיך הם קשורים לפרק הזה, אז על זה נדבר אחר כך, אבל בעיקר נדבר על אוכל. תכף מתחילים. דורון פישלר 00:24 היי, זאת התשובה, אני דורון. דורון פישלר 00:31 מיכל מרשות החדשנות שאלה: הזמינו אותי לעל האש ביום העצמאות של שנת 2051, ואני לא יודעת איזה אוכל להביא. עדיין אוכלים המבורגרים וסטייקים ב-2051 או שצריך לחשוב על תפריט אחר? מה נאכל בעוד 30 שנה? אז אה... קודם כל זה יפה מאוד, באמת צריך לתכנן את הדברים האלה מראש, נכון? בגלל שבשנה הבאה אני כבר קצת עסוק, ואחר כך זה לא בא לי, אבל ב-2051 נראה לי שגם אני פנוי. אבל בקשר למה נאכל? מה זאת אומרת מה נאכל בעוד 30 שנה? כאילו מה שתמיד אכלנו, לא? סלט ירקות, שניצל, פסטה, המבורגר, צ'יפס וקורנפלקס בארוחת בוקר. לא? אז אולי לא. דורון פישלר 01:22 אני הולך לדבר עכשיו על העתיד, ולדבר על העתיד זה תמיד מסוכן. כי כשמדברים על העתיד, תמיד טועים. נורא קל לצחוק על סרטים וספרים מלפני 30 או 40 שנה שחזו את העתיד שבו אנחנו חיים והם תמיד חוזים שטויות. תמיד יש מכוניות מעופפות ומסכים ענקיים כדי להכניס בתוכם את כל העיתון וכאלה, אבל אף אחד לא משתמש בטלפון סלולרי אף פעם. אין מה לעשות, אנשים בעבר שמדברים על העתיד תמיד נשמעים קצת מטומטמים, כי אף אחד לא באמת יודע איך העתיד נראה עד שהוא קורה. ואז הוא פתאום נראה בלתי נמנע. אז יש לי הערה למאזיני העתיד: היי מאזיני העתיד, תגידו, הסימפסונים עדיין משודרת אצלכם? בכל מקרה, רציתי להגיד שאולי לפרק הזה אל תאזינו, אני בטח סתם משפיל את עצמי. דורון פישלר 02:12 בכל מקרה, לפני 30 שנה דברים היו קצת שונים. לפני 30 שנה לא היו טלפונים סלולריים, לא היו פודקאסטים, לא היה יוטיוב, לא היה אפילו אינטרנט כמו שאנחנו מכירים אותו. המכוניות היו קצת שונות, הטלוויזיה הייתה מאוד שונה, הרבה דברים היו שונים. אבל האוכל היה פחות או יותר אותו האוכל. זה לא שדברים לא השתנו בכלל מאז, יש הרבה דברים שבהם האוכל של היום והאוכל של לפני 30 שנה הם שונים. יש הרבה יותר שפע, הרבה יותר מבחר, דברים מיוצרים אחרת, דברים ארוזים אחרת. יש בדרך כלל יותר דברים בייצור המוני ובטח שיש היום הרבה יותר אפשרויות לאוכל צמחוני וטבעוני, שזה טוב. אבל לפני 30 שנה אנשים אכלו שניצל, פסטה, סלט ירקות, המבורגר, צ'יפס וקורנפלקס. והיום הם עדיין אוכלים שניצל, פסטה, סלט ירקות, המבורגר, צ'יפס וקורנפלקס. החלב עדיין חלב, העגבנייה עדיין עגבנייה. אולי יש קצת יותר קייל בסלט. בגדול זה די אותו דבר, דברים בדרך כלל לא משתנים מהר במה שנוגע לאוכל. דורון פישלר 03:21 אבל אם נלך במה שנקרא שיטת מקפלאיי, כלומר במקום 30 שנה אחורה נלך עכשיו 30 שנה קדימה ונסתכל על מה שנאכל באזור שנת 2050, אז כמו שאמרתי אני לא יודע מה יהיה, אבל יש הרבה אנשים חכמים שחושבים שזה לא יהיה אותו האוכל. ואני לא מדבר על פסטה מתוצרת אחרת או על שניצל דיאטטי, אני מתכוון לשינוי מהותי. האוכל שנאכל בעוד 30 שנה לא יהיה אותו האוכל שאנחנו אוכלים היום. ולמה אנחנו לא יכולים פשוט להמשיך לאכול את אותו סלט ירקות, שניצל, פסטה, המבורגר, צ'יפס וקורנפלקס שאכלנו עד היום? התשובה היא שהאוכל חייב להשתנות. כי האופן שבו אנחנו אוכלים עכשיו פשוט לא יעבוד יותר. כי אין לנו מספיק אוכל. דורון פישלר 04:17 אני יודע שזה נשמע מאוד מוזר להגיד את זה, כי אם אתם הולכים לסופר יש שם אוכל, הרבה. אין הרגשה של צנע, יש אוכל לכולם, יש המון אוכל. יש יותר מדי אוכל. השמנת יתר היא בעיה קשה בחלק גדול מהעולם. המחלות הכי נפוצות בעולם היום הן מחלות שנובעות מעודף אוכל. אז איך אני בא פתאום ואומר שאין מספיק? אני אסביר. קחו את כל העולם. רוב העולם כידוע מכוסה במים, והם לא כל כך רלוונטיים לענייננו כרגע. מה שקורה בים זה נושא מאוד חשוב בפני עצמו, אבל כרגע אנחנו לא מדברים על זה כי ברוב המקרים אנשים לא גרים בים. אז קחו רק את היבשה. מהיבשה תגזרו את השטחים שאי אפשר לחיות בהם או לגדל בהם שום דבר כי חם מדי או קר מדי או שומם מדי. אנטארקטיקה, סהרה, כאלה דברים. מה שנשאר לנו זה הקרקע הזמינה בעולם. כלומר כל השטח של העולם שמעשי לעשות איתו משהו, לגור עליו, לגדל עליו דברים. דורון פישלר 05:39 מתוך כל השטח הזה, החלק שעליו בני אדם באמת גרים, כלומר ערים, כפרים, מושבים, קיבוצים, הכל, הוא בערך אחוז אחד. אנשים נוטים לגור במרוכז, במקומות צפופים. דיברתי על זה כבר באיזשהו פרק. על רוב השטח הראוי למגורים אנשים לא גרים. אבל זה לא אומר שהוא פנוי. כי מתוך כל השטח הזה, חצי ממנו, כלומר שטח גדול פי 50 מהשטח שבו בני אדם גרים, הוא שטח חקלאי. כלומר המקום שבו אנשים מגדלים את האוכל שלהם. עכשיו חלק גדול מהשטח הזה לא תמיד היה כזה. הוא היה פעם למשל יערות גשם או סביבות מחיה טבעיות אחרות שכאלו, הרבה בעלי חיים אחרים, אבל כרתו אותם כדי לנצל את המקום בשביל לגדל אוכל. כי גידול אוכל מה לעשות לוקח הרבה מקום ויש הרבה אנשים ואנשים צריכים לאכול. דורון פישלר 06:33 החלק הכי מדהים בכל העסק הזה אבל זה הנתון הזה: מתוך כל השטח הזה, השטח שנועד לגידול אוכל, שלושה רבעים ממנו, 77% אם לדייק, הוא לא נועד לגידול אוכל של בני אדם. מגדלים בו אוכל בשביל אוכל אחר. כלומר אוכל לפרות בעיקר, וגם כבשים ועיזים ותרנגולות, אבל הרבה פרות. כלומר בני אדם אוכלים את זה יד שנייה. אנחנו אוכלים את זה אחרי שהפרות כבר אכלו את זה. כלומר בשר או חלב. המכונה הכי יעילה שאנחנו מכירים שהופכת צמחים לחלב היא פרה. זה אומר שחלק עצום מהשטח של כדור הארץ משמש לדבר אחד: לייצר בשר או חלב. התהליך הוא פשוט לא מאוד יעיל. כי אם אתם מגדלים קילוגרם תירס, יש לכם קילוגרם תירס. אבל כדי לייצר קילוגרם אחד של פרה צריך בממוצע 25 קילוגרם של צמחייה. דורון פישלר 07:37 אז קודם כל זה לא ניצול יעיל של מקום. זה כאילו אם יש לי דירת שלושה חדרים אז אני אחיה רק בחדר אחד, כי את שני החדרים האחרים תופסת הפרה שלי. וזה נחמד שיש לך פרה, כן, אבל ברצינות יש לי דברים אחרים לעשות עם החדרים האלה. שלא לדבר על זה שהיא אף פעם לא מורידה את המכסה בשירותים. בינינו קצת מסריחה תכלס, ולמה בעצם היא צריכה שני חדרים? היא פרה אחת. ומילא אם היא הייתה משלמת שני שליש מהשכר דירה או משלמת על הטלפון וכאלה, ולא, היא לא עושה כלום, סתם רועה. אמרתי לה פעם: תגידי, את לא חושבת גבירתי שאולי כדאי שגם את תתרמי פה לדירה? ואתם יודעים מה היא אמרה לי? 'מו'. וכן זה נכון אמנם שאני הולך לאכול אותה באיזשהו שלב, אבל בכל מקרה זה די מבאס לגור בשותפות עם פרה. דורון פישלר 08:33 שלא לדבר על זה שכל השטח הזה, כמו שאמרתי, לא היה תמיד שטחי מרעה. חלק ממנו היה את היערות גשם האלה שנכרתו בגלל שהיה צריך מקום לפרות. אנחנו היינו צריכים אותם גם לדברים אחרים. אה... אנחנו קצת צריכים אותם בשביל אתם יודעים... חמצן. ובשר זה אמנם טעים, אבל גם חמצן זה די אחלה. יותר קל לחיות בלי בשר מאשר בלי חמצן. ומעבר לזה יש גם את כל הקטע הזה של שינוי אקלים. אתם שמעתם על זה, אתם לא צריכים שאני אספר לכם שזה קיים. אבל אולי גם שמעתם פעם את הטענה שאחד המקורות העיקריים לגזי חממה, אלה שגורמים להתחממות הגלובלית, הוא לא תחנות כוח והוא לא מכוניות, אלא הוא פלוצים של פרות. זה לא נכון. אלה לא פלוצים של פרות שגורמים לגזי חממה. זה הגרפסים שלהם. באמת. גרפסים של פרות וכבשים. גזים שחיות משק פולטות, וזה לא באמת משנה מאיזה צד של הפרה זה נפלט, זה חלק מאוד משמעותי מגזי חממה בכדור הארץ. גרפס אחד של פרה לא משנה את העולם, כן, אבל מכיוון שיש בערך מיליארד פרות בעולם וקצת יותר ממיליארד כבשים, כשאתם מכפילים גרפס בשני מיליארד אתם מקבלים משהו רציני. דורון פישלר 10:00 תעשיית החיות למאכל, וזה קטע מדהים אבל זה נתון אמיתי בדוק: הגזים שהחיות האלה פולטות, זו בערך אותה כמות כמו כל התחבורה על פני כדור הארץ. כלומר כל המכוניות כולן, כל המשאיות, כל המטוסים וכל האוניות בעולם, כל הגזים האלה ביחד זה בערך אותו דבר כמו גרפסים של פרות. כלומר אפילו אם כולם יעברו למכוניות חשמליות, כמו שכל הזמן מדברים על זה עכשיו, זה לא ממש מספיק כל עוד לא עברתם גם להמבורגרים חשמליים. דורון פישלר 10:43 וזה אפילו לא נגמר כאן. בני האדם מתרבים. יש יותר ויותר מהם כל הזמן ובני אדם צריכים יותר אוכל. יש בערך 8 מיליארד בני אדם בעולם כרגע, ועד שנת 2050 על פי ההערכות יהיו עוד בערך 2 מיליארד, וגם הם ירצו לאכול משהו. לכל 2 מיליארד האנשים שיוולדו ב-30 השנה הקרובות מה נגיד להם? הצטערנו נגמר האוכל? כאילו אנחנו ממש מצטערים אבל אין בשבילכם, הייתם צריכים לחשוב על זה קודם, למה לא באתם מוקדם יותר? אז לא, כולם צריכים לאכול. השאלה היא מה. ואם כל האנשים הנוספים האלה יצרכו מזון מהחי באותה כמות כמו בני האדם היום, זה אומר שכל מה שאמרתי עכשיו, כל השטח, כל הגרפסים, כל הגזים וכל זה יהיה צריך עוד יותר מזה. והנה העניין: אין יותר. אין יותר מקום. זה לא שאפשר תמיד לכרות עוד יער כל פעם שאתה רעב. אין. הבעיה הזאת היא לא בעיה עתידית, זה לא שאולי אנחנו נגיע פעם לנקודת משבר שבה אין יותר אפשרות לגדל אוכל בלי לפגוע בסביבה. זה המצב כבר עכשיו. כלומר גם עכשיו אנחנו באוברדרפט. אנחנו משתמשים במשאבים שאין לנו. כלומר הפרה הזאת שחיה איתי בדירה, היא אפילו לא נשארת בחדרים שלה, היא כבר עכשיו נכנסת גם לחדר הפרטי שלי ומסתובבת על המיטה שלי ומסריחה לי את כל הבית. ובאיזשהו שלב צריך להגיד: את יודעת מה? אולי עדיף לגור בלי פרה. כלומר סליחה באמת קליסטה, אבל הסידור הזה פשוט לא הולך. דורון פישלר 12:13 אז מה יאכלו האנשים ב-2050? התשובה היא משהו אחר. לא אותו הדבר שאנחנו אוכלים עכשיו. אנחנו נשנה את מה שאנחנו אוכלים בעשרות השנים הקרובות כי אנחנו לא יכולים לא לשנות את זה. מה שקורה עכשיו עם הקטע הזה שרוב השטח בעולם הולך על פרות וגידול צמחים בשביל אנשים, זה לא הולך, זה לא עובד. זה יצטרך להשתנות. אז מה כן? התשובה היא שאני לא יודע. ואף אחד לא יודע כי כל מי שאומר לכם שהוא יודע מה יקרה בעוד 30 שנה משקר. זה הקטע עם התחזיות של העתיד כמו שאמרתי, אף אחד לא באמת יודע. אבל יש הרבה כיוונים מעניינים. דורון פישלר 12:59 כי כשיש מצב כזה שבו אנחנו חייבים משהו חדש, הרבה אנשים רוצים להיות אלה שיביאו את המשהו החדש הזה. אז הרבה אנשים, הרבה חברות למעשה, מנסים ליצור עכשיו את האוכל שנאכל בעתיד. זה סטארט-אפ. זה סטארט-אפים וחברות סטארט-אפ הן בדרך כלל חברות שמנסות בשאיפה לשנות הכל. כלומר לא ליצור עוד מוצר במקום שבו קיימים כבר כמה מוצרים, לא להמציא סוג חדש של כרית או משהו, אלא להמציא דרך חדשה לגמרי לעשות דברים. ובמקרה הכי קיצוני לשנות לגמרי את איך שאנשים אפילו חושבים על תחום מסוים. ולפעמים זה עובד. נגיד אובר שינתה לגמרי את האופן שבו אנשים חושבים על מוניות, נטפליקס שינתה לגמרי את האופן שבו אנשים רואים טלוויזיה, פייסבוק שינתה לגמרי את איך שאנשים מעבירים אחד לשני תמונות של חתולים. זה קורה לפעמים. דורון פישלר 13:57 אז עכשיו הרבה חברות מנסות להיות אלה שישנו לגמרי את איך שאנשים אוכלים. אבל אוכל כמו שאמרתי זה נושא שקשה לשנות, כך שיש מעט דוגמאות עד היום לחברות ששינו מהותית את האופן שבו אנשים אוכלים. אולי חוץ מאינסטגרם, כי לפני אינסטגרם אנשים בדרך כלל לא צילמו את האוכל לפני שהם אכלו אותו. אני יודע זה מוזר. אז הכוונה היא לא לעשות עוד מוצר, כלומר אם כרגע יש בשוק חמישה סוגים של צ'יפס אנחנו נוציא מותג חדש של צ'יפס ואז יהיו שישה. לא. אני מדבר על משהו שישנה לגמרי את איך שאנחנו תופסים את המושג צ'יפס, או אוכל אחר לצורך העניין. והתעשייה הזאת פורחת, יש המון חברות בעולם בתחום הזה שקוראים לו 'פודטק' בקיצור, שמנסות לשנות את העולם. דורון פישלר 14:49 אלא מה? יש עוד דבר אופייני לסטארט-אפים וזה שרובם נכשלים. ככה זה. על כל חברה שמשנה את העולם יש הרבה חברות שפשוט לא שמעתם עליהן כי הן לא הצליחו. אז אותו הדבר בנוגע לחברות האוכל האלה, רובן ייכשלו. את זה אני אומר לכם מראש, בזה אני בטוח. על רובן לא שמעתם ואתם גם לא תשמעו בעתיד. אבל בין כולן יהיו כמה שיהיו הנטפליקס או הגוגל או הפייסבוק של האוכל. ומה שקצת הפתיע אותי לגלות זה כמה מהחברות האלה הן ישראליות. כלומר לא אחת, הרבה. יש הרבה חברות פודטק שעובדות בארץ שמנסות לעשות איזושהי מהפכה בתחום האוכל והרבה מהן מקבלות תמיכה מרשות החדשנות. דורון פישלר 15:37 אז בואו נעצור לרגע. רשות החדשנות. זה הדבר שפעם קראו לו המדען הראשי. שאני חייב להגיד זה שם יותר מגניב. כי זה נשמע כאילו במרתפי הכנסת יש מעבדה סודית עם מבחנות וסלילים ומין דברים שעושים ברקים ומישהו עם שיער פרוע וחלוק לבן ומשקפיים גדולים שבטוח קוראים לו דוקטור פלדרמאוס או משהו בסגנון הזה, שבכל פעם שהמדינה צריכה איזה רובוט או מכונת זמן או משהו אז פונים אליו, כי הוא המדען הראשי. ואז הוא מסתגר לכמה ימים ומייצר את זה. זה נורא נחמד, אבל זה לא איך שהדברים באמת עובדים, אז שינו להם את השם כדי שאנשים פחות יתבלבלו. ברשות החדשנות למרבה האכזבה עובדים אנשים שלא רק שלא לובשים חלוקים לבנים, לחלקם אפילו אין משקפיים, שזה ממש מאכזב. בכל אופן מה שהיא עושה היא תומכת והיא נותנת תקציבים לאנשים אחרים במעבדות אחרות בכל מיני מקומות אחרים שגם הם לא תמיד לובשים משקפיים. רשות החדשנות היא הדרך של המדינה לתמוך בחדשנות פורצת דרך בסיכון גבוה. מה זה אומר בעברית? חברות טכנולוגיה מפתחות דברים חדשניים, מהפכניים וטובים כמו רכב אוטונומי או רחפן שמביא משלוחים של פיצה, אבל אמרנו שלחדש זה מסוכן. זה עולה כסף והרבה פעמים זה נכשל. אז התפקיד של רשות החדשנות היא להשקיע בהרבה חברות שונות בארץ שלא בהכרח יצליחו. וככה זה מעודד יזמים לקחת סיכונים וללכת לכיוונים חדשים. וכן אנחנו הולכים להשקיע גם בכאלה שייכשלו, זה ידוע. זה שווה את זה. המדינה מבינה שבמקומות סופר מסוכנים נוצרת חדשנות פורצת דרך וזה בול המקום שלה להיות שם כדי לייצר את העתיד ולא רק לתמוך במה שעובד כרגע. דורון פישלר 17:25 אז אחד התחומים המרכזיים בשנים האחרונות שבהם הרשות משקיעה הוא באמת הפודטק. טכנולוגיית אוכל. זה בהחלט לא הדבר היחיד שהיא עושה, אבל זה אחד התחומים החזקים בזמן האחרון. צריך להגיד גם שהרשות היא לא היחידה שמשקיעה בחברות פודטק. במסגרת תוכנית החממות של רשות החדשנות לחברות המזון הגדולות בארץ, תנובה ושטראוס, לכל אחת מהן יש חממה של חברות בתחום שהיא מסייעת להן כי כולם רוצים להיות חלק ממי שיביא את המהפכה באוכל. אז על מה אנחנו מדברים בכלל? על איזה סוג של מהפכות אני מדבר? דורון פישלר 18:02 הבעיה הכי ידועה והכי גדולה בתחום האוכל שכבר הזכרתי זה הבשר. בדרך כלל הטיעון הכי נפוץ שתשמעו נגד בשר, נגד לאכול חיות, זה שכשאתם אוכלים בשר אתם אוכלים חיה. אלה בעלי חיים שחיו ומתו בשביל הצלחת שלכם, זה אכזרי וזה טיעון שקשה להתווכח איתו. אבל אפילו אם לא מתייחסים לזה בכלל. נגיד שלא אכפת לי להרוג פרות. נגיד אני שונא פרות. באופן אישי מאז שהייתה לי שותפה לדירה שהייתה פרה אני פשוט לא סובל אותן, עומדות כל היום ולועסות ככה נם נם נם לא אכפת לי מהן. אז גם אם אנחנו שמים את כל הקטע הזה בצד, לגדל בשר זה פשוט לא נורא יעיל. זה מבזבז משאבים עצומים כמו שאמרתי, והסיבה שזה גוזל כל כך הרבה משאבים זה שבשר זה חיה, כלומר צריך לגדל את הפרה במשך חודשים או במשך שנים לפני שאוכלים אותה, זה המון השקעה בשביל ארוחה אחת. אם רק אפשר היה למצוא דרך יותר יעילה לתת לאנשים בשר שלא מערבת גידול של חיה, זה לבד כבר היה פותר בעיה עצומה של אוכל בעולם. דורון פישלר 19:12 אוקיי, אז למה אנשים אוכלים בשר? משתי סיבות עיקריות. סיבה ראשונה היא שזה טעים. אנשים שגדלו על המבורגר וסטייק מאוד מתקשים לוותר על המבורגר וסטייק. וכמובן יש תחליפים. תחליפים לבשר זה לא דבר חדש. בשר מן הצומח קיים כבר המון זמן, אבל עד לא מזמן פשוט לא באמת היה לזה טעם של בשר. בשנים האחרונות היו חברות כמו Impossible Burger ו-Beyond Burger שעושים חיקויי בשר לא רעים. זה עדיין לא מרגיש ממש כמו בשר אבל זה לא רע וזה משתפר. והחברות האלה גם ממש טובות ביחסי ציבור והן מצליחות נורא. כמובן עדיין לא במידה כזאת שאנשים בכל העולם פשוט הפסיקו לאכול המבורגרים בשריים. דורון פישלר 20:04 אז תחליפי בשר זה תחום אחד שיש מה לחדש בו והאתגר כאן האמת הוא לא ממש הטעם. כלומר הטעם נטו זה דבר שיחסית קל לשחזר. החלק שיותר קשה לשחזר זה הביס. ההרגשה, המרקם. ביס ממשהו שעשוי מפטריות פשוט לא מרגיש כמו ביס מסטייק, מה לעשות. אז ישנם כאלה שמתמקדים בלהשות את הצורה, את ההרגשה של הבשר. יש שתי חברות ישראליות שונות שמפתחות הדפסת תלת ממד של בשר צמחוני. זה כמו הדפסת תלת ממד שעושים צעצועי פלסטיק קטנים כאלה, מחזיקי מפתחות וכאלה. אז כזה, רק שבמקום הפלסטיק הזה זה תחליף בשר שעשוי מצמחים ובסופו של דבר מה שמקבלים זה לא מחזיק מפתחות אלא משהו שנראה כמו אוכל. אחת מהן היא חברה שקוראים לה Redefine Meat ומה שהיא מנסה לעשות זה סטייק בהדפסת תלת ממד. כלומר זה לא שזה יהיה סתם גוש אחד בצורה כללית של סטייק, אלא משהו שייראה אמיתי כולל פסי השומן והשיוש וכל זה. זה ייראה כמו סטייק, זה ירגיש כמו סטייק ויהיה לו טעם של סטייק. לחברה אחרת גם היא ישראלית קוראים SavorEat והם מדפיסים המבורגרים צמחוניים בתלת ממד. אז זה מגניב אם זה יעבוד. דורון פישלר 21:35 כמו שאמרתי זאת לא הסיבה היחידה שאנשים אוכלים בשר. הסיבה השנייה היא בעיקר בשביל החלבונים. פרוטאינים. חלבונים זה דבר שאנחנו צריכים. בני אדם צריכים את זה כדי לחיות והדרך הכי קלה להשיג חלבונים זה דרך מוצרים מהחי. כי יש המון חלבונים בבשר וגם בדברים אחרים שמגיעים מחיות: ביצים, בביצה יש חלבון כמובן, או חלב. אז טכנית כל החלבונים היו במקור צמחיים, אבל במשך אלפי שנים השיטה היחידה שהכרנו להפוך צמח לחלבון הייתה פרה. אבל זה לא אומר שזאת השיטה היחידה. אפשר לקבל חלבונים גם מהצומח בלי מוצרים מהחי בכלל. עובדה, צמחונים קיימים והם חיים. אני למשל. אבל זה יותר קשה. זה פשוט פחות נוח. במקום להתארגן כל פעם מחדש על קינואה וסויה ותירס בכמות גבוהה, יותר קל לאכול ביצה. דורון פישלר 22:38 אז תחום אחר שהרבה מחברות הפודטק מתעסקות בו זה דרכים אלטרנטיביות להשיג חלבונים. משהו שיספק חלבונים כמו בשר או חלב אבל יהיה יותר יעיל ממנו מבחינת זה שלא צריך לגדל אותו על חצי מהפלנטה. למשל יש חברה בשם InnovoPro שהיא מפתחת חלבון שאפשר יהיה להוסיף להרבה מאכלים והוא מופק מחומוס. וכמובן שהיא ישראלית כי זה לגמרי סטריאוטיפי, כי מי אם לא ישראלים ינסו להציל את העולם באמצעות חומוס. וישנם כאלה שמביאים את החלבונים ממקור אחר, אולי אפילו יותר יעיל מחומוס, למרות שלא כולם יאהבו את זה כל כך. אה... חרגולים. חרגולים הם נושא פופולרי באופן מפתיע בשנים האחרונות. חברה ישראלית שהשם שלה הוא חרגול היא עושה את בדיוק מה שנשמע שהיא עושה. מתברר שחרגולים הם מקור ממש ממש יעיל לחלבונים. חוות של חרגולים. עכשיו את החרגולים אתם לא חייבים להחזיק ביד ולקחת מהם ביס, למרות שאפשר, אומרים שזה דומה לצ'יפס. הכוונה היא כמובן לחגבים טחונים. כלומר טוחנים אותם ויוצרים אבקה שהיא חומר גלם מאוד מזין מתברר עם הרבה חלבון ו-B12 וברזל ואת כל זה אפשר להוסיף לאוכל. זה ממש בריא. דורון פישלר 24:05 יש חברה אחרת, Flying Spark, שהיא מפתחת חלבון אבקתי שמיוצר מרימות של זבובים. ואני חייב לציין שזה נשמע עוד יותר מגעיל. מצד שני שחיטה של פרה ראיתם פעם? גם זה לא הדבר הכי אסתטי בעולם. כל עוד החומר מגיע אלי בתור אבקה שנמצאת בתוך משהו אחר האמת שזה פחות מפריע. כלומר אני מעדיף לא לחשוב על מאיפה בדיוק הגיעו החלבונים האלה. כמובן זה אפילו לא צמחוני טכנית כי בכל זאת מדובר בחיות, חיות קטנות אבל חיות. אבל הנקודה של החברות האלה היא לא לפתח דברים צמחוניים. הצמחונות היא לא הפואנטה. הנקודה היא דרכים יעילות יותר להפיק חלבון. ומתברר שלגדל חגבים או זבובים זה הרבה יותר יעיל, הרבה יותר Sustainable, או בעברית בר קיימא, מלגדל פרות. מה שכן, יש מצב שבמקרה של החברות האלה האתגר האמיתי שלהן הוא לא טכנולוגי אלא פסיכולוגי. כלומר לא לייצר את אבקת החלבון אלא לשכנע אנשים שזה באמת בסדר לאכול חגבים טחונים. יכול להיות שזאת תהיה בעיה, לפחות אצלנו. נגיד בסין לא תהיה שום בעיה עם זה. דורון פישלר 25:25 הפתרון הכי ידוע לבשר שעליו בטוח כבר שמעתם כי מדברים על זה הרבה בזמן האחרון זה הבשר המתורבת. הוא מתורבת לא במובן שזה בשר מנומס שאומר תודה סליחה ובבקשה ולא תוקע גרפסים באמצע האוכל קליסטה, אלא בשר שגדל מתרבית. תרבית תאים, כלומר תאים שגדלו במעבדה כשהם לא מבינים שהם כבר לא חלק מחיה ולכן הם ממשיכים לעשות את מה שתאים עושים: לגדול, להתחלק, להתרבות עד שנוצר בשר. בשר אמיתי. זה לא בשר בכאילו. זה בשר. אבל זה בשר שאף פעם לא היה חלק מחיה. וזה חסכוני להפליא כי אנחנו יכולים ככה לגדל רק את החלק של החיה שאנחנו אוכלים בלי כל החלקים האחרים. דורון פישלר 26:20 אז כמו שאמרתי לדבר הזה מדברים ממש הרבה בזמן האחרון, בטוח שמעתם על זה. הקטע של הבשר המתורבת האמת תכלס מזכיר לי את המכוניות האוטונומיות. המכוניות שנוסעות לבד. שזה נורא מגניב וזה בטוח שזה העתיד וכל הזמן מבטיחים לנו שזה תכף פה ותוך שנה-שנתיים זה יגיע והנה בסינגפור זה כבר קיים אבל איכשהו זה מתאחר כל הזמן. אז גם בקשר לבשר המתורבת: זה קיים. זה קיים כבר עכשיו. קיימים בעולם המבורגרים שעשויים מבשר אמיתי שאף פעם לא היה חלק מחיה. אבל אתם עדיין לא יכולים לקנות את זה בסופר. למה? כי נכון לכרגע זה אפשרי לייצור אבל זה לא אפשרי לייצור המוני, לא במחיר שבני אדם נורמליים מסוגלים להרשות לעצמם. כי 40,000 דולר להמבורגר זה עדיין קצת הרבה. דורון פישלר 27:14 אחד ההבדלים בין המדענים הראשיים בסרטים עם השיער וכל זה לבין המציאות זה שבסרטים תמיד המדען הבודד ממציא הכל. כלומר פותרים את בעיית הבשר המלאכותי ואז אתם יכולים לייצר המון המון סוגים, כל סוג של בשר שרק תרצו. ובחיים מתברר זה לא ממש ככה. יש המון חברות שעוסקות בבשר מתורבת כרגע, אבל כל אחת מהן עושה משהו אחר. Aleph Farms זאת החברה הישראלית הכי מוכרת בתחום והיא מנסה להגיע למה שנחשב לגביע הקדוש לתחום: סטייק. בקר. מדיום רר. שהוא לגמרי מתורבת. שלא הרגו אף פרה בשבילו. חברות אחרות מתמקדות כל אחת בתחום אחר. SuperMeat היא חברה ישראלית שמייצרת בשר עוף מתורבת. יש כאלה לא בארץ שעושים בייקון מתורבת, מה שמעלה שאלות מאוד מעניינות בקשר לכשרות. כי אם זה בשר חזיר אבל הוא לא באמת בא מחזיר, אז זה בסדר או לא? יש כאלה שעושות דגים מתורבתים, בשר טונה או סלמון מתורבת. לכל חברה יש את שורת התאים שלה, הנכס שלה הוא תאים מסוימים של החיה שהיא מגדלת. וזה לא קל מתברר, זה מורכש. אז כל החברות האלה מתחרות אחת עם השנייה אבל עוד יותר מזה הן מתחרות בחברות תחליפי הבשר, הבשר הצמחוני. דורון פישלר 28:34 כי אם תחליפי הבשר, כלומר מה שנראה כמו בשר מזין כמו בשר אבל הוא לא בשר, ייעשו פשוט טובים וטעימים מספיק אז לא יהיה צריך בשר, לא מתורבת ולא מחומצן. זאת תהיה דרך פשוטה יותר להגיע לאותו פתרון. אז הגיוני גם שכל העסק הזה של בשר מתורבת ייזנח בסופו של דבר פשוט כי לא צריך את זה, יש פתרון פשוט יותר וזול יותר. האם זה באמת יקרה? מי ינצח? אין לי מושג. תנו לי 30 שנה ואני אגיד לכם. דורון פישלר 29:12 וכל העסק הזה לא נגמר כאן. על בשר מתורבת שמעתם אבל כל הקטע הזה עם הגרפסים לא נובע רק מפרות שמגודלות בשביל בשר, כן? חלק מהן, הרבה מהן, נועדו לתת חלב. וגם את זה מנסים לייצר במעבדה. כלומר חלב אבל חלב שלא מגיע מחיה. חברה ישראלית אחת היא Imagindairy. היא מייצרת חלבונים בשיטה של תסיסה עם שמרים. אני מבטיח לכם שאני לא באמת מבין את זה, אבל המטרה היא ליצור חלב. לא חלב בכאילו, לא חלב שקדים, לא חלב סויה או כמעט חלב אלא חלב, אבל בלי ששום פרה או עז או כל חיה אחרת הייתה מעורבת בתהליך. דורון פישלר 29:52 עכשיו כמובן שזה לא בדיוק אותו הדבר כמו חלב טבעי, משום שזה הרבה יותר טוב. כי את החלב המתורבת אפשר לייצר בלי כולסטרול, בלי לקטוז, בלי שומן. כלומר יותר טוב מהחלב שיש לנו. יש חברה אחרת, BioMilk, שמנסה לעשות את אותו הדבר אבל בשיטה אחרת. כלומר היא לא מייצרת את החלב, מה שהם עושים הם מתרבתים תאים, לא תאים של שריר אלא תאים של עטין. כלומר הם מגדלים עטין נטול פרה בגדול. שאותו אפשר לחלוב ולהפיק ממנו חלב. וזה נכון שלחלוב עטין מלאכותי נשמע מאוד תמוה, אבל כשאתם חושבים על זה לרגע גם לתפוס את הפטמות של חיה אחרת ולחלוב אותה זה מוזר ברגע שאתם חושבים על זה. דורון פישלר 30:38 אלה רק כמה מהאפשרויות. יש עוד הרבה חברות פודטק שמייצרות מזון עתידני מעניין. יש חברות שעושות סוכר מתוק יותר כדי שאפשר יהיה להשתמש בפחות ממנו ולקבל את אותה מתיקות אבל עם פחות נזק. יש חברות שעושות כל מיני דברים מעניינים עם פטריות. פטריות זה דבר מאוד מוזר. דורון פישלר 31:02 ודבר אחד שמשותף להרבה מהחברות האלה זה שזה לא שהן מתכננות בעתיד לייצר את האוכל החדשני שלהן, הם מייצרות אותו כבר עכשיו. כלומר קיימים, אמרנו, המבורגרים מבשר מתורבת ברגע זה וקיימות עוגיות מסוכר משוכלל יותר. אפשר לעשות את זה. אבל השאלה האמיתית היא לא אם אפשר אלא כמה זה עולה. כי עם כל הרצון הטוב, אם הדבר הזה יהיה יקר אף אחד לא יקנה את זה. האתגר הוא להוריד את המחיר, להגיע למצב שהטכנולוגיה הזאת תהיה זמינה במחיר שהוא לא יותר גבוה ממחיר של סטייק או משל קרטון חלב רגיל, ואולי אפילו יותר נמוך. כי הסביבה והמוסריות מאוד חשובים וכל זה אבל בסופו של דבר מה שמכריע ברמה הגלובלית זה לא מה יותר מוסרי ולא מה יותר ידידותי לסביבה אלא מה יותר זול. אנשים אוכלים בשר לא כי הם שונאים פרות אלא כי זה מזין וזה טעים. בשנייה שהבשר המתורבת יהיה טעים באותה מידה כמו בשר סטנדרטי וזול יותר, אנשים פשוט יעברו לאכול את זה. וכן ברור תמיד יהיו אלה שיגידו שזה לא אותו דבר ושאין כמו הדבר האמיתי ושימשיכו לגדל חיות כדי לאכול אותן ובטח לשלם על זה הרבה יותר. אלה כנראה גם אותם אנשים שמאזינים לתקליטים כי הם טוענים שהצליל יותר חם או משהו. סביר להניח שתעשיית הבשר שעשוי מחיות לא תיעלם מהעולם לגמרי, לפחות לא ב-30 השנה הקרובות, אבל היא בהחלט יכולה להפוך לנישה שולית וקטנה ברגע שהאופציה האחרת תהיה איכותית יותר וזולה יותר. דורון פישלר 32:51 מתי זה הולך לקרות? התחזיות האופטימיות אומרות שזה יקרה תוך חמש שנים בערך. מצד שני צריך להגיד שגם לפני 10 שנים התחזיות היו שזה יקרה עוד חמש שנים בערך. זה איכשהו כבר הרבה זמן יושב על חמש שנים בעתיד. אז אני לא יכול להבטיח את זה. אולי זה ייקח יותר זמן. אבל 30 שנה זה די הרבה. ומכיוון שאנחנו לא מדברים על טכנולוגיה אחת שאולי תצליח אולי לא, אלא על הרבה טכנולוגיות שונות שמתחרות אחת בשנייה, אפשר להניח במידה די טובה של ודאות שעד יום העצמאות 2051 לא רק שתהיה האפשרות לאכול משהו שזהה לבשר, חלב, גבינה וביצה אבל לא הגיע מחיה, אלא גם שהאפשרות הזאת תהיה נגישה וסביר להניח שגם זולה בהרבה ממה שאכלנו עד עכשיו. דורון פישלר 33:45 אז מה הייתה השאלה? מה נאכל ב-2051? אתם יודעים מה, הדברים הרגילים. סלט ירקות, שניצל מתורבת כמובן, פסטה, המבורגר שעשוי מחומוס וחלבון חרגולים וקורנפלקס עם חלב מעטין נטול פרה. או שלא, אני באמת לא יודע. אם הייתי יודע היום איזה חברה תנצח, איזה מכל הטכנולוגיות האלה תהיה זאת שתשנה את העולם אני הייתי משקיע בחברה הזאת. אבל אני יכול לומר די בוודאות שזה לא יהיה אותו האוכל שאנחנו אוכלים היום. נשמע פשוט, לא? דורון פישלר 34:35 זאת הייתה התשובה. הפרק הזה הופק בשיתוף רשות החדשנות. עורך ומפיק גיא בינור, ייעוץ ותמיכה מורלית בנאור בארי ואביב שם טוב, מתווכת נדל"ן סר סילבצקי, העורך הראשי שלנו רן לוי, המנהל העסקי דני טימור, אני דורון פישלר. ביי ביי, בתיאבון. קריין 35:22 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] אירופה היא יבשת?</title>
        <link>https://mat-mo.github.io/podtext/episodes/htshvbh/htshvbh-yrvph-hy-ybsht.html</link>
        <guid>https://mat-mo.github.io/podtext/episodes/htshvbh/htshvbh-yrvph-hy-ybsht.html</guid>
        <pubDate>31 במאי 2021</pubDate>
        <description>Transcript for [התשובה] אירופה היא יבשת? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה כך', תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע או עשיתם פאוזה או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם, כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 היי, זאת התשובה ואני דורון, אבל כמו שאתם יודעים אני לא הבן אדם היחיד שעובד על הפודקאסט הזה, נכון? יש עוד כמה אנשים שמעורבים פה בעסק. חוץ ממני, הבן אדם שמשקיע הכי הרבה זמן בפודקאסט הוא מן הסתם עורך הסאונד. כלומר מי שאחראי על האפקטים, מוזיקה, כל העסק הזה. אז זה גיא. שלום גיא. ובקשר לגיא, אז יש לנו חדשות, אבל בואו נדבר על זה בסוף. בינתיים אנחנו מתחילים תכף. היי, אני דורון פישלר, זאת התשובה. דורון פישלר 03:23 הסיפור של השאלה הזאת הוא כזה. לפני כמה שנה, שנתיים, זה היה לפני שנתיים כבר? אוקיי, וואו, מתברר שאני עושה את הפודקאסט הזה כבר יותר משנתיים. בכל אופן, אז לפני שנתיים עשינו פרק מיוחד וחד פעמי של התשובה ביחד עם רן לוי. הפרק הזה נקרא 'עושים גיימשואו' ובו אנחנו עשינו תחרות במי יודע יותר דברים מיותרים, אני או רן. ואני, בשביל מי שלא שמע עדיין את הפרק הזה, אז אני לא הולך לספוילר מי ניצח, אני רק אגיד שמאז ועד היום רן לא רוצה לעשות עוד פרק כזה כי הוא מפחד להפסיד שוב. בכל מקרה, זה היה פרק של בין לבין. זה היה פרק שפשוט היינו צריכים לנוח קצת בין פרקים, אז החלטנו לעשות דבר שלא צריך להכין לו המון דברים מראש, הכל מאולתר. זה פרק לא ממש רשמי, מה שחוסך לי המון עבודה, זה נותן לעורך סאונד יותר עבודה, אבל זה עניין אחר. בכל מקרה, אז למרות שזה היה סוג של בערך פרק, עדיין היו אנשים שהאזינו בתשומת לב ושמו לב גם לפרטים קטנים. למשל, יש משפט אחד שאמרתי בפרק הזה שאנשים המשיכו להטריד אותי לגביו עד היום. כלומר, במשך ליטרלי שנים מאז, אנשים עדיין שואלים אותי בקשר לזה. זה המשפט הזה: 'אירופה היא יבשת? אני לא מסכים עם זה, אבל זה עניין לעניין אחר'. דורון פישלר 05:01 אז מה שקרה זה שאנשים התחילו לשלוח לי את השאלה 'למה אתה לא חושב שאירופה היא יבשת?'. הרבה אנשים שלחו את השאלה הזאת. אתם רוצים לדעת מי שאל? אז אביגיל, וטל, ועמיסה, ותמר, ואובי-וואן קנובי, ואסא, וחתול בטטה גול, ואף אחד שמוליק, ולבריאות, ואלמה, ומתן, ודור, ופרופסור קנצלברגר, ודורון פישלר (מה?), ועדן, טל, מיכל, ורן, וזאת שזוכרת הכל, ועומר (והוא היחיד שטרח להבהיר שמדובר על אירופה, לא הירח של צדק), ודניאל, ואלעד, שהוא שאל ממש לא מזמן. אוקיי, וואו, בטח היו עוד כמה. בכל מקרה, אז כן, הרבה אנשים שאלו את השאלה, אבל בכל הזמן הזה אני לא חשבתי שבאמת צריך לענות על השאלה הזאת כי פשוט חשבתי שהתשובה היא מאוד ברורה. אתם ראיתם מפה של העולם פעם? לא, פשוט תסתכלו על מפה של העולם ותגידו לי למה שאירופה תהיה יבשת. דורון פישלר 06:01 אתם יודעים מה זה יבשות, כן? זה מושג מאוד בסיסי בגיאוגרפיה של העולם. החלק היבשתי של העולם מחולק ליבשות, הן מאוד גדולות והן מופרדות אחת מהשנייה. למשל, אפריקה. אפריקה היא יבשת, אין המון ויכוח על זה, נכון? או אמריקה. יש צפונית ויש דרומית, יופי. אוסטרליה! קטנה יחסית לאחרות אבל עדיין, יבשת. אם אתם רוצים לעבור ליבשת אחרת, אתם תצטרכו לחצות אוקיינוס. אז כל אחת מהן מאוד ברור למה יבשת ואיפה היא מתחילה ואיפה היא נגמרת. וישנה אסיה, ואסיה היא לא סתם יבשת, היא היבשת הכי גדולה שיש בהפרש עצום, עם הכי הרבה אנשים בכל מובן היא הכי גדולה, וישנה גם אירופה. אבל איפה אירופה? לא, איפה היא נמצאת? איפה נגמרת אסיה ומתחילה אירופה? אין שום רווח ביניהן, הן מחוברות. ולא מחוברות כמו נגיד צפון אמריקה ודרום אמריקה, שכן, גם הן מחוברות. כלומר, טכנית אפשר ללכת ברגל מצפון אמריקה לדרום אמריקה, כן, אבל החיבור ביניהן הוא ממש ממש קטן. זה נראה כאילו אם תחזיקו את צפון אמריקה ותנענעו קצת, אז דרום אמריקה פשוט תתלש ותיפול. אותו דבר לגבי אסיה ואפריקה, כן, הן מחוברות, אבל נקודת החיבור שהיא באחד משני הצדדים של סיני, תבחרו אתם, היא מאוד קטנה יחסית. כלומר, כן, אפשר להגיד שאפריקה לא לחלוטין מוקפת בים, היא רק ב-99.4% מוקפת בים. לי זה נראה מספיק בשביל להגדיר אותה בתור יבשת. אפשר לדבר על זה שגם החתיכה הקטנה הזאת של אפריקה שמחוברת לאסיה, היום יש שם את תעלת סואץ, אז אם פעם יכולתם לעשות את זה היום אתם לא יכולים לעבור מאסיה לאפריקה בלי לעבור מעל מים. או מתחת למים, או בתוך מים. יש הפרדה של מים, זאת הנקודה. אלה שתי יבשות שונות. לעומת זאת אסיה ואירופה אין שום קטע כזה. אסיה ואירופה מחוברות, ולא מחוברות באיזה חתיכת אדמה קטנה שאפשר לחפור תעלה מצד אחד לצד שני שלה, לא, יש לפחות 2,500 קילומטר של יבשה איפה שאמור להיות הגבול בין אירופה לאסיה. אז באיזה קטע הן שתי יבשות שונות? זה לא הגיוני בשום צורה. זאת יבשת אחת, קוראים לה אירואסיה. דורון פישלר 08:47 יש מושג כזה, אנשים ידעו על מה אתם מדברים כשאתם מדברים על אירואסיה, כן? זאת היבשת הסופר ענקית שכוללת גם את פורטוגל וגם את שנגחאי וגם את יוקנעם עילית. אבל ברוב הגדול של המקרים כשאתם תשמעו על יבשות, תעשו רשימה של יבשות, לא תשמעו על אירואסיה אלא על שתי יבשות נפרדות שקוראים להן אירופה ואסיה. למה? מה ההיגיון בזה? אז כדי לבדוק אולי פספסתי משהו, אז הסתכלתי בספרי לימוד גיאוגרפיה לילדים שמספרים על יבשות, והם לא עזרו בכלל. הם אמרו שיש לפי רוב הספרים שבע יבשות, כולל אפריקה, אסיה ואירופה וזהו. המשפט הכי מפורסם בנושא שמצאתי אמר 'רוב היבשות מופרדות זו מזו גיאוגרפית באוקיינוס, מלבד אסיה ואירופה שאינן מופרדות זו מזו גיאוגרפית'. אבל זה לא עונה על שום דבר! מה זאת אומרת רוב היבשות מופרדות ושתי אלה לא? אם הן לא מופרדות, למה הן יבשות? למה דרום-מזרח טג'יקיסטן היא לא יבשת נפרדת בפני עצמה אם אפשר להגיד שפשוט לפעמים היבשות מופרדות ולפעמים הן לא? אוקיי, עזבו את ספרי הלימוד של היום, לא יודע מה הקטע שלהם. אני למדתי את זה בעצמי, אוקיי? אני למדתי את זה בבית ספר, אני זוכר את זה, אני לא שכחתי את כל מה שלמדתי בבית ספר. יש כמה דברים שאני זוכר, ביסודי היו שיעורי גיאוגרפיה ואני ספציפית זוכר את מה שאמרה המורה תרצה. לא, לא תרצה, שרה? רבקה? סמדר. סמדר? המורה סמדר 10:21 היבשות השונות מופרדות זו מזו בגבול גיאוגרפי, כמו למשל אוקיינוס, ים או רכס הרים, כמו הרי אורל המפרידים בין אירופה לאסיה. דורון! לסגור את הספר, פעם אחרונה שאני רואה אותך קורא בזמן שיעור. דורון פישלר 10:44 אביבה? אראלה? לא, מה? מה זאת אומרת גבול גיאוגרפי למשל רכס הרים כמו הרי אורל? זה לא למשל, יש בדיוק מקרה אחד כזה. יש רק רכס הרים אחד שלכאורה מפריד בין יבשות, אין שום מקרה אחר כזה. אתם לא יכולים להמציא הגדרה בחוק שתקפה רק במקרה אחד. זה לגמרי שקוף שזה הומצא רק בשביל שאירופה תוכל להיות יבשת, זה חוק פרסונלי! שלא לדבר על זה שעם כל הכבוד להרי אורל, הם לא בדיוק מחסום בלתי עביר. הרי אורל נמצאים ברוסיה. זה רכס של הרים שהכיוון שלו באופן מאוד נוח הוא כמעט בדיוק מצפון לדרום. הם מאוד ארוכים, זה רכס מאוד ארוך של איזה 2,500 קילומטר, אבל לא מאוד גבוה. ההר הכי גבוה שם נמוך יותר מהחרמון. ועם כל הכבוד לחרמון, הוא לא ההר הכי גבוה בעולם. הרי אורל לא מפרידים אפילו בין שתי מדינות, כי זה הכל רוסיה משני הצדדים של ההרים. כלומר, אם אתם נמצאים בצד אחד של הרי אורל וחברה שלכם נמצאת בצד השני של הרי אורל ואתם רוצים להגיע אליה, אתם יכולים להיכנס לאוטו ולנסוע אליה בכביש סלול. אתם לא צריכים בשביל זה רכב מיוחד, אתם לא צריכים ציוד, אתם לא צריכים דרכון. אתם אולי צריכים למלא דלק בדרך, אבל זה ממש הכל. אם יש לכם זמן אתם יכולים לעשות את זה אפילו ברגל, זה לא מבצע על-אנושי. לעומת זאת, קחו את ההימלאיה. עכשיו זה רכס הרים! אם אתם נמצאים בצד אחד של ההימלאיה וחברה שלכם בצד השני, זה מצב מאתגר. יש דרכים לעשות את זה, אנשים חצו את ההימלאיה, כן, אבל זה לא פשוט. הרבה יותר קל לטוס. כלומר, זה לא מאוד שונה מהמצב שיש ביניכם אוקיינוס. אז אם יש איזשהו רכס הרים שהיה צריך לשמש כגבול בין יבשת אחת ליבשת אחרת, זה ההימלאיה. אבל הם לא! כי בצד אחד של ההימלאיה נמצאת אסיה ובצד השני גם כן אסיה. עכשיו מילא אם לפחות היינו יודעים איפה בדיוק אירופה נמצאת. זאת אומרת, אוקיי הגבול הוא לא אוקיינוס אבל אנחנו יודעים איפה אירופה נגמרת ואסיה מתחילה, כן? לא, אנחנו לא. גם זה לא לגמרי ברור. שזה בכלל תמוה, כי על כל מדינה בעולם שנמצאת ביבשת כלשהי אני יכול לברר באיזו יבשת היא נמצאת, נכון? זאת בדרך כלל לא שאלה מאוד מסובכת. באיזו יבשת נמצאת ברזיל? זאת לא שאלה מכשילה, היא לא באפריקה! אבל לגבי אירופה ואסיה זה פתאום לא ברור לפעמים. צרפת נמצאת באירופה, אוקיי, אני די בטוח שכולנו מסכימים על זה. רוסיה היא פשוט כל כך גדולה שחלק ממנה נמצא באירופה וחלק באסיה. אבל איפה אזרבייג'ן? לא, איפה אזרבייג'ן? התשובה היא שאזרבייג'ן נמצאת בין איראן לרוסיה, אבל מבחינת ההגדרה באיזו יבשת היא נמצאת? כי אם אנחנו מקבלים את הרי אורל בתור הגבול המזרחי של אירופה, אז אזרבייג'ן עמוק בפנים, בתוך אירופה. ובכל זאת אני מוכן לנחש שאם אתם אומרים שאתם בקיץ נוסעים לטיול לאירופה, אתם לא מתכוונים לאזרבייג'ן. נכון? אז מה נעשה? עושים מה שעושים כשלא יודעים משהו, בודקים בוויקיפדיה. אז נפתח בוויקיפדיה בערך אזרבייג'ן. יבשת... איזו יבשת? אירואסיה. יופי. כלומר, אני מסכים אבל זה לא עונה על השאלה. דורון פישלר 14:59 אוקיי, די. אני רוצה לדעת חד משמעית איפה אירופה נמצאת, איזה מדינות נמצאות באירופה ואיזה לא. איך אפשר לעשות את זה? אז בואו ניקח את האיחוד האירופי. האיחוד האירופי זאת אירופה, נכון? חברות בו מדינות אירופה. ברזיל לא משתתפת באיחוד האירופי, אוקיי? זה המקום שבו משלמים ביורו, זה אירופה. אז ככה, באיחוד האירופי יש 27 מדינות נכון לעכשיו, שזה כולל את כל המדינות שאתם רגילים לחשוב עליהן בתור אירופאיות: צרפת, ספרד, גרמניה, כל אלה. עד כאן הכל טוב. רוסיה לא, אז לפי ההגדרה הזאת אירופה נגמרת לפני שרוסיה מתחילה. גם אוקראינה לא ובלארוס לא, אזרבייג'ן בטח שלא, היא לא קרובה אפילו. מה שמאוד מצמצם את השטח של אירופה, מתברר שהיא הרבה יותר קטנה ממה שחשבתי קודם. מצד שני, עם ההגדרה הזאת יש כמה בעיות בגלל שיש כמה מדינות שאני די בטוח שהן כן אירופאיות שלא כלולות באיחוד הזה. נורווגיה למשל לא באיחוד האירופי. בריטניה, טוב בסדר הם עזבו, אבל גם שווייץ לא! כלומר יש חור באמצע אירופה. ואני די בטוח ששווייץ היא כן באירופה, אז כנראה שההגדרה הזאת של האיחוד האירופי היא לא לגמרי מתאימה. אז ננסה משהו אחר. אופ"א! איגוד הכדורגל האירופי. כי אם יש משהו שמאחד את העולם, זה כדורגל. אז באופ"א חברות כל המדינות באירופה. טוב הוותיקן לא, אבל אני לא חושב שהאפיפיור משחק כדורגל, אז נסלח להם על זה. וגם רוסיה היא כן חלק מאירופה מתברר, וגם אזרבייג'ן, וגם קזחסטן. חשבתי שקזחסטן זה באסיה. פתאום אירופה הפכה להרבה הרבה יותר גדולה ממה שהייתה קודם. וכמובן עוד חברה באופ"א היא ישראל. וישראל לא נמצאת באירופה. אני די בטוח שישראל נמצאת באסיה. אז מה זה שייך? אוקיי, אז מתברר שנבחרת ישראל בכדורגל באמת הייתה פעם חלק מאיגוד הכדורגל של אסיה, לא אירופה. ישראל השתתפה במשחקי גביע אסיה, ישראל זכתה בגביע אסיה בכדורגל ב-1964. אבל אז כל המדינות הערביות לא רצו לשחק עם ישראל כי ברוגז, אז בסופו של דבר הוחלט שהכי קל ונוח לכולם זה להעמיד פנים כאילו ישראל נמצאת באירופה. למרות שזה לא לגמרי מדויק, לא גיאוגרפית ולא מבחינת רמת הכדורגל. אז גם זה לא... אוקיי, אני יודע מה יגדיר את זה אחת ולתמיד. הדבר הכי אירופי שיש - האירוויזיון. זה מה שקובע. מי משתתפת באירוויזיון? אזרבייג'ן משתתפת באירוויזיון, היא ניצחה פעם ולכן אין ספק שהיא חלק מאירופה. קזחסטן לא! כי עם כל הכבוד קזחסטן זה לא באירופה כי האירוויזיון הוא תחרות השירים של מדינות אירופה, וישראל שמשתתפת גם מסיבה כלשהי, ומרוקו שהשתתפה פעם אחת למרות שהיא בכלל באפריקה, וכמובן אוסטרליה. אוקיי, אני חושב שברגע שהם צירפו את אוסטרליה האירוויזיון איבד כל אמינות גיאוגרפית שלו. איך אפשר לסמוך על האירוויזיון? בקיצור, אף אחד לא יודע לתת תשובה חד משמעית לשאלה 'איפה זה אירופה?'. דורון פישלר 18:42 אז איפה זה אירופה? ולמה טוענים שהיא יבשת? הסיבה שאירופה נחשבת ליבשת לא קשורה לגיאוגרפיה. מתברר שכמו כל כך הרבה דברים אחרים, זה ככה כי ככה זה היה קודם, זה ככה כי התרגלנו. זה כמו שקוראים לתרנגול הודו תרנגול הודו או שלסודה לשתייה קוראים סודה לשתייה. זה לא קשור לאיך שהדברים קיימים היום, זה קשור לאיך שהדברים היו פעם. ובמקרה הזה היוונים התחילו. היוונים העתיקים חילקו את העולם, כלומר החלק שהם הכירו של העולם, לשלושה חלקים: אסיה, אירופה ולוב (המילה אפריקה הגיעה אחר כך). למה הם הפרידו את אסיה ואירופה? פשוט כי מבחינתם זה היה נכון. אם אתם עושים זום-אין ומסתכלים רק על האזור של יוון, כלומר מזרח הים התיכון, אז אירופה ואסיה לא מחוברות. כלומר אם אתם מתייחסים לטורקיה בתור אסיה וליוון בתור אירופה, אז יש מים שמפרידים ביניהן. אתם לא חייבים לזכור את כל השמות אבל בשביל הפרוטוקול, אם מתחילים בצפון אז זה הים השחור, הוא מחובר במיצרי בוספורוס לים מרמרה, שמחובר לים האגאי שהוא חלק מהים התיכון. הנקודה היא שאם אתם רוצים לעבור מטורקיה ליוון, אתם תעברו מעל מים. אז כן, מבחינת היוונים הייתה הפרדה בין אסיה ואירופה. עכשיו ברור שאם אתם עושים קצת זום-אאוט על המפה של העולם זה כבר לא יהיה המצב, כי מצפון לים השחור אסיה ואירופה מחוברות לגמרי, אין מים שמפרידים ביניהן. אבל את זה קל להגיד היום כשאתם פשוט מסתכלים בגוגל מפות ויכולים לעשות זום-אין וזום-אאוט כמה שבא לכם. שלא לדבר על זה שהיום יש בכלל גשרים באיסטנבול מעל הבוספורוס, יש ארבעה גשרים שמחברים בין אסיה ואירופה. אבל הגשרים האלה בהחלט לא היו שם בתקופת יוון העתיקה, אז אם הייתם יוונים שרוצים להגיע לאסיה, הייתם צריכים בשלב כלשהו לעלות על סירה. אם היה לכם פחד ממים ואתם מתעקשים להגיע לאסיה בלי לעלות על סירה, הייתם צריכים לעשות מסלול מקיף מאוד מאוד מאוד ארוך מצפון לכל הים השחור וזה לא ממש פרקטי. אז מבחינתם אסיה ואירופה היו שני דברים שונים. באותה מידה דרך אגב, באפריקה היה הנילוס שגם אותו אי אפשר לעבור בלי סירה, אז מבחינתם כל מה שממזרח לנילוס היה עדיין אסיה ומה שממערב לנילוס לוב, כלומר אפריקה. צריך להגיד אבל שכבר הגיאוגרפים היוונים ידעו שהעולם לא באמת נגמר שם. כלומר הם ידעו שאסיה ואירופה נפגשות באיזשהו שלב, זה פשוט היה רחוק אז רובם התעלמו מזה. אבל כבר אז היו כאלה שהתלוננו שזה לא הגיוני. תשמעו את הציטוט הזה, זה מדבר על אסיה, אירופה ואפריקה: 'לטעמי, אני לא מצליח להבין למה שלושה שמות ועוד שמות של נשים הוענקו לשטח אדמה שהוא למעשה אחד. אני לא יכול אפילו לומר מי נתן לשלושת שטחי האדמה האלה את השמות שלהם'. יפה. אתם יודעים מי אמר את זה? הרודוטוס, ההיסטוריון היווני שחי במאה החמישית לפני הספירה, אבי ההיסטוריה קוראים לו. גם הוא לא מבין למה צריך לקרוא לאירופה יבשת. אז אם שאלתם את השאלה הזאת 'למה אירופה היא יבשת?', רק שתדעו ששואלים את זה כבר הרבה מאוד זמן. ודרך אגב, אם עלה בדעתכם פעם לשאול אותי למה קוראים לאירופה אירופה, אז אני אומר מראש לא רק שאני לא יודע, גם הרודוטוס לא בטוח בזה. דורון פישלר 22:42 אוקיי, אבל מאז היוונים עברו הרבה מאוד מים בבוספורוס. למה אירופה נשארה אירופה? כי זה היה נוח לכל מיני אנשים. למשל הרבה הרבה אחרי היוונים הגיעו הנוצרים. הנוצרים מאוד בקטע של תנ"ך. תנ"ך עם חבילת הרחבה אומנם, אבל תנ"ך. אז אם אתם שואלים את הנוצרים בימי הביניים איך נראית מפה של העולם, הם היו לפעמים מציירים לכם מפה מסוג T-O. יש הרבה מפות כאלה בטקסטים נוצריים מהתקופה הזאת, ומפת T-O נראית ככה: זה עיגול שעליו משהו שנראה כמו האות T שכאילו מפריד בין היבשות. כלומר אם יש לכם פיצה עגולה ואותה אתם חותכים לחצי, אז אתם קוראים לאחד החצאים אסיה ואת החצי השני אתם שוב חותכים לשני רבעים וקוראים לאחד מהם אירופה ולשני אפריקה. מפת העולם הזאת מאוד מאוד לא מדויקת, ממש לא כדאי לנווט בעולם לפיה, ואפשר למצוא את המפה הזאת גם בתקופות מאוד מאוחרות יחסית כשאפשר היה כבר לצפות שמפות של העולם יהיו יותר מדויקות מפיצה מחולקת לשלושה. ועדיין הנוצרים המשיכו להשתמש בזה כי זה נוח. נוח במובן נוח מהתיבה. נוח לא שכחנו איך בגשם ובסער, נוח, זה. מה הקשר? לפי הסיפור התנ"כי שאתם מכירים, כן, היה מבול ונוח והילדים שלו נכנסו לתיבה ובסוף הם יצאו מהתיבה והקימו את העולם מחדש. 'ויהיו בני נוח היוצאים מן התיבה שם חם ויפת. שלושה אלה בני נוח ומאלה נפצה כל הארץ', כך כתוב. עכשיו לפי הפרשנות הנוצרית לעסק, שלושת החלקים של העולם, היבשות, הם פשוט החלקים שניתנו לבני נוח. שם הוא הבכור, אז הוא קיבל את החלק הכי גדול של הפיצה, כלומר את אסיה. חם קיבל את אפריקה, יפת קיבל את אירופה. והרבה פעמים על המפות האלה של העולם לא כתוב רק אסיה, אפריקה, אירופה אלא כתובים גם השמות של בני נוח, כתוב 'אסיה שם', 'אירופה יפת', 'אפריקה חם', שזה דרך אגב נכון גם מבחינת האקלים. עכשיו בבראשית י' יש תיאור ארוך של אילן היוחסין של בני נוח והבנים שלהם והנכדים שלהם והנינים שלהם, שהרבה פרשנים גם ביהדות גם בנצרות ניסו למקם בתור העמים השונים בעולם, כי הרי הם אמורים להיות המקור לכל העמים בעולם. וזה די מסתדר באופן גיאוגרפי. שם הפך להיות האב של העמים השמיים שחיים באסיה. לחם שהלך לאפריקה היו ארבעה בנים שלאחד מהם קראו מצרים ולאחד אחר קראו כוש, ולכן באפריקה נמצאים מצריים וכושים. ויפת הלך לאירופה. עכשיו ליפת יש שבעה בנים, יש להם בנים של בנים, השמות של רובם הם כאלה שלא ממש יגידו לכם משהו בתור שם של עם, יש לו בן שקוראים לו תירס. אבל יש לו בן שקוראים לו יוון, ויש לו נכד שהשם שלו הוא אשכנז. אז מסתדר יפה העסק. אז בתור תעמולה דתית הנוצרים אהבו את המפה הזאת, שלא לדבר על זה שזה ממש הסתדר להם יפה שלמפה של כל העולם יש צורה של צלב, סוג של. דורון פישלר 26:46 עכשיו אם ממשיכים למאות הבאות, הרבה יותר מאוחר, המאה ה-15 והלאה, הגיאוגרפיה השתפרה. המפות כבר הרבה יותר נראות פחות או יותר כמו העולם. אף אחד כבר לא באמת חשב שאסיה ואירופה לא מחוברות ביניהן. הם ידעו שהן מחוברות ועדיין לאירופאים היה מאוד נוח להשתמש בחלוקה הזאת לאסיה ואירופה, לא בגלל גיאוגרפיה, לא בגלל שום נהר או אוקיינוס או משהו, אלא כדי להבדיל בינינו לבינם. זה לא עניין של גיאוגרפיה, זה עניין של תרבות. פשוט התרבות האירופאית כל כך שונה מהתרבות האסיאתית שאי אפשר להכיל את שתיהן בתוך יבשת אחת, זה חייב להיות נפרד. עכשיו מהגישה הזאת משתמע שהתרבות בתוך אירופה היא די דומה והתרבות בתוך אסיה היא דומה וזה דבר שהוא לא נכון באופן מאוד מאוד קיצוני. כלומר נגיד ישראל וויאטנם, אותו דבר! אותה תרבות בדיוק. תימן זה בדיוק דרום קוריאה, אי אפשר להבדיל. ברור שזו שטות, כן? אבל זה עושה את זה הרבה יותר קל לאירופאים להגיד 'אנחנו האירופאים, אנשים משכילים, אנחנו הולכים למוזיאונים, אנחנו שומעים קונצרטים, אנחנו מקדמים את המדע. אנחנו לא כמו תושבי אסיה הפראים המוזרים האלה ולכן ברור שאנחנו אירופה היא ישות נפרדת'. או אם אתם רוצים את זה מנוסח באופן יותר ברור, אז קארל ריטר, גיאוגרף גרמני מהמאה ה-19, הוא ניסח את זה מפורשות. הוא אמר 'אירופה היא איפה שנמצאים האנשים הלבנים. באפריקה נמצאים אנשים שחורים, באסיה האנשים הצהובים ובאמריקה (שבשלב הזה הם כבר ידעו שגם היא קיימת) האנשים האדומים'. עכשיו גם זה מאוד לא מדויק מהרבה בחינות, אבל זה בהחלט נותן תשובה ברורה יותר ללמה היה חשוב לאירופאים שאירופה ואסיה לא יהיו אותו הדבר. למה? כי גזענות, זה למה. דורון פישלר 29:14 הקטע הזה גם מסביר למה הגבולות של מה שנחשב לאירופה השתנו לאורך הזמן. כי אם כמו בהגדרה היוונית המקורית אתם מסכימים שמיצרי בוספורוס, כלומר איסטנבול, זה המקום שבו אסיה נגמרת ואירופה מתחילה, אז היה הגיוני לקחת מאיסטנבול קו צפונה והקו הזה יהיה פחות או יותר הגבול בין אסיה ואירופה. הגיוני, לא? והרבה פעמים זאת באמת הייתה ההגדרה שהשתמשו בה פחות או יותר. בדרך כלל לקחו את הנהר דון, שהוא בערך מצפון לאיסטנבול והתייחסו אליו בתור הגבול בין אירופה ואסיה. היום הוא עובר באמצע מה שהיום הוא אוקראינה, אבל מה שיותר חשוב, ההגדרה הזאת משאירה את כל רוסיה בחוץ. כלומר לפי ההגדרה הזאת רוסיה נמצאת כולה באסיה. וזאת הייתה בעיה משום שרוסיה מאוד רצתה להיות באירופה. הצאר הרוסי אמר 'רגע, אני הולך לקונצרטים, אני הולך למוזיאונים, אני בן אדם תרבותי. רוסיה זאת תרבות מתקדמת, אנחנו לא אסיאתים איכס, אנחנו אירופאים'. אז מה אם זה לא מסתדר מבחינה גיאוגרפית, הרי הקטע התרבותי זה מה שחשוב פה. אז כדי להיות אירופאים הם מצאו גיאוגרף אחד שוודי דווקא, שההגדרה שלו למה זה אירופה הייתה שונה ממה שהיה מקובל אז. הוא אמר שאירופה לא מסתיימת מצפון לאיסטנבול אלא בהרי אורל, שזה הרבה הרבה יותר מזרחה. ומה שחשוב זה שזה כולל גם חלק גדול מרוסיה. ואמרו 'או, הוא צודק! זה נכון! זאת ההגדרה היחידה הנכונה. רואים? אנחנו אירופאים. וכן יש לנו גם שטח כבוש באסיה, אבל החלק של רוסיה שחשוב הוא באירופה. מוסקבה זה באירופה!'. והרוסים קידמו חזק מאוד את ההגדרה הזאת של מה זה אירופה עד שזה התקבל בתור ההגדרה היותר מקובלת לאיפה אירופה נגמרת. וזאת האירופה שיש לנו היום, וזאת הסיבה שההגדרות למה זה אירופה הן כל כך לא ברורות, כי כרגע מה שנחשב בדרך כלל הגבול בין אירופה ואסיה עובר בהרי אורל ואז עושה משום מה פנייה חדה מערבה ומגיע לאיסטנבול. זה לא נראה הגיוני בשום צורה וכל זה רק כדי שהרוסים יוכלו להשתתף באירוויזיון בלי רגשות אשם או משהו. דורון פישלר 31:48 אז מה הייתה השאלה? האם אירופה היא יבשת? התשובה היא לא. לפי כל הגדרה רצינית שאני יכול לחשוב עליה, אירופה היא לא יבשת. הבעיה היא לא אירופה, אירופה קיימת, כלומר קיים האזור הגיאוגרפי הזה ובהחלט הגיוני שלאזור הזה יהיה שם, כמו המזרח התיכון או משהו כזה. לאזורים יכול להיות שם גם אם לא מגדירים אותם בתור יבשת. השאלה היא אחרת, השאלה היא מה זה יבשת? כי אין שום הגדרה למה זה יבשת, ואין שום הגדרה ליבשת שלפיה אירופה היא יבשת נפרדת שהיא לא הגדרה שהומצאה במיוחד כדי שאירופה תהיה יבשת נפרדת. זאת התשובה, אירופה היא לא יבשת, ואני מוכן לריב איתכם על זה. אבל אם ישאלו אתכם על היבשות בעולם, אז תגידו שאירופה היא כן כי בכל זאת זה לא מקובל להגיד את זה. זהו, אחרי הפרסומת נגיד שלום לגיא. דורון פישלר 32:54 זאת בגדול הייתה התשובה. אם נהניתם מהפרק הזה, אז אולי תרצו לשמוע עוד על יבשות וענייני גיאוגרפיה, אז בטח תאהבו את הפרק 'מי באמת גילה את אמריקה?' ועניינים גיאוגרפיים אחרים תוכלו לשמוע גם בפרק 'איך לחפור לסין?' ו'החתול הראשון באנטארקטיקה' וגם ב'למה תרנגול הודו?' שהוא פרק גיאוגרפי במידה מפתיעה. חוץ מזה, לגמרי במקרה בדיוק השבוע גם 'עושים חלל' הוציאו פרק על אירופה, אירופה הירח של צדק והשאלה האם יש חיים על אירופה. דורון פישלר 33:43 אז זהו, אביב שם טוב ובן אור הברי - ייעוץ ותמיכה מוראלית, רן לוי עורך הרשת ולא רוצה לשחק טריוויה, דני תימור המנהל העסקי, שרה סילבצקי השלישית היא יצרנית של רוסיה. עורך ומפיק הפודקאסט גיא בינון. תפקיד שהוא עשה בשנה וחצי האחרונות שבהן הוא נאלץ להתמודד באופן יומיומי עם ההערות שלי על פאוזות קצרות מדי או מוזיקה שהיא רק בערך אבל לא בדיוק האווירה שהתכוונתי שהיא תהיה, ועדיין הצליח ליצור כמה יצירות מופת בסאונד. בגדול אם משהו נשמע טוב פה זה בגללו. אבל זהו, הוא לא יצטרך להתמודד עם זה יותר כי גיא עוזב אותנו. וחבל. זה הפרק האחרון עם גיא, אז רק רציתי להגיד לגיא בהצלחה בהמשך, ותמיד תזכור שאם אתה צריך משהו... קול נרטיבי 34:40 ראייתך מטושטשת כשעיניך נפקחות. לוקח לך רגע להבין היכן אתה נמצא ולהיזכר מה קרה רגע לפני שהעלטה עטפה אותך. בעוד ראייתך הולכת ומתבהרת אתה נזכר: שולחן עבודה, עליו שני מסכים, תוכנת עריכת סאונד, ועל הקיר לצידך פוסטר שנלקח משנת 2023 ועליו הכתובת 'אתה חושב, אתה חשוב'. ואז היה פיצוץ ואחריו חושך, והנה אתה פה. אבל איפה זה פה? החלל שאתה נמצא בו עצום, תקרותיו גבוהות כמו בקתדרלה. מזכוכית החלון הקטנה שלצדך ניתן לראות מרחבים אינסופיים. אלה לא מרחבים של אחו או אוקיינוס, אלא היקום. מיליוני כוכבים מנצנצים מבעד לחלון השקוף מספקים יותר שאלות מתשובה בנוגע למצבך. אתה מבולבל מאוד, מביט סביב ומחפש אחר מישהו או משהו שיסביר לך. בדיוק באותו הרגע קול חודר לתוך מוחך. קול מהחלל 35:44 אהבנו במיוחד את הפרק על תמם-שוד וגם על החתול הראשון באנטארקטיקה. גיא 35:49 איך שמעתם אותם? קול מהחלל 35:52 לא בספוטיפיי אני מבטיח. גיא 35:56 לאן אתה לוקח אותי? קול מהחלל 36:00 לאולטימה כמובן. גיא 36:03 אבל למה? לא לשם כיוונתי בכלל. רציתי לכתוב תסריטים, לעשות... קול מהחלל 36:07 לאולטימה לא מגיעים בכוונה. מזכיר לך הקול. ואנשי אולטימה מחכים לך, הם רוצים שתכין להם פודקאסט. קול נרטיבי 36:18 בעודך תוהה על התפנית בחייך, ספינת החלל נעצרת ודלתותיה נפתחות. האוויר קריר ורענן כמו אוויר ביער אורנים. מוזיקה ממלאת את ראשך. מאות אנשים מצפים לך, אנשים יפי תואר וידידותיים ביותר. גבר ואישה שסרט זהב על ראשיהם מתקדמים לעברך בזרועות פשוטות. אלינקה 36:41 ברוך בואך לאולטימה, שמי הוא אלינקה. ארקם 36:44 ברוך בואך, שמי הוא ארקם. הגעת אל כוכב היופי והשמחה. גיא 36:50 תודה לכם, תודה לכם. אבל לא הספקתי להיפרד בכלל ממאזיני 'התשובה'. אלינקה 36:56 אל תדאג, אומרת אלינקה מלטפת את פניך בעדינות מגע חם ומנחם. לא באמת עזבת אותם. השארת להם 45 פרקים ועכשיו אתה חוזר לשורותיהם. גיא 37:11 חוזר לשורותיהם? אתה לא מבין. ארקם 37:13 חוזר לשורותיהם, אומר ארקם. הוא מחווה בידו על מרחבי הדשא העצומים של אולטימה. אתה חוזר להיות מאזין.
        ]]></content:encoded>
    </item>
    
    <item>
        <title>[התשובה] הילד שצייר חתולים</title>
        <link>https://mat-mo.github.io/podtext/episodes/htshvbh/htshvbh-hyld-shtsyyr-khtvlym.html</link>
        <guid>https://mat-mo.github.io/podtext/episodes/htshvbh/htshvbh-hyld-shtsyyr-khtvlym.html</guid>
        <pubDate>14 ביוני 2021</pubDate>
        <description>Transcript for [התשובה] הילד שצייר חתולים from התשובה</description>
        <content:encoded><![CDATA[
            Narrator 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה'. תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? Narrator 01:13 אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Narrator 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Network Jingle 02:31 רשת עושים היסטוריה. Doron Fischler 02:44 היי, אני דורון. לפודקאסט הזה קוראים 'התשובה', כמו שאתם בטח יודעים, אבל עוד דבר שאתם אולי יודעים זה שמדי פעם אני לוקח הפסקה מלענות על שאלות ופשוט מספר סיפור כלשהו. וזה מה שהולך לקרות פה עכשיו, זה סיפור. מה שכן, אני יודע גם שבפעמים הקודמות שסיפרתי סיפורים אז יש לי נטייה לגלוש ולהרחיב וזה נהיה מאוד ארוך. הסיפור הזה, אני אומר מראש, הוא לא מאוד ארוך. אל תצפו פה לסאגה בשני חלקים. זאת מעשייה יפנית. ולא ברור כמו תמיד בקשר למעשיות, קשה לדעת בדיוק מאיפה היא הגיעה או בת כמה היא, אבל היא לפחות בת 120 שנה. ואני מאוד אוהב את הסיפור הזה, בין השאר כי הוא לא מתנהג בדיוק כמו שהייתם מצפים ממעשייה שתתנהג. וזהו, עכשיו הפסקה קטנה ומיד אחר כך - הילד שצייר חתולים. Doron Fischler 03:51 בכפר קטן ביפן חיו זוג איכרים שלהם היו הרבה ילדים. הבנים והבנות היו חזקים ונבונים ועזרו להורים שלהם בעבודות החווה: לשתול, לקצור, לגדל את החיות. רק הילד הכי קטן היה טיפה שונה. הוא לא היה חזק כמו האחים והאחיות הגדולים שלו. הוא היה חכם, אבל לפעמים היה בו גם משהו קצת מוזר. פעם אחת אבא שלו נתן לו מעדר ואמר לו לערוג ערוגות לאורך כל החצר. ערוגות ארוכות וישרות. הילד לקח את המעדר והאבא הלך לעסוק בעניינים אחרים. אחרי שעה, כשהוא עבר שוב ליד החצר, הוא ראה את הילד עובד. כלומר, הוא בהחלט עשה משהו עם המעדר, אבל זה לא נראה כאילו הוא הורג ערוגות. במקום קווים ארוכים וישרים, הוא עשה קווים מסולסלים, מעוגלים. האיכר ניגש לילד ושאל אותו 'מה אתה עושה?'. והילד ענה מיד: 'אני מצייר חתולים'. וכן, עכשיו כשהוא אמר את זה, האיכר ראה שהסימנים שהוא עשה באדמה באמת נראו סוג של כמו חתול, במידת הדיוק שאפשר להגיע אליה במדיום של מעדר ואדמה. אלו לא היו ציורים מוצלחים במיוחד, אבל כן, אלה היו ציורים של חתולים. האיכר שאל את הילד 'למה אתה מצייר חתולים?'. זאת הייתה שאלה הרבה יותר קשה בעיני הילד, כי הוא הפסיק לצייר לרגע וחשב על זה קצת. בסוף הוא אמר 'אני לא יודע, אני אוהב לצייר חתולים'. ההורים שלו החליטו שאיכר גדול כנראה לא יצא מהילד הזה. Doron Fischler 06:05 כמה שבועות לאחר מכן הם יצאו למסע קטן של כמה ימים אל מקדש שנמצא במרחק של כמה כפרים במורד הנחל. בדרך כלל כשהם היו יוצאים למסעות האלה הם היו לוקחים איתם את אחד הילדים הגדולים כדי שיוכל לעזור עם העגלה או עם החמור אם יהיו בעיות בדרך, אבל הפעם הם לקחו איתם את הילד הקטן דווקא. לקח להם יומיים של נסיעה עד שהם הגיעו למקדש. זה היה מקדש קטן שהיה בו רק נזיר אחד, זקן מלומד וחביב. הנזיר הזקן קיבל אותם בסבר פנים יפות למקדש והם הגישו מנחות והדליקו קטורת ודיקלמו את המנטרות וביקשו עונה גשומה ופורייה כדי שיוכלו לגדל מזון ולהאכיל את הילדים. בינתיים הנזיר הזקן שוחח עם הילד. הוא שאל אותו שאלות על החיים בחווה והילד אמנם התבייש והסתכל על הרצפה, אבל הוא ענה לעניין. הנזיר הראה לילד דפים מתוך כמה מספרי הקודש ומאוד התרשם כשהילד זיהה כמה מסימני הכתב, הקאנג'י. הנזיר הניד בראשו אל זוג ההורים שיצאו ביחד עם הילד לחצר המקדש ואמרו לו: 'ג'וג'י, תקשיב, אנחנו מאוד מאוד אוהבים אותך ואנחנו רוצים שיהיה לך טוב. אתה ילד מאוד חכם אבל יש דברים שאתה פחות טוב בהם, ויכול להיות שהחווה היא לא המקום הכי מתאים בשבילך. הנזיר הזה מחפש שוליה. הוא כבר זקן וקשה לו לדאוג למקדש לבד. הוא רוצה מישהו שיעזור לו והוא ילמד אותו לקרוא ולכתוב, להשכיל. אם תרצה, אתה תוכל להישאר פה בתור שוליה לנזיר, ללמוד ולהביא כבוד למשפחה שלנו. אבל זאת החלטה שלך אם אתה רוצה להישאר או לחזור איתנו הביתה'. הילד חשב, זאת הייתה החלטה קשה לעזוב את המשפחה שלו, אבל הספרים והרעיון של ללמוד יותר ולדעת יותר, ויותר מזה הרעיון של להיות במקום שאליו הוא מתאים, מאוד קרץ לו. לכן הוא הסכים להישאר במקדש ולהיות השוליה של הנזיר. ההורים שלו היו מאוד שמחים ומאוד עצובים באותו זמן. הם נפרדו מהילד, אמא שלו חיבקה אותו חזק ואמרה לו להתראות ובהצלחה ושילמד טוב ולא ללון בחללים גדולים בלילה, דבר קצת לא קשור אבל זה היה רגע מאוד מרגש לכולם אז הילד לא עצר לשאול מה זה אומר בעצם.
        ]]></content:encoded>
    </item>
    
    <item>
        <title>[התשובה] מה רע ב-666?</title>
        <link>https://mat-mo.github.io/podtext/episodes/htshvbh/htshvbh-mh-r-b-666.html</link>
        <guid>https://mat-mo.github.io/podtext/episodes/htshvbh/htshvbh-mh-r-b-666.html</guid>
        <pubDate>28 ביוני 2021</pubDate>
        <description>Transcript for [התשובה] מה רע ב-666? from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'מין רגע, אבל אם הוא עשה כך', תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם, כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים, ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 רשת עושים היסטוריה. בני גורן שאל אותי מה מספר השאלה הזאת. ובכן בני, התשובה היא 11,271. אני מקווה שזו תשובה מספקת. זאת התשובה, אנחנו מיד מתחילים. היי, זאת התשובה, אני דורון פישלר. נתקע לי משהו בגרון. אני דורון פישלר, זה פרק רגיל, סטנדרטי, של התשובה עם שאלה נפוצה שקיבלתי כמה פעמים. רשימה חלקית של האנשים ששאלו את השאלה הזאת: יותם, ערן, עברי, וולרמן, לחמניה חרדית, משפחת לייבל, אנונימוס בת גל, גיל וגלי. כולם שאלו את אותה שאלה בניסוחים שונים. אהבתי את הניסוח של גלי. היא שאלה 'למה 666 זה המספר של השטן ולמה הוא אף פעם לא עונה?' דורון פישלר 03:45 אז קודם כל גלי, השטן הוא בן אדם עסוק. כלומר לא בן אדם, ישות דמונית עסוקה. יש לו דברים לעשות, את לא יכולה לצפות ממנו שיענה לטלפון מכל אחד. וחוץ מזה 666 זה לא המספר טלפון שלו. אבל כולם יודעים שהמספר הזה הוא המספר של השטן, או מספר שטני או מספר רע. הוא מאוד פופולרי כמובן במטאל ובסרטי אימה וסיפורי זוועה ותיאוריות באינטרנט. אבל למה כולם חושבים שיש משהו רע ב-666? מאיפה זה מגיע? הרבה פעמים התשובות לשאלות כאלה הן תשובות שאני לא באמת יכול לתת כי זה משהו כמו 'ככה יצא', זה נורמה שהשתרשה במשך הזמן ואף אחד לא יודע בדיוק מאיפה זה בא. זה לא המקרה כאן. כי המספר 666 מגיע ממקום אחד מאוד ספציפי ויש סיכוי טוב שאנחנו יודעים בדיוק מה הוא באמת אומר, וזה לא באמת קשור לשטן. הוא מגיע מחזון יוחנן, פרק 13, פסוק 18. דורון פישלר 04:59 חזון יוחנן או Revelations, כמו שהוא מוכר באנגלית, הוא הספר האחרון בברית החדשה. כלומר מבחינת נוצרים הוא חלק מכתבי הקודש. עכשיו, מה שאתם צריכים לדעת על חזון יוחנן קודם כל: הוא מוזר לאללה. הספר הזה כל כך ביזארי וכל כך שונה מכל יתר הברית החדשה שקיים ויכוח גם אצל נוצרים אם הוא בכלל אמור להיות חלק מכתבי הקודש. יש גרסאות של הנצרות שבהן הספר הזה פשוט לא נחשב. מצד שני יש פלגים בנצרות שבהן הוא מאוד מאוד חשוב ומתכננים את כל החיים שלהם לפי פירוש לספר הזה. אז קודם כל, מה זה הספר הזה ומה קורה שם? המחבר של הספר, יוחנן, ג'ון, אומר: 'אני ישבתי לי באי פטמוס ופתאום התגלה אליי אלוהים ואמר לי: אני הולך להראות לך דברים, תספר את זה לכולם'. וקודם כל הוא אמר ללכת בעקבות ישו, שימו מבטחכם בג'יזס וכל זה, סטנדרטי. וזה המשיך כך לכמה פרקים ואז הוא מתחיל לתאר דברים אחרים שהוא ראה. חזון של אחרית הימים וזה הקטע שבו הספר נהיה מאוד מוזר. זה נשמע כמו מישהו שמספר לכם חלום מאוד מאוד מפורט. מין כזה: 'ואז הגיע כבש עם שבע קרניים ושבע עיניים ואז הגיעו שבעה מלאכים עם שבעה שופרות והמלאך הראשון תקע בשופר ואז היה ברד של אש ודם ושליש מהעצים בעולם נשרפו, ואז המלאך השני תקע בשופר ואז אסטרואיד ענק נפל מהשמיים והרג שליש מכל הדגים, והשלישי תקע בשופר ועוד אסטרואיד או משהו מרעיל את הנהרות, והרביעי תקע בשופר ושליש מהשמש והירח מוחשכים איכשהו'. ואז יש הפסקה קטנה עם השופרות ואז כתוב המשפט הזה: 'ואראה ואשמע נשר אחד מעופף בחצי השמיים והוא קורא קול גדול אוי אוי אוי'. זה מה שכתוב. ליושבי הארץ מיתר קולות השופר אשר שלושת המלאכים עתידים לתקוע. זה נשמע כמו טריילר, כאילו נגמר הפרק אבל בפעם הבאה בחזון יוחנן חכו שתראו מה יהיה. אבל קצת מצחיק הניסוח הזה של נשר שעושה אוי אוי אוי. סוף העולם, אנשים מתים פה על ימין ועל שמאל ובשמיים יש איזה נשר שמרחף ועושה אוי אוי אוי. דורון פישלר 07:41 בכל אופן זה עוד לא נגמר. ואז יש רעידת אדמה ושליש מהאנשים מתים ותנין גדול עם שבעה ראשים מגיע והים הופך לדם ועוד רעידת אדמה והשמש שורפת את הארץ ויש חושך ואש ודם ויש מלאך שנותן ליוחנן ספר ואז יוחנן אוכל את הספר ומפרט שזה היה טעים אבל עשה לו לא נעים בבטן. ואחר כך הרבה דברים קורים, אני ממש לא מתאר פה את הכל. הספר הזה מלא בדברים. עכשיו אם כל זה נשמע אפוקליפטי, זה לא מקרי. זאת למעשה ההגדרה של אפוקליפסה. המילה התגלות ביוונית, כמו ספר ההתגלות, היא אפוקליפסיס. כלומר המילה אפוקליפסה מגיעה מהספר הזה, היא קרויה על שמו. ויש עוד הרבה מונחים מוכרים שמגיעים משם: החותם השביעי - זה משם. ארבעת פרשי האפוקליפסה - זה משם. ארמגדון - המילה ארמגדון סוף העולם גם זה מגיע משם, כי מתואר שם בין השאר הקרב הסופי בין כוחות הטוב לכוחות הרשע והוא יתרחש במקום שנקרא ארמגדון, שארמגדון זה שיבוש יווני של השם העברי הר מגידו. שליד עפולה. זה אפילו לא באמת הר, זה תל בגובה של איזה 60 מטר כזה בנדיבות לקרוא לדבר הזה הר. אז שם הולך להיות הקרב הסופי לפני השמדת העולם, מתברר. זה הכל חזון אחרית הימים, כלומר זה דברים שאמורים לקרות לקראת סוף העולם, כלומר בסוף העולם תהיה מלחמה גדולה והמון המון אסונות וגיהנום עלי אדמות אבל אז ישוב אלינו ג'יזס אם אתם מאמינים בזה והכל יהיה טוב. דורון פישלר 09:30 בכל אופן בתוך כל הבלאגן הזה ישנו פרק 13. ופרק 13 מתחיל ככה: 'ואהיה עומד על חול הים ואראה חיה עולה מן הים ולה עשר קרניים ושבעה ראשים ובקרניה עשרה כתרים ובראשיה שמות גידופים. והחיה אשר ראיתי מראה כמראה הנמר ורגליה רגלי דוב ופיה פי אריה ויתן לה התנין את כוחו ואת כיסאו וממשל רב'. אוקיי, אז זאת חיה מעניינת. לנסות לצייר אותה זה מאתגר. מעניין איך זה עובד עם הקרניים, כאילו יש לה עשר קרניים אבל שבעה ראשים. אז יש קרן על כל ראש אבל לחלק מהם יש קרן אקסטרה או מה? בכל אופן החיה משתוללת שם, בלאגן אפוקליפטי רגיל ואז: 'ואראה חיה אחרת עולה מן האדמה ולה שתי קרניים כקרני השה והיא מדברת כתנין והיא עושה כל פקודי החיה הראשונה בפניה ומביאה את הארץ ויושביה להשתחוות לחיה הראשונה. ולא יוכל איש לקנות או למכור כי אם בהיות עליו תו החיה או שמה או מספר שמה'. אוקיי, זה קצת מעניין. אתם לא יכולים למכור או לקנות שום דבר אלא אם כן יש לכם אישור מהחיה. אוקיי, כלומר אוי לא. אבל אני חשבתי שטורפים פה את כולם ויש עמודי אש אסטרואידים על ימין ועל שמאל, זה ליטרלי האפוקליפסה שקורית כאן. אני לא בטוח שרגולציה על המסחר זה בדיוק מה שמדאיג אותי כרגע. כלומר באופן יחסי זה לא כזה מפחיד. דם, אש, מוות וקשיים בירוקרטיים בהשגת רישיון עסק, זה מה שקורה. בכל אופן הוא אמר תו החיה או שמה או מספר שמה. מה זאת אומרת מספר שמה? פסוק אחד אחר כך הוא מסביר, זה כאן אנחנו מגיעים לעניין: 'בזאת חוכמה מי שבינה לו יחשב מספר החיה כי מספר אדם הוא ומספרו שש מאות ושישים ושש'. או בעברית יותר עברית, מה שהוא אומר זה 'עכשיו תקשיבו כי זה חשוב. מי שיש לו טיפה שכל יוכל לחשב את המספר של החיה כי זה מספר של איש והמספר הזה הוא שש מאות שישים ושש'. זהו. זה המקור. מכאן מגיע המספר הזה. דורון פישלר 12:15 עכשיו כמה דברים בקשר למספר הזה. דבר ראשון: המספר הזה הוא לא 666. הוא שש מאות שישים ושש. זה לא אותו דבר. למה זה לא אותו דבר? פשוט כי הספרה 6 לא מופיעה שם. והסיבה שהיא לא מופיעה היא שעוד לא המציאו אותה. הספרות שאנחנו מכירים היום, הסימנים של הספרות 1, 2, 3 הם הגיעו הרבה יותר מאוחר. הטקסט הזה פורסם במקור ביוונית, ולא היוונית של היום אלא יוונית קוינה, סוג של יוונית עתיקה. והאופן שבו הם כתבו מספרים היה אחר. הם השתמשו באותיות כדי לייצג מספרים בערך כמו בעברית. אז מה שכתוב שם בעצם זה שמספר החיה הוא כי-קסי-סטיגמה. אלה שלוש אותיות ביוונית עם קו מעליהם כדי לציין שזה מספר ולא מילה. האות כי מסמלת את המספר 600, קסי מסמלת 60 וסטיגמה זה 6. אף אחת מהן היא לא הספרה 6 וזה אפילו לא שלוש פעמים אותו סמל, זאת אומרת זה לא שכתוב שם סטיגמה סטיגמה סטיגמה. לא, זה שש מאות שישים ושש. כלומר מה שזה אומר זה שלא כל רצף של שלושה ששים הוא מספר החיה. זה לא שאם יש לכם שלוש קערות עם שש סוכריות בכל אחת מהן, אז ביחד זה 666, אווו זה הסוכריות של השטן! לא. רק אם היו לכם שש מאות שישים ושש סוכריות זה הסוכריות של השטן. כלומר גם אז לא, אבל ווטאבר. יש גם את כל הסרטי אימה אלה עם המספר 666 כתוב בשמיים או הילד שנולד עם כתם לידה בצורת הספרות 666. זה לא באמת קשור לכלום כי הספרות האלה הן מאוחרות יותר. אם הייתם מראים ליוחנן מחזון יוחנן את הספרה 6 הוא לא היה יודע מה זה. אולי הוא היה חושב שזה ציור של שבלול. דורון פישלר 14:07 דבר שני: זה לא המספר של השטן. השטן לא מוזכר בפרק הזה. כתוב שם באופן הכי מפורש שיש ששש מאות שישים ושש הוא המספר של החיה. החיה היא דבר רע אבל היא לא השטן. יש שם למעשה שתי חיות, החיה הראשונה והחיה השנייה שמשרתת את החיה הראשונה, והחיה הראשונה משרתת את התנין, או בתרגומים אחרים הדרקון. עכשיו לגמרי יש מצב שהתנין שהם מדברים עליו הוא השטן, זה פירוש מקובל. אז זה קשור אליו, כן? זה דבר רע אין ספק, ככה שאפשר להבין למה אנשים עשו את הקישור מהמספר הזה לשטניות. אבל זה עדיין לא ספציפית המספר של השטן, זה המספר של החיה. דורון פישלר 14:56 דבר שלישי: יכול להיות שזה בכלל לא שש מאות שישים ושש. פפירוס 115 הוא פפירוס, כלומר מסמך פפירוס עתיק שנמצא במצרים, וגם לקרוא לזה פפירוס זה קצת הגזמה, אלה הרבה חתיכות מאוד מאוד קרועות של פפירוס. זה היה פעם ספר אבל זה לא ספר שנשמר היטב. אבל מהחתיכות שנשארו ומהמילים שכתובות עליהם אפשר להבין שזה היה טקסט של הברית החדשה ביוונית שכולל גם חלק מחזון יוחנן. ויותר מזה, זה כנראה העותק או מה שנשאר מהעותק הכי עתיק שקיים של חזון יוחנן. עכשיו ברור שאי אפשר לקרוא את כל הטקסט, המון המון חלקים חסרים, אבל קטע אחד שכן נמצא בפפירוס הזה בבירור זה הקטע הזה עם מספר החיה. ומה שכתוב שם באופן מאוד ברור זה שמספר החיה הוא כי-איוטא-סטיגמה, שזה ביוונית שש מאות וארבע עשרה. ומילא אם זה היה מקרה יחיד, אבל זה לא, יש עותקים עתיקים אחרים של הספר הזה שגם בהם כתוב שמספר החיה הוא 614. כלומר זה לא מקרה בודד אחד של סופר שהעתיק אות אחת לא נכון אלא קיימות שתי גרסאות שונות של הספר. באחת כתוב 666 ובשנייה כתוב 614 ובכלל לא ברור איזו מהן היא המקור ואיזו היא השינוי. יכול להיות שבמקור זה היה 614 ו-666 זאת טעות במספר. דורון פישלר 16:35 אוקיי ואחרי שהבהרנו את כל זה, מה זה אומר המספר הזה? טוב בשביל זה צריך להבין באופן כללי מה הולך, מה הקטע, מה זה הספר הזה, מה זה החיה הזאת, על מה מדובר ומה הולך פה. וזה קשה. קודם כל זה טקסט דתי, ומכיוון שזה טקסט דתי יש לו הרבה פירושים. יש אנשים שמאות שנים יושבים ושוברי את הראש על מה זה אומר בדיוק ועדיין לא מסכימים אחד עם השני. קודם כל פחות או יותר אף אחד לא חושב שאלה באמת חיות, כלומר שמילולית בסוף העולם יגיע כבש עם שבע עיניים ושבע קרניים וכאלה דברים. זה לפחות חלקית אלגורי ויש לזה תקדימים. גם בתנ"ך האורגינל יש קטעים שמזכירים את זה. יש את יחזקאל והחזון שלו שמדבר על כל מיני דברים מאוד מאוד מוזרים וישנו גם החזון של דניאל שגם הוא מתאר דברים שונים והוא מדבר על חיות. דניאל מדבר על ארבע חיות גדולות שעולות מהים, זה מאוד מזכיר את זה. הראשונה נראית כמו אריה עם כנפיים של נשר, השנייה נראית כמו דב, השלישית נראית כמו נמר אבל עם ארבע כנפיים וארבעה ראשים. כלומר הם ויוחנן היו באותו קטע. אז מה זה החיות האלה? עכשיו זה חלום, אף אחד לא חושב שאלה חיות אמיתיות. הפירוש הכי מקובל על זה של רש"י ושל אחרים זה שאלה ארבע ממלכות או ארבעה מלכים שיעלו וינסו להשתלט על העולם. אז לפי זה אלה ארבע מלכויות שכולן כבר קרו. כלומר זו הייתה נבואה לעתיד אצל דניאל אבל בשבילנו זה כבר העבר. והארבע חיות האלה הן בעצם בבל, פרס, יוון ורומא. ארבע אימפריות שכל אחת בתורה כבשה את ארץ ישראל. דורון פישלר 18:24 אוקיי, אז גם בחזון יוחנן אם אנחנו לא באמת מצפים לחיה אלא זה מייצג משהו, בן אדם, מלך או תופעה או ממלכה בעולם האמיתי, אז החיה היא איזה שהוא מנהיג גדול ומסוכן ומרושע שישתלט על הרבה מדינות ויאמלל הרבה אנשים ויגרום למלחמה גדולה. השאלה היא מתי זה יקרה? או קרה? או קורה? השאלה אם הוא מדבר על משהו שבשבילנו כבר קרה, כי מלחמות ואסונות גדולים היו הרבה כאלה ב-2000 השנים האחרונות ובטח אפשר למצוא כאלה שמתאימים פחות או יותר למה שמדובר עליו בספר, או שלא, שזה מדבר על משהו שעדיין לא קרה. אז יש אנשים, הרבה אנשים, שחושבים שזאת נבואה לעתיד, כלומר מה שמתואר פה עדיין לא התרחש אבל זה יקרה ויש לנו את הדיווח מהספר כדי לדעת בערך מה יקרה, תתכוננו. וזה יקרה בקרוב כי זה מה ששימושי בנבואה, זה מפחיד אנשים. אם אתם משוכנעים שממש בקרוב הולכת לבוא חיה גדולה עם שבעה ראשים או משהו כזה ותשמיד את העולם, אז אולי תהיו נוצרים טובים יותר. וכאן הנבואה הזאת עושה דבר מאוד חכם בשביל נבואות וזה שהיא לא ברורה. השיעור הראשון לנביאים: אם אתם רוצים להיות נביאים טובים, תהיו לא ברורים. כי אם אתם אומרים בדיוק למה אתם מתכוונים, אז קל מאוד לדעת האם זה רלוונטי אליכם או שלא וקל מאוד לדעת שאתם לא באמת רואים את העתיד. כלומר אם נוסטרדמוס היה כותב 'ואז ב-4 באוגוסט שנת 1963 יתפרץ הר געש גדול בדרום פינלנד ויהרוג 208 אנשים ואת הפרה של יורגן יורגנסן אוי אוי אוי', אז היינו מגיעים לתאריך הזה ומסתכלים ומגלים שזה לא קרה ולפרה של יורגן יורגנסן שלום, ואז היינו מגיעים למסקנה המתבקשת והנכונה שנוסטרדמוס לא באמת ראה את העתיד ולא באמת מבין מהחיים שלו. אבל אם הוא כותב משהו כמו 'בחודש השביעי של השנה הארוכה מכולן מלך גדול ירד מהשמיים ואחריו לוחם מאדים ללא הפרעה', אז אנחנו לא יודעים על מה זה ואנשים יתחילו לפרש. כלומר זה רלוונטי זה עליהם. השנה הארוכה מכולן זה בלי ספק מדבר על 2020, כן? והחודש השביעי... אה אבל זה לפי הלוח היהודי או המוסלמי או הנוצרי? כל חודש הוא החודש השביעי אם מתחילים לספור שבעה חודשים קודם. והמלך הגדול זה פצצת אטום או שזה אסטרואיד או שזה מסמל את שובו של אלביס? בקיצור כל אחד יכול לראות בזה מה שהוא רוצה ולכן כולם חושבים שהם יודעים מה זה אומר והטקסט נשאר רלוונטי. דורון פישלר 21:05 אז אותו הדבר מאוד נכון לגבי חזון יוחנן. זה אחד הטקסטים הנבואיים הכי מוכרים בעולם והוא מצד אחד ספציפי בדברים מסוימים, כלומר הוא מדבר על ירושלים ועל עפולה, אבל מצד שני הוא מאוד לא ברור, אפשר לפרש אותו בהמון צורות ולכן אני מבטיח לכם שבכל תקופה, בכל שנה בהיסטוריה מישהו חשב שזה מדבר על היום, על בדיוק עכשיו, והחיה היא בדיוק הדבר שקורה עכשיו. החיה היא גרמניה הנאצית או שהיא אובמה או שהיא אני לא יודע, ליכטנשטיין. יש תיאוריה שאומרת שהחיה היא החיסון נגד קורונה. אני לא צוחק עכשיו. הטקסט הזה מספיק לא ברור כדי שאפשר יהיה למצוא כאילו ראיות שתומכות בכל דבר. ואחד הסימנים הכי חשובים בטקסט הוא כמובן המספר 666, מכיוון שכתוב במפורש ש-666 זה המספר של החיה. אז אם אני מצליח לקשר את הדבר, מה שזה לא יהיה שאני נגדו, למספר 666, זה סימן ברור שזה בטוח נכון והפירוש שלי הוא נכון. ולכן יש המון תיאוריות לגבי המשמעות של 666 ומה זה בעצם אומר. למשל, ב-1981 נבחר נשיא חדש לארצות הברית, הנשיא רייגן. רונלד רייגן. רונלד וילסון רייגן, זה השם המלא שלו. עכשיו כמה אותיות יש בשם הפרטי של רונלד וילסון רייגן באנגלית? רונלד זה שש אותיות, בשם האמצעי וילסון - שש, ורייגן - שש. לכן רונלד רייגן הוא השטן! או הקטע הזה שאי אפשר לקנות או למכור שום דבר בלי הסימן של החיה, אז שימו לב לזה: לכל מוצר שאתם קונים יש ברקוד. קווים שחורים ולבנים כאלה שאפשר לסרוק, שעושים 'ביפ'. עכשיו הקווים השחורים האלה הם פשוט ייצוג של מספרים. כלומר יש שרשרת של קווים שחורים ולבנים שכל צירוף של שחור ולבן כלשהו הוא מייצג מספר. פשוט לקורא ברקוד יותר קל לקרוא קווים מאשר מספרים. עכשיו אם תסתכלו על ברקוד של לא משנה איזה מוצר תגלו שתמיד הם מתחילים ומסתיימים באותו הדבר. כלומר יש שני קווים שחורים דקים בהתחלה - שחור לבן שחור, ובסוף אותו דבר - שחור לבן שחור. וגם באמצע יש תמיד את שני הקווים האלה שלפעמים הם קצת יותר ארוכים מהאחרים. עכשיו הקווים האלה פשוט נועדו לסמן את ההתחלה והסוף וככה לעזור למכשירים למצוא את הברקוד איפה הוא מתחיל. אבל אם אתם מסתכלים על הקווים האלה לא כסימן אלא כספרה, אז הספרה שהם מייצגים היא שש. ולכן כל ברקוד על כל מוצר בעצם כולל 666. ברקוד הוא השטן! דורון פישלר 24:03 או בקוד ASCII, זה הקוד לטקסט במחשבים, כלומר כל סימן פיסוק, כל ספרה או אות יש לו מספר בקוד הזה. עכשיו האות א' המספר שלה הוא 65, אות ב' - 66 וכו' וכו'. עכשיו מי מפיץ את כל המחשבים האלה? האיש שמאחורי מיקרוסופט, ביל גייטס. השם המלא שלו הוא וויליאם גייטס השלישי. ואם אתם מסכמים את ערך האותיות בקוד ASCII של Bill Gates 3, אתם מקבלים שש מאות שישים ושש. ואם זה לא מספיק, יש פטנט בבעלות מיקרוסופט שהכותרת שלו היא Cryptocurrency system using body activity data. אני לא יודע מה זה אומר, זה שיטה להרוויח מטבעות קריפטו באמצעות התעמלות או משהו, אבל המספר של הפטנט הזה הוא WO 2020 060606. והוא נמצא בבעלות מיקרוסופט, אין כל ספק, ביל גייטס הוא השטן. יש הרבה כאלה. על כל נשיא ועל כל אפיפיור יש אנשים שמספיק לא אוהבים אותם כדי למצוא איך הם קשורים איכשהו למספר 666 ולכן הם האנטי-קרייסט. כי זה לא כזה קשה למצוא בקשר לכל בן אדם משהו שמוזכרות בו שלוש פעמים הספרה שש. דורון פישלר 25:41 אבל נניח לרגע שיוחנן לא באמת התכוון לביל גייטס וגם לא לרייגן וגם לא לברקוד, מה זה באמת אומר? ישנה אפשרות לנתח את זה לא בתור טקסט נבואי, כי אין באמת נביאים, אלא בתור טקסט ספרותי שמישהו כתב פעם. הוא התכוון למשהו והוא התייחס סביר להניח לדברים שנמצאו לידו בעולם באותו זמן, דברים אקטואליים שקרו באותו רגע. ויכול להיות שזה אפילו לא אמור להיות נורא מסתורי, הוא פשוט מדבר בקודים שאנחנו לא מכירים. כל הדיבורים האלה על חיות עם מספרים שונים של קרניים ומספרים סודיים וכל זה, יכול להיות שכל העסק הזה הוא בעצם מאוד ברור אם רק הייתם חיים בארץ ישראל במאה הראשונה לספירה. כי תמיד יש דרך לדבר על דברים בלי באמת לדבר עליהם. אם אני הייתי מדבר על הילד שנשאר בחיים שהביס את זה שאין להזכיר את שמו, סביר להניח שאתם יודעים בדיוק על מה אני מדבר, נכון? למרות שזה היה טקסט מסתורי מאוד. או אם אני מדבר עם אוהדי NBA על מספר 23, הם כנראה ידעו על מי אני מדבר גם אם אני לא אזכיר את השם שלו. מצד שני, אם הייתי אומר משפט פשוט כמו: 'בואנה, בגלל העבודות של הקו האדום הדרך מבני ברק לפתח תקווה הולכת להיות סיוט מחר'. עכשיו נגיד שמחר מתרחש אסון עולמי, העולם חרב, התרבות התמוטטה והניצולים מקימים חברה חדשה והם מנסים בחפירות ארכיאולוגיות לשחזר את התרבות שלנו, אבל כל מה ששרד זה המשפט הבודד הזה. ועכשיו הם מנסים להבין מה המשפט הזה אומר. עכשיו אפילו אם אתם מבינים את כל המילים זה עדיין מאוד מאוד מסתורי. מי אלה הבנים של הברק? ומה הוא הפתח של התקווה ולמה יש ביניהם קו אדום שאותו אסור לחצות כי הוא הופך את העולם לסיוט? האם זו הייתה נבואה על סוף העולם העתיד לבוא? אף אחד לא יודע ולכו תנסו להסביר את זה עכשיו. אבל ברגע שאתם יודעים על מה מדובר זה לא באמת כזה מורכב. דורון פישלר 27:57 אז על מה סביר שיוחנן מדבר? עוד מדניאל אנחנו יודעים שהחיות האלה יכולות לייצג אימפריות, ממלכות, והחיה הרביעית אצלו הייתה חיה עם 10 קרניים שלפי הפירוש המקובל ייצגה את רומא. לחיה אצל יוחנן גם יש 10 קרניים. אז... רומא? שבעה ראשים ו-10 קרניים יכול להתייחס לשבע הפרובינציות של רומא ו-10 מלכים שמלכו בהם. אוקיי וחוץ מזה ארץ ישראל נמצאת בתקופה הזאת תחת הכיבוש הרומי. הם לא אוהבים את זה, כי מה הרומאים בכלל עשו למעננו? שום דבר. אז יש מרידות נגדם, המרד הגדול זה פחות או יותר בתקופה הזאת. אז אם אתם יהודים או נוצרים מוקדמים שחיים בארץ ישראל במאה הראשונה לספירה תחת כיבוש הרומאים, הגיוני שאתם לא אוהבים את רומא. וכשאתם שומעים מישהו מדבר על המפלצת הגדולה בעלת שבעת הראשים שכובשת את הכל ועושה מלחמות, אתם לא צריכים עוד פרשנות, ברור לכם שמדובר על רומא. אפילו בכל פעם שאתם הולכים לשוק לקנות או למכור משהו, אתם משתמשים במטבעות שעליהם חקוקים השם והתמונה של הקיסר הרומי. אז זה לא באמת מסובך. דורון פישלר 28:53 אבל מה עם המספר? הוא כותב 'מי שבינה לו יחשב מספר החיה כי מספר אדם הוא'. כלומר הסופר כותב שיש פה סוג של חידה, אבל אם אתם חכמים אתם תדעו לחשב למה אני מתכוון. המספר של החיה הוא מספר של אדם, כלומר כאן לא מדובר על רומא כולה אלא מספר של אדם ספציפי והמספר הזה הוא 666. אם אתם אומרים למישהו במאה הראשונה לחשב את המספר של איש, איך הוא יחשב אותו? הוא לא יעשה את זה ב-ASCII, הוא לא יעשה את זה בברקוד. הוא יעשה את זה בשיטה הכי ישנה שיש, גימטריה. הגימטריה הישנה והטובה, הכי בסיסית. גימטריה היא דרך מאוד ידועה ביהדות למצוא משמעות בדברים והיא גם ידועה לשמצה בזה שאפשר למצוא בה כל דבר שבא לכם למצוא כי יש הרבה דרכים להגיע לכל מספר. למשל אם אני מנסה להגיע ל-666 בגימטריה, אז אני יושב לילות ארוכים לאור הנר עם חשבונייה ובסופו של דבר מצאתי את התשובה. השם ששווה ל-666 הוא גדי פינקלשטיין. אני לא יודע מי זה גדי פינקלשטיין, אבל זה לא בהכרח הוא, כי 666 זה גם רונית. וגם נורית. אבל זה לא הסוף, 666 זה גם הסכום של כמה דברים נוראיים אחרים למשל פיצה עם אננס, כן כן כן, שווה בדיוק ל-666. ורן לוי הוא שטן שווה בדיוק ל-667, אבל זה כמעט, כלומר אם אתם כותבים את זה בלי ה-א' ב-'הוא' אז אולי זה מסתדר... טוב יאללה אני צריך להפסיק. רגע, 'אני צריך להפסיק' שווה בדיוק ל-666. די! מספיק עם זה כבר! בקיצור יש המון המון דברים שאפשר להגיע בהם ל-666 או לכל מספר אחר שבא לכם, זה לא אומר כלום. ובכל זאת יש שם אחד מסוים שיותר סביר מהאחרים שהכוונה היא אליו. השם הזה הוא נירון קיסר. נירון קיסר היה הקיסר של רומא במשך כמה שנים במהלך המאה הראשונה. הוא לא היה קיסר פופולרי. אם יש דבר אחד ששמעתם על נירון זה שהוא שרף את רומא וניגן בכינור תוך כדי, נכון? דבר שהוא לא נכון מהרבה בחינות כי הייתה שריפה גדולה ברומא בזמן השלטון שלו אבל אין ממש שום סיבה להניח שזה נירון קיסר שהצית את השריפה הזאת והוא גם לא ניגן בכינור כי עוד לא המציאו את הכינור. בכל אופן הוא היה בן אדם לא סימפטי מכמה בחינות, כלומר הוא הרג את אמא שלו למרות שסביר להניח שהיא תכננה להרוג אותו ובסטנדרטים של רודנים היסטוריים הוא לא היה כזה רע. יש אנשים שגרמו להרבה יותר מוות וחורבן ממנו, אבל הוא לא היה פופולרי. הוא היה קיסר שאנשים שנאו ולכן המציאו עליו כל מיני סיפורים שהם לא בהכרח נכונים, כינור וכל זה. בכל אופן נירון קיסר הוא הקיסר של רומא ואנחנו לא אוהבים את רומא ונירון מייצג את רומא וכשמחשבים את מספר החיה שהוא מספר של איש, איזה איש זה יכול להיות אם לא הקיסר? הבן אדם שהתמונה שלו נמצאת על כל מטבע. ונירון קיסר בגימטריה זה 676 אבל בעברית של אז כתבו את המילה קיסר בלי י', קסר, ולכן זה יוצא 666. זה לא השטן, זה נירון קיסר. דורון פישלר 33:01 עכשיו האם זאת באמת הכוונה? כמו שאמרתי יש הרבה מאוד אפשרויות אבל יש עוד ראיה נסיבתית שתומכת בתיאוריה הזאת. בעברית כשאני מדבר על נירון קיסר, ככה אני קורא לו, נירון, אבל אם הייתי מדבר עליו באנגלית על הקיסר ששרף את רומא הייתי קורא לו נירו. בלי הנון הנוספת בסוף, כמו שיודע כל מי שצרב דיסקים בניינטיז. כלומר יש שתי דרכים לאיית את השם של נירון קיסר, עם ובלי נון נוספת. עכשיו אם אני מחשב את השם נירו קסר בלי הנון מה שיוצא זה 614. כלומר שתי הגרסאות הקיימות למספר הזה מתאימות לשתי הגרסאות של אותו שם. יש מצב שמי שהעתיק את הספר ידע בדיוק על מה ועל מי מדובר אבל הוא אמר 'רגע אני כותב את זה בלי נון' אז הוא שינה גם את המספר בהתאם. זה נשמע מאוד הגיוני כל העסק הזה. עכשיו גם עם התיאוריה הזאת יש עוד כמה בעיות שגורמות לה להישמע קצת פחות אמינה. למשל אם הספר הזה כתוב ביוונית למה הוא משתמש בגימטריה עברית דווקא? אולי זה נכתב במקור בעברית ורק אחר כך תורגם ליוונית. בעיה אחרת היא שאנחנו לא יודעים בדיוק מתי הספר הזה נכתב אבל רוב החוקרים חושבים שהוא נכתב אחרי שנירון קיסר כבר מת. אז מה נטפלו עליו? גם על זה יש אפשרויות, אולי אנשים חשבו שהוא לא באמת מת ושהוא עוד יחזור או פשוט השם של נירון קיסר באמת הפך כבר לשם נרדף לאימפריה הרומית. אנחנו לא יודעים בוודאות ואנחנו כנראה לעולם לא נדע בוודאות שזאת באמת הכוונה אבל זאת נשמעת כמו התיאוריה הכי סבירה. דורון פישלר 34:50 אז מה הייתה השאלה? מה הקשר בין 666 לשטן? התשובה היא - אין באמת קשר. בראיה היסטורית לא דתית המספר 666 מייצג כנראה את נירון קיסר והאימפריה הרומית שאתם יכולים לאהוב אותה או לא לאהוב אותה אבל היא לא כל כך בסביבה בימינו, אז אתם יכולים להירגע. עכשיו הפסקה קטנה, פרסומת, ואחרי זה אני אדבר על המספר היחיד היותר גרוע מ-666: 555. דורון פישלר 35:30 אם אתם רואים סרט ובסרט מישהי מרימה טלפון ומחייגת מספר, ולא משנה אם היא מחייגת לסוכנות בילוש או לחבר שלה או למגרש שדים, מה המספר שהיא מחייגת? התשובה היא שזה מספר שמתחיל ב-555. בגלל כשאתם רואים סרטים אמריקאים כל מספרי הטלפון מתחילים ב-555. זה מאוד ידוע, זה תמיד נכון, הם גם צוחקים על זה. כלומר כל הסרטים מתרחשים בעולם שבו כל מספרי הטלפון מתחילים ב-555. למה? לפני הרבה זמן מפיקי סרטים גילו שאם יש מספר טלפון אמיתי שמופיע בסרט, אנשים יתקשרו אליו. אני לא יודע איזה מין בן אדם רואה סרט ובמקום לשים לב לעלילה הוא מחליט לרשום את המספר שהגיבור התקשר אליו בשביל לנסות להתקשר אחר כך ולראות מי זה. זה סרט! זה לא באמת! אתה לא באמת תגיע לברוס וויליס או מה שזה לא יהיה. אבל אנשים עושים את זה, זאת עובדה. כל פעם שמופיע מספר אמיתי אז האנשים שיש להם את המספר הזה באמת לרוע מזלם מוצפים בשיחות מאנשים שראו את הסרט. כדי שהדבר הזה לא יקרה אז הוחלט להשתמש בסרטים רק במספרים שמתחילים ב-555, שזו קידומת שלא קיימת באמת בארצות הברית. כלומר לאף אחד אין באמת מספר שמתחיל ב-555. בישראל כן דרך אגב, זאת אומרת יש אנשים שבאמת יש להם את המספר של ג'רי סיינפלד או מה שזה לא יהיה. השיטה הזאת עובדת, כן? זה הופך את הסרטים לטיפה פחות ריאליסטיים אבל זה עובד. ובנקודות הבודדות בהן לא משתמשים בה זה עדיין בעייתי. בסרט 'ברוס הגדול מכולם', זה הסרט שבו ג'ים קארי פוגש את אלוהים, אז מתישהו בתחילת הסרט הוא מקבל הודעה בביפר שלו, ביפר זה דבר שהיה פעם ששלחו הודעות לא משנה, עם מספר טלפון. המספר טלפון שהוא צריך להתקשר אליו שמגיע לאלוהים כן? הוא 766-2323. עכשיו מה שלא מופיע פה זה האזור חיוג. והיוצרים של הסרט כנראה חשבו שמכיוון שלא מצוין אזור חיוג אז זה לא מספיק ספציפי אז אף אחד לא יטריד אף אחד. זה לא היה נכון. מה שקרה זה שאנשים התקשרו למספר 766-2323 בכל אזור חיוג בארצות הברית. יש אלפי אנשים שהמספר הזה הוא המספר שלהם באיזשהו מקום וכולם ספגו הטרדות. מה שעוד יותר מוזר זה שבמקרה בצפון קרוליינה היה מקום שבו המספר הזה הוביל לכנסייה והכומר במקרה קראו לו ברוס. אז אם אנשים התקשרו לשם וניסו לדבר עם אלוהים זה... כן, זה יכול להיות בעייתי. אז נאלצו לשנות את זה. כשהסרט יצא מחדש ב-DVD, בלו-ריי וכאלה דברים שינו את המספר. עכשיו המספר של אלוהים הוא 555-0123. כי גם לאלוהים אין פרוטקציה, המספר שלו הוא 555. דורון פישלר 38:52 זאת הייתה התשובה, את כל הפרקים של הפודקאסט אתם יכולים למצוא באתר של עושים היסטוריה או בכל אפליקציית פודקאסטים. עדכונים על פרקים חדשים ועל הרצאות שלי אתם יכולים למצוא בעמוד הפייסבוק דורון פישלר נגד העולם. יותם אלחמי ערך והפיק את הפרק הזה, אביב שם טוב ייעוץ ותמיכה מורלית, שרה ווכטל כוריאוגרפית קרבות, רן לוי הוא השטן, דני תימור המנהל העסקי. אני דורון פישלר, היי ושלום. אוי אוי אוי!
        ]]></content:encoded>
    </item>
    
    <item>
        <title>[התשובה] למה המיקרוגל לא מקרר? (שידור מעודכן)</title>
        <link>https://mat-mo.github.io/podtext/episodes/htshvbh/htshvbh-lmh-hmyqrvgl-l-mqrr-shydvr-m-vdkn.html</link>
        <guid>https://mat-mo.github.io/podtext/episodes/htshvbh/htshvbh-lmh-hmyqrvgl-l-mqrr-shydvr-m-vdkn.html</guid>
        <pubDate>12 ביולי 2021</pubDate>
        <description>Transcript for [התשובה] למה המיקרוגל לא מקרר? (שידור מעודכן) from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל "רגע, אבל אם הוא עשה ככה..." תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם, כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:33 היי, אני דורון וזו התשובה. כמו שאתם יודעים, יש טופס באתר של התשובה שבו אנשים יכולים לשלוח לי שאלות שמהן אני בוחר את השאלות לענות עליהן. והנה כמה שאלות שקיבלתי בזמן האחרון. הלל שאל: יש לי שאלה חשובה, למה אנחנו מפליצים? אלי שאל: מדוע האוכל הבריא לא טעים והאוכל הטעים לא בריא? יודה שאל: למה יש דווקא שבעה ימים בשבוע? וערד שאל: למה נהוג לאכול פופקורן בקולנוע? ומשפחת ליבנת שאלה: מאיפה הגיעו המילים של קווא-קווא-דה-לה-אומה? עכשיו, אלה כמובן הרבה שאלות בהרבה תחומים שונים, אבל לכולם יש דבר אחד משותף - אני עניתי עליהן כבר. אני עניתי עליהן בהרחבה. כל השאלות האלה הן שאלות שכבר יש להן תשובה בתשובה. יש פרק שמוקדש לכל אחת מהן. מה הקטע של אנשים לשאול שאלות שכבר עניתי עליהן? האמת היא שזה ברור, נכון? לפודקאסט הזה יש הרבה פרקים כבר, ולא כולם שמעו את כולם. אני לא יכול באמת לצפות מכל המאזינים קודם כל לשמוע את כל הפרקים שיש לפני שהם שואלים שאלה. אבל התשובות שם. אם אתם חופרים בארכיון, אז יש שם כבר תשובות. אני חושב שפשוט הרבה פעמים אנשים שומעים את הפרקים האחרונים שיצאו ולא את הפרקים הישנים יותר, וככה הפרקים היותר ישנים נוטים להיעלם בערפילי ההיסטוריה. ואני אגיד לכם מה נעשה. אנחנו הולכים מדי פעם, לא לעיתים קרובות, לא כל שבוע גם לא כל שבועיים, לשחרר פרקים ישנים מחדש. אני לא הייתי קורא לזה שידור חוזר, יותר שידור מעודכן, כי אני הולך לנצל את ההזדמנות הזאת גם כדי להוסיף קצת לפרקים האלה ולתקן דברים אם צריך. זה לא במקום פרקים חדשים, יהיו גם פרקים חדשים, הפרק החדש הבא יגיע ממש בקרוב, אבל זאת גם הזדמנות בשבילי טיפ-טיפה לנוח כי קיץ וחם ותנסו אתם לתחקר פרק שלם כל שבועיים בחום הזה. אז אפרופו חום, ממש לאחרונה דניאל שאלה או שאל האם אפשר לקרר את הבית בעזרת מקרר. וגם זאת שאלה שעניתי עליה, אבל לזכות דניאל צריך להגיד שאני עניתי על השאלה הזאת בפרק שהשם שלו הוא למה המיקרוגל לא מקרר. אז קשה להאשים אותם שהם לא ידעו שהתשובה הזאת שם לפי השם של הפרק. הפרק על למה המיקרוגל לא מקרר בעצם התעסק בהרבה דברים שמקררים ומחממים, כמו מיקרוגל ומקרר ומזגן ותנור וקור וחום בכלל. הוא היה אחד הפרקים הכי מוקדמים של התשובה ואולי עד היום נשאר הפרק שהיה הכי קשה לכתוב אותו, כי תרמודינמיקה זה קשה. בפרק הזה הייתה גם טעות קטנה וזאת הזדמנות טובה לתקן אותה, להעלות גרסה מתוקנת שלה. אז בבקשה, למי שלא שמעו, למי ששמעו ורוצים לשמוע שוב, אז עכשיו הפרק למה המיקרוגל לא מקרר, ומיד לאחר מכן תוספת שלא הייתה בפרק המקורי. האזנה נעימה. רן 06:16 אהלן דורון, זה רן מירושלים. רציתי לדעת, אם יש לי מיקרו שמחמם את האוכל שלי בתוך דקה, למה אין מיקרו שמקרר את האוכל שלי בתוך דקה? יש לך תשובה? דורון פישלר 06:33 והוא לא היה היחיד ששאל אותי את זה דרך אגב. אלדד גם שאל אותי את זה, וכששאלה חוזרת כמה פעמים זה ברור שזה באמת דבר שמעניין אנשים ואני יכול להבין את זה. נגיד אני חוזר הביתה ובא לי פיצה וקולה, אבל כל מה שיש לי זה שאריות מאתמול, אז יש לי פיצה קרה וקולה חמה. אם יש לי פיצה במקרר מאתמול זה לא בעיה, אני מכניס אותה למיקרו, דקה, טינג! היא הופכת לחמה, סבבה. אם יש קולה והיא פושרת, אני יכול להכניס אותה למקרר ובעוד שלוש שעות או ארבע היא אולי תהיה קרה. וזה מעצבן, כי קולה חמה זה לא טעים. אז למה? למה יש לנו מכשיר שמחמם מאוד מהר אבל לקרר לוקח כל כך הרבה זמן? וזאת שאלה קשה. באמת, זאת שאלה קשה. מכל השאלות שעניתי עליהן עד עכשיו, זאת השאלה שהכי הסתבכתי איתה, כי העסק התמים הזה של למה לא לקרר פחית מהר, זה מאוד מהר מוביל לענייני תרמודינמיקה לא פשוטים בכלל. למעשה השאלה הזאת מובילה ישירות לסוף היקום. אבל נתחיל מהמיקרוגל. מיקרוגל בתור התחלה הוא כבר מכשיר קצת מוזר כי הוא לא עובד כמו מכשירים אחרים שמחממים. תנורים בדרך כלל עובדים באופן מאוד ברור, יש שם גוף חימום שזה גוף שהוא חם, מבריק השם הזה, ואנחנו שמים דברים ליד הדבר החם ואז הם מתחממים. הגיוני. אבל מיקרוגל הוא קצת מוזר כי הוא לא חם. אין שום גוף חימום במיקרוגל כי מיקרוגל טכנית לא עושה חום, הוא עושה קרינה. קרינה זה הרבה דברים. האור שאנחנו רואים הוא קרינה, וויי-פיי זה קרינה, וגלי רדיו וקרני רנטגן, זה הכל תדרים שונים, כלומר סוגים שונים של קרינה. וסוגים שונים של קרינה עושים דברים שונים. למשל, קרני רנטגן זו קרינה שעוברת דרך הגוף אבל עוצרת בעצמות וככה מאפשרת לצלם אותם. התדר של מיקרוגלים, כלומר קרני מיקרו, הם כאלה שעוברים דרך הרבה חומרים בלי לעשות כלום, אבל יש חומר אחד שכן מגיב להם: מים. הקרינה הזאת מעצבנת את המולקולות של המים. היא גורמת להם לזוז יותר מהר, או במילים אחרות, היא מחממת את המים. היא לא מחממת כמעט שום דבר אחר, רק מים. אבל מה, בכל דבר שאנחנו אוכלים יש מים. בתפוח אדמה יש הרבה מים, בבשר יש מים, בפיצה יש מים, אז המיקרוגל מחמם רק את המולקולות של המים אבל הן מן הסתם מחממות את כל השאר. ומכאן מגיע כל העניין הזה שמיקרוגל מחמם דברים בצורה שונה מתנורים אחרים, כי האוכל כאילו מתחמם מבפנים החוצה ולא מבחוץ פנימה. אוקיי, אז העסק הזה ברור. יש מכשיר שעושה קרינה בתדר שמחמם. למה שלא פשוט נעשה מכשיר עם קרינה בתדר שמקרר? אז זהו ש... אין דבר כזה. אין תדר של קרינה שמקרר. ויש לזה סיבה טובה. אז מה הסיבה ואיך היא מובילה לסוף היקום? בואו נתחיל ממשהו עוד יותר פשוט. מה זה חום בכלל? כשאנחנו אומרים שמשהו הוא חם, למה אנחנו מתכוונים? כל חומר, כמו שכולם יודעים, מורכב מאטומים. סלע, מתכת, מים, פיצה, חתול, הכל מורכב מהרבה מאוד אטומים. והאטומים האלה זזים. אני לא מתכוון במובן שאם החתול זז אז כל האטומים שלו זזים, זה נכון, כן? אבל לא לזה אני מתכוון. אני מתכוון שגם חומר שנמצא במנוחה וכאילו פשוט שוכב שם ולא זז, האטומים שלו לא באמת יושבים במקום ולא זזים. הם זזים, הם רועדים, הם זזים אחד מסביב לשני. עכשיו, מכיוון שמדובר באטומים, כלומר דברים מאוד מאוד מאוד קטנים, אנחנו לא יכולים לראות את התנועות האלה. הם הרבה יותר מדי קטנות. מה שאנחנו כן יכולים זה להרגיש את זה. להרגשה של אטומים שזזים מהר אנחנו קוראים חום. חום זה פשוט המידה של כמה מהר זזים האטומים בתוך החומר. עכשיו, בחומר מוצק האטומים מסודרים אחד ליד השני באופן מהודק וקרוב וצפוף ככה שאין להם הרבה חופש תנועה, הם לא יכולים להשתולל הרבה. אבל אם האטומים זזים מהר מדי, אז הם כבר לא מחזיקים אחד את השני כל כך טוב ואז החומר מתפרק, כלומר נמס, הופך לנוזל. וכן, זה מה שקורה לחומרים כשמחממים אותם, הם נמסים. אם מחממים את החומר עוד יותר, אז בכלל האטומים מתחילים להתפרע ולעוף לכל הכיוונים ואז הוא הופך לגז. אז זה חום. חום זה מידת המהירות שבה האטומים בחומר זזים. עכשיו, אם זה חום, מה זה קור? אין דבר כזה. אין דבר כזה קור. קור הוא לא דבר. קור הוא פשוט חוסר בחום. קצת כמו שחושך הוא לא דבר, הוא פשוט חוסר באור. יש מכונות שמייצרות אור, מנורות, אבל אין מכונה שיוצרת חושך כי אי אפשר לעשות חוסר במשהו. יש גם מכונות שמייצרות סוכריות גומי בצורת דובון, אין מכונה שעושה חוסר בסוכריות גומי. ואותו דבר לגבי אור ואותו דבר לגבי חום. אז באופן דומה יש מכונות שיוצרות חום אבל אין מכונות שיוצרות קור. עכשיו זה הזמן שאתם אומרים "אוקיי, מה זאת אומרת אין מכונות שמקררות? מה עם המקרר? מה עם המזגן?". שאלה מצוינת, אני שמח ששאלתם, כי מקררים לא באמת מקררים. עכשיו, שאלה אחרת שעשויה לעלות לכם בראש היא האם דורון התחרפן לחלוטין וצריך לאשפז אותו כי הוא מדבר שטויות. "מקררים לא באמת מקררים! ג'ירפות לא באמת קיימות! הבבא תור-סוס!". אבל לא, לא, לא, יש היגיון בזה, תקשיבו, תקשיבו. נעזוב רגע את המיקרוגל, בואו נעבור לדבר על מקררים. הדרך הכי פשוטה לחמם דברים היא לשים לידן משהו חם יותר. כן, אני מדבר על מקרר, זה שנייה, אני תיכף אגיע לזה. חלק מהחום עובר מהגוף החם יותר לגוף הפחות חם. הטמפרטורה של שניהם מתקרבת אחת לשנייה. תחשבו על שולחן ביליארד שעל חצי ממנו יש כדורים שעומדים במקום, לא זזים. ובחצי השני יש כדורים שמתגלגלים מהר ועפים לכל הכיוונים. עכשיו, מהר מאוד כמה מהכדורים שמתגלגלים יפגעו בכדורים שעומדים ויזיזו אותם, ויגרמו גם להם לזוז. אבל בזה שהם פוגעים בהם, אז הם בעצמם יואטו קצת. כלומר, לעמוד ליד משהו שזז מהר גורם גם לך לזוז קצת. לעמוד ליד משהו חם גורם לך להתחמם. כלומר, חום נוטה לעבור מדברים חמים לדברים קרים שלידם. עד כאן הכל הגיוני. אם אתם רוצים לחמם משהו, שימו לידו משהו יותר חם ממנו. ואם אתם רוצים לקרר משהו, שימו לידו משהו יותר קר. אם אתם רוצים לקרר פחית בירה, שימו אותה ליד משהו יותר קר ממנה, ואז החום מהפחית עובר אל החפץ היותר קר והיא מתקררת. זה מה שמקרר עושה. בתוך המקרר, בדופן האחורית שלו, יש צינור ארוך עם גז מאוד קר. הוא קר יותר מהאוויר שבמקרר, ולכן האוויר שבמקרר מעביר את החום שלו אל הנוזל הזה והאוויר שבמקרר מתקרר, ואיתו כל מה שנמצא שם. זה לוקח הרבה זמן, אבל זה קורה. אבל זה לא כל הסיפור. אחרי שהגז סופג את החום, הוא עובר הלאה אל הצד האחורי של המקרר, שם יש מדחס שדוחס את הגז הזה עד שהוא הופך לנוזל. ובתהליך הזה הוא מאוד מתחמם, והנוזל הזה עובר הלאה לצינורות שבצד האחורי של המקרר. עכשיו, במצב נוזל הוא הרבה יותר חם מכפי שהוא היה כשהוא היה גז, הוא אפילו יותר חם מהאוויר שבחוץ, ולכן הוא פולט את החום הזה החוצה. ואתם יכולים להרגיש את זה. שימו יד על הצד האחורי של מקרר ואתם תוכלו להרגיש שהוא לא קר, הוא חם. אחרי שהוא פולט את החום שלו בחוץ, הנוזל מתפשט שוב ושוב חוזר להיות גז וחוזר למקרר וחוזר חלילה. כלומר, מה שכל התהליך הזה עושה בסופו של דבר זה להעביר את החום מתוך המקרר החוצה. או אם אתם מתעלמים מכל שאר המקרר ומסתכלים רק על הדופן האחורית שלו, מה שמקרר עושה זה להזיז חום מצד אחד שלו לצד השני. לכן אם חם לכם בקיץ ואין לכם מזגן ואתם חושבים על הרעיון הסופר מבריק פשוט לפתוח את הדלת של המקרר ואז המקרר יקרר לכם את כל הבית - זה לא יעבוד. זה לא יעבוד. הטמפרטורה בחדר תישאר אותו דבר, כי המקרר לא מקרר, הוא פשוט מזיז את החום מנקודה אחת בחדר לנקודה אחרת בחדר. והאמת שזה בעצם עוד יותר גרוע. כי כדי לפעול, כדי להזרים את כל הנוזל ולהפוך אותו לגז וחזרה וכל זה, המקרר צריך מנוע. ומנוע מתחמם. כל מנוע. מנוע של מכונית לא נועד לחמם, כן? הוא נועד לגרום למכונית לזוז ממקום למקום, אבל כשהוא עובד הוא מתחמם. המכסה מנוע של מכונית שנוסעת תמיד חם. הסלולרי שלכם אפילו לא מזיז דברים פיזית ממקום למקום, הוא רק עושה חישובים ומציג לכם דברים על המסך ועדיין זאת עבודה ולכן אתם יכולים להרגיש שהטלפון מתחמם לכם ביד, בעיקר בזמן משחקים שמעבידים את המעבד שלו קשה. הגוף שלכם זה גם סוג של מכונה שמזיזה אתכם ממקום למקום וגם הוא חם, הוא פולט חום. אין אפס, כל מנוע שעושה איזושהי עבודה גם מתחמם. וזה נכון גם לגבי המנוע של המקרר. זה אומר שבסך הכל הכללי, בהשפעה שלו על העולם, המקרר לא רק שהוא לא מקרר, אלא המקרר מחמם. בואו נחזור שנייה לביליארד. תחשבו בביליארד על המשולש הזה של העשרה כדורים שמתחילים איתו, שמסודרים יפה, אחד-שתיים-שלוש-ארבע צמודים אחד לשני, לא זזים כמעט בכלל. אוקיי? איך לגרום לכל הכדורים האלה להתחיל להשתולל ולזוז לכל הכיוונים? זה ממש קל. אתם לא צריכים להיות שחקני מנוסים בשביל זה, פשוט קחו כדור, תגלגלו אותו לתוך המשולש הזה, לא משנה איפה, ותראו איך כולם פתאום מתפזרים לכל הכיוונים ומתחילים להשתולל. וזה מה שמיקרוגל עושה בערך. הוא לוקח קבוצות של אטומים מסודרים ומיושבים בדעתם שבקושי זזים, וזורק עליהם דברים. וככה הוא פוגע בהם וגורם להם להתפזר ולהתחיל לזוז, לחמם אותם. הוא עושה בלאגן. עכשיו, לגרום לאוסף כזה של כדורים שזזים לכל הכיוונים פתאום לחזור ולהפוך שוב למשולש מסודר ויציב - זה פשוט לא הולך לקרות. אתם יכולים לזרוק עליהם עוד כדורים כמה שאתם רוצים, אבל אתם לא יכולים להחזיר אותם להיות מסודרים. לכן אין שום דבר שמיקרוגל יכול לזרוק על אטומים שיגרום להם להסתדר בחזרה. וזאת בעצם הסיבה שקל יותר לחמם מאשר לקרר. לעשות בלאגן זה יותר קל מלעשות סדר. יותר קל להרוס מאשר לבנות, יותר קל לפזר מאשר לסדר, יותר קל לשבור צלחת מאשר לייצר צלחת. יותר קל לעשות בלאגן מאשר לעשות סדר וזה אשכרה חוק טבע. זה אחד מחוקי הטבע הכי בסיסיים וחשובים שיש. יש כאלה שקוראים לו החוק הכי חשוב ביקום. זה החוק השני של התרמודינמיקה. עכשיו אני יודע, אם הוא כל כך חשוב למה הוא השני? מה לעשות, זה המצב. החוק הראשון של התרמודינמיקה אגב הוא לא מדברים על תרמודינמיקה. לא באמת. לחוק השני של התרמודינמיקה יש כל מיני ניסוחים שכולם אומרים את אותו הדבר בכל מיני צורות מסובכות. למשל, האנטרופיה במערכת סגורה חייבת תמיד לגדול, או זרימה ספונטנית של חום תחול תמיד מהגוף החם לקר. הם כולם דרכים שונות להגיד בעצם את אותו הדבר, אבל מה שהחוק הזה אומר במילים פשוטות זה זה: דברים נוטים להתבלגן. זה אשכרה חוק טבע. אתם בטוח מכירים את זה גם בלי שום קשר לאטומים ולחום ולקרינה וכל העסק הזה. אתם מכירים את זה מהחדר שלכם. אתם יכולים לסדר את החדר פרפקט, כל דבר במקום, ובאותו רגע הוא יתחיל להתבלגן. כי במשך הזמן פתאום יש בגדים שנופלים מהגיגית של הכביסה, והשולחן מתכסה בניירות, ועל הרצפה יש אבק, וכוסות ודברים וחתול. זה כאילו קורה באופן טבעי, הכל נוטה להתבלגן. אתם יכולים לסדר את החדר שוב, כן, אבל כדי לסדר אותו אתם צריכים להשקיע עבודה. הבלאגן קורה לבד. זה חוק טבע. מערכות נוטות לזרום ממצב מסודר למצב מבולגן. מה זה מערכת? כל דבר. זה יכול להיות כוס מים. אם יש לכם כוס מים חמים ואתם שמים בה קוביית קרח, ברגע הראשון הכל מאוד מסודר. יש מים חמים, יש קרח קר, וקל מאוד לשרטט את הגבול בין החם לקר. זה פשוט, זה מסודר, ובאותו רגע מתחיל הבלאגן. הקוביית קרח מתחילה להינמס, ומים ממנה מתפזרים, והגבול בין החם לקר הופך להיות מסובך יותר, ותוך כמה דקות הקובייה תימס לגמרי ותישאר לכם כוס של מים פושרים שנמצאת בבלאגן מוחלט, ואין לכם שום דרך לראות איזה מהמולקולות של המים בכוס הייתה פעם קוביית קרח ואיזה הייתה מים חמים. אז הדרך הטובה לבלגן דברים היא לחמם אותם, כי כמו שאמרתי, דברים חמים הם יותר בבלאגן מדברים קרים. ובכל פעם שמשהו מתחמם, הוא קצת יותר מבולגן. ומכיוון ששוב, כמו שאמרתי, אנחנו לא באמת יודעים לעשות קור, אלא רק לעשות חום או להזיז חום ממקום למקום, אנחנו כל הזמן עושים יותר ויותר בלאגן ביקום. גם כשנדמה שאנחנו מסדרים משהו או מקררים משהו, בעצם אנחנו עושים את זה באמצעות יצירת יותר בלאגן או חום במקום אחר. ומכיוון שכל מנוע יוצר חום, כל עבודה יוצרת חום, אז בכל פעם שאנחנו עושים איזושהי עבודה, שאנחנו מפעילים איזשהו מנוע, שאנחנו עושים משהו, אנחנו תורמים טיפ-טיפה לעליית רמת הבלאגן בעולם. מה שמוביל אותנו לסוף היקום. גם היקום הוא כוס מים. כלומר היקום, כל הכוכבים בכל הגלקסיות, בכל הצבירים והכל, הוא מערכת מאוד מאוד גדולה. וכרגע הוא מערכת שיש בה איזשהו סדר. כלומר קל מאוד להבדיל בין גלקסיה לבין לא גלקסיה, בין כוכב לבין חלל ריק. אבל בגלל חוק הטבע הזה הבלאגן במערכת הזאת יכול רק לגדול יותר ויותר. לכן, לפי תיאוריות מסוימות, בעוד הרבה הרבה הרבה הרבה הרבה הרבה הרבה זמן היקום ייגמר. כל הכוכבים ישרפו את עצמם עד הסוף, אפילו החורים השחורים כבר יתפוגגו, כל החלקיקים ביקום יתפזרו באופן שווה פחות או יותר, והוא יישאר כוס מים פושרים. כלומר בלאגן לא מעניין. היקום לא יפסיק להתקיים, אבל לא יהיה בו שום דבר מעניין. כל נקודה ביקום תהיה דומה בדיוק לכל נקודה אחרת, כמו שלג בטלוויזיה או רעש סטטי. אקראיות מוחלטת וחסרת משמעות. זה לא הולך להיות בקרוב, כן? בהנחה שהתיאוריה הזאת נכונה, אנחנו מדברים על משהו שיקרה בסביבות עוד גוגל שנים. כלומר אחד ואז מאה אפסים שנים. נגיד את זה ככה, העובדה שהשמש שלנו עומדת להתנפח ולבלוע את כדור הארץ רק בעוד חמישה-שישה מיליארד שנים - זה הרבה הרבה הרבה יותר דחוף, וגם זה לא חייב להדאיג אתכם היום, כן? יש דברים יותר דחופים מזה. אבל כן, לפי התיאוריה הזאת היקום הולך להיגמר בתור משהו לא מאוד מעניין. מה שמשאיר עוד שאלה אחת, האחרונה: האם אפשר לשנות את זה? האם אפשר בכל זאת איכשהו להתגבר על החוק הזה ולהחזיר סדר ליקום? אז... אין מספיק נתונים לתשובה בעלת משמעות. וכל זה בטח יותר אפל ממה שחשבת שתקבל כששאלת למה אתה לא יכול לקרר את הבירה שלך במיקרו, רן. אז מה הייתה השאלה? למה יש לנו מיקרו שמחמם דברים מאוד מהר אבל לקרר אותם לוקח הרבה זמן? התשובה היא כי יותר קל לעשות בלאגן מאשר לעשות סדר. דרך אגב, יש מכשירים שיכולים לקרר את הבירה שלך תוך דקה. בלאסט-פריזרים (Blast Chillers) זה פשוט מקפיאים שבאופן לא מאוד מתוחכם הם פשוט משתמשים בחומרים עוד יותר קרים. הם יכולים לקרר דברים מאוד מהר. משתמשים בהם בתעשייה, זה פשוט יקר. אז במקום להסתבך עם סוף היקום, אתה יכול לשלם. או להכניס את הבירה שלך למקרר יום קודם. כמה זה קשה. זאת הייתה התשובה. אחרי הפרסומת, מאווררים. מה הקטע שלהם? אז הפרק הזה יצא לפני הרבה זמן, ודיברנו על מקררים ומיקרוגלים ומזגנים ותנורים, אבל יש עוד דבר אחד שכמה אנשים שאלו אותי לגביו בדרך ואני בהתחלה אמרתי "אוקיי, מה זה משנה למה לא דיברתי כבר על כל מה שצריך", אבל מתברר שלא. מאוורר. אם חם לי, אבל לא ממש חם מספיק בשביל מזגן, אני יכול פשוט להפעיל מאוורר ולהתקרר קצת. נכון? אבל מאוורר לא עושה שום דבר כדי לקרר את האוויר. הוא רק גורם לאוויר לזוז. למה שאוויר שזז יהיה קר יותר? אם כבר אז ההפך. אם אמרנו שחום זה תנועה של אטומים, אז אוויר שזז צריך אם כבר להיות קצת יותר חם ולא יותר קר. אוקיי, אז למה באמת מאוורר מקרר? זה לא הגיוני בכלל. אז חזרתי לעניין הזה כדי לבדוק. וגם זה לא פשוט. ככה: גם מאווררים לא מקררים. הטמפרטורה של האוויר בחדר לפני שהפעלתם מאוורר ואחרי שהפעלתם מאוורר היא אותו הדבר, אבל זה מרגיש קר יותר. למה? כי בני אדם הם בגדול חמים. הטמפרטורת גוף שלכם היא איפשהו באזור של 37 מעלות, כמו שאתם יודעים. בעצם 37 מעלות זה הטמפרטורה בתוך הגוף, הטמפרטורה של העור ברוב הגוף היא בעצם קצת פחות, אבל לא משנה. בני אדם עובדים טוב בטמפרטורת גוף של בערך 37 מעלות. לא הרבה יותר, לא הרבה פחות. אתם מכירים את זה, מעלה-שתיים יותר ואנחנו כבר יוצאים מאיפוס ונשארים במיטה כל היום ומתחילים לראות מרתונים של "חברים" וכאלה דברים. בקיצור, זה מאוד חשוב לגוף לשמור על הטמפרטורה הזאת. אז כמו כל מנוע, הגוף פולט חום. אם לא הייתה דרך לפלוט חום, אנחנו היינו פשוט מתבשלים בתוך הגוף של עצמנו עד שהיינו מתים. אבל לא, הגוף פולט חום. אז אם קר יחסית, כלומר האוויר שמסביבכם קר יותר מכם, אז כמו שאמרנו, חום עובר מהדבר החם לדבר הקר ולכן הגוף פולט חום וכשאתם פולטים חום האוויר שמסביבכם קולט אותו ומתחמם קצת. אתם יכולים לשים לב שאם אתם בחדר סגור עם הרבה אנשים צפופים, אז יתחיל להיות שם מאוד חם פשוט משום שכל אחד מהאנשים הוא תנור קטן. העניין הוא שבני אדם הם תנור לא מאוד יעיל. אנחנו בעיקר מחממים את האוויר שמ ממש עוטף אותנו, כלומר הבנאדם מוקף בשכבה דקה של אוויר חם. ואם האוויר לא זז, הוא נשאר שם והוא נשאר חם ולגוף קשה יותר לפלוט את החום שלו. ואז יותר חום נשאר בגוף ואנחנו מרגישים את החום הזה וזה לא נעים. אבל יש פתרון מאוד קל למצב הזה וזה להחליף את האוויר. כלומר, במקום האוויר שמסביבנו שחיממנו כבר, להזיז אותו הצידה ולהביא במקומו אוויר חדש שלא חיממנו עדיין, ואז קל לנו יותר לקרר את עצמנו ואנחנו מרגישים קרים יותר. בקיצור, לעשות רוח. זאת הסיבה שכששיש רוח, ההרגשה היא כאילו קר יותר. וזאת הסיבה שלעשות "פו" על אוכל חם מקרר אותו. לא באופן מאוד יעיל אבל כן, זה עובד. וזאת הסיבה שלהפעיל מאוורר גורם לנו להרגיש כאילו יותר קר, למרות שהמאוורר לא באמת מקרר. אבל אוקיי, כל זה רק אם ממילא קריר יחסית מסביב. השאלה היותר רלוונטית לקיץ הישראלי זה מה קורה אם החום של האוויר מסביב הוא יותר גבוה מהחום של העור? וזה קורה. זה קורה הרבה. והגוף לא יכול לחמם אוויר שממילא חם יותר ממנו. זה לא עובד ככה. אז איך הגוף בכל זאת מצנן את עצמו? לכל מיני חיות יש טריקים שונים איך לעשות את זה, אבל אצל בני אדם ומעט מאוד מיני אחרים, לנו יש שיטה גאונית ולא מוערכת מספיק, ועדיין, שיטה. זיעה. זיעה זה דבר... אני יודע שזה כאילו איכס, אבל זה עובד. אם מאוד חם לנו, העור מפריש טיפות מים קטנות שיהיו לנו על העור, ומכיוון שחם, המים האלה מתאדים. וההתאדות, כלומר המעבר מנוזל לגז, מקררת. כמו נוזל קירור של מקרר, אנחנו מזיעים בשביל להתקרר. וזה עובד גם ובעיקר כשמאוד חם בחוץ, כי הזיעה מתחממת יותר, מתאדה יותר מהר, אנחנו מתקררים. אבל אז אנחנו צריכים להתחשב גם במשהו אחר. כמו שאומרים תמיד בעברית: "זה לא החום, זאת הלחות". הלחות זה כמה מים כבר יש באוויר. כלומר האוויר כולל בתוכו אדי מים, ואם האוויר כבר מלא באדי מים, אין לזיעה לאן להתאדות. הרבה יותר קשה לה להתאדות. ואם הזיעה לא מתאדה, אנחנו לא מתקררים ואז אנחנו נשארים גם רטובים בזיעה וגם עדיין חם לנו. אז בקיצור אנחנו מרגישים איכסה כזה... אז גם כאן מאוורר יכול לעזור. אחרי שהאוויר מסביבנו סופג את האדים מהזיעה ומתמלא בלחות, מחליפים אותו מהר באוויר אחר, וזה עוזר לאדות את הזיעה. הבעיה הגדולה ממש מגיעה בימים הבילים, שזה דבר שקורה בעיקר במישור החוף באוגוסט. אלה הימים שבהם גם מאוד חם וגם מאוד לח. כך שאם הלחות מגיעה למקסימום, במצב כזה מאוורר לא עושה כלום. זה שהוא מזיז את האוויר ממקום למקום לא עוזר, זה שהוא מזיז את הלחות ממקום למקום לא עוזר משום שהאוויר מאוד לח ממילא. כך שמאוורר במצב כזה פשוט לא עוזר. במקרה כזה - מזגן. צריך מזגן. או אמבטיה, או גלידה, או לעבור דירה לאנטארקטיקה. אמרתי לכם שענייני חום זה מסובך. אז זאת הייתה התשובה המורחבת. אם אתם רוצים לשמוע עוד על חום ומה יש לעשות נגדו, אז מאז שהפרק הזה יצא במקור, יצא עוד פרק של "התשובה" שנקרא "מיליארד מזגנים", שמדבר על דרך אפשרית אולי לצנן את כל כדור הארץ, לפתור את ההתחממות הגלובלית, אולי תתעניינו בזה. את הפרק הזה ואת כל שאר הפרקים אתם יכולים למצוא באתר "התשובה" של רשת "עושים היסטוריה" ובכל אפליקציית פודקאסטים. עדכונים על פרקים חדשים ועל הרצאות שלי אתם יכולים למצוא בפייסבוק, בעמוד דורון פישלר נגד העולם. אם תרצו להזמין אותי אליכם, לחברה או הביתה להרצאה - דברו איתי. הפיק וערך את הפרק המקורי דור קומט - וואו, את זה לא אמרתי מזמן - את העדכון ערך יותם המלחמה, אביב שם טוב ייעוץ ותמיכה מוראלית, שרה וייכטל טכנאית מזגנים, רן לוי עורך הרשת, דני תימור מנהל כל העסק. אני דורון פישלר ובקרוב יגיע פרק חדש לגמרי. זהו. ביי. צ'או. תישארו קרירים בקיץ. מקררים לא באמת מקררים! ג'ירפות לא קיימות! הבבא תור-סוס! דני צופה בנו מבחוץ מבעד לזכוכית במין "מממ... אולי באמת הגיע הזמן לאשפוז". אוקיי. ביי. רן לוי 33:15 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] איפה המח של איינשטיין?</title>
        <link>https://mat-mo.github.io/podtext/episodes/htshvbh/htshvbh-yph-hmkh-shl-yynshtyyn.html</link>
        <guid>https://mat-mo.github.io/podtext/episodes/htshvbh/htshvbh-yph-hmkh-shl-yynshtyyn.html</guid>
        <pubDate>19 ביולי 2021</pubDate>
        <description>Transcript for [התשובה] איפה המח של איינשטיין? from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>למה דווקא האירופאים כבשו את העולם?[התשובה]</title>
        <link>https://mat-mo.github.io/podtext/episodes/htshvbh/lmh-dvvq-hyrvpym-kbshv-t-h-vlm-htshvbh.html</link>
        <guid>https://mat-mo.github.io/podtext/episodes/htshvbh/lmh-dvvq-hyrvpym-kbshv-t-h-vlm-htshvbh.html</guid>
        <pubDate>2 באוגוסט 2021</pubDate>
        <description>Transcript for למה דווקא האירופאים כבשו את העולם?[התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה: יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע או עשיתם פאוז כדי לשמוע את זה שוב או התחלתם לספור על האצבעות או לצייר משהו על נייר, יופי, כי הפרסומת הזאת נועדה לכם. דורון פישלר 01:41 כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, כדאי שתדעו את הדבר הבא: במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שמתחרות באולימפיאדות הבינלאומיות בכימיה, פיזיקה, מתמטיקה, ביולוגיה, מדעי המחשב, סייבר ובינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריינות 02:31 רשת עושים היסטוריה. איתם שאל אותי: 'אבא, טאבא סובוקה בל לבה בקרי בי אבת זבה בסבת באבא בית?' והתשובה היא - כן. אני דורון פישלר, זאת התשובה, בואו נתחיל. דורון פישלר 02:47 לעיתים קרובות יצא לי לדבר בפודקאסט הזה וגם ב'מובן מאליו' על למה דברים הם כמו שהם בכל העולם. כלומר, למה סופרים בכל העולם בבסיס 10, ולמה בכל העולם היממה מחולקת ל-24 שעות דווקא, ולמה יש שבעה ימים בשבוע. ולעיתים קרובות ההסברים האלה כוללים את השלב שהולך ככה: וזאת הסיבה שהדבר הזה קרה באירופה, ואז האירופאים השתלטו על כל העולם והביאו את הסטנדרטים שלהם לכל שאר העולם, ולכן כולנו משתמשים בזה. וזה נכון, זאת באמת הסיבה, זה מה שקרה. אבל בעקבות זאת היו הרבה אנשים ששאלו אותי: למה בעצם זה קרה שהאירופאים השתלטו על כל העולם? דורון פישלר 04:06 למה מה שהיה מקובל בבריטניה, צרפת וספרד הפך להיות הסטנדרט הכלל-עולמי ולא מה שהיה מקובל פעם בצ'ילה או דרום תאילנד? שאלו את זה בכל מיני צורות. קמץ קטן שאל: למה בסופו של דבר האירופים כבשו את העולם ולא הסינים או האצטקים? וגילעד שאל: למה עד לפני 200 או 300 שנה אירופה הייתה היבשת הכי מפותחת ולמה האינדיאנים לא הגיעו לשאר העולם כמו שאירופה עשתה? ושאלו את זה גם בניסוחים אחרים... מנגו שולט ניסח את זה ככה: איך זה שבמהלך ההיסטוריה נוצרו מדינות שהתפתחו הרבה יותר מאחרות? למשל מדינות אירופה לעומת מדינות באפריקה או באסיה. עד היום יש פערים ממש גדולים לפעמים, אבל מאיפה הם הגיעו בעצם? אז כן, כולם צודקים. דורון פישלר 06:48 מ-1492 בערך, מדינות באירופה הפכו לאימפריות ענקיות. הן כבשו ביחד כמעט את כל העולם. בריטניה כבשה את אוסטרליה, ניו זילנד, הודו שהיא גדולה פי הרבה מבריטניה עצמה והרבה מאוד איים בכל מיני מקומות ואזור מסוים בצפון אמריקה. ספרד ופורטוגל לקחו לעצמן את כל דרום אמריקה. הולנד כבשה את אינדונזיה. ואז כשנגמרו להם המקומות האחרים כולם התחילו לכבוש את אפריקה. צרפת לקחה לעצמה חתיכה ענקית מאפריקה, גרמניה כבשה קצת מאפריקה, איטליה כבשה קצת, בלגיה! בלגיה, מדינה קטנה בגודל של ישראל, שלטה על חתיכה מאפריקה בגודל של פי שמונה מבלגיה עצמה. דורון פישלר 08:53 אז היה ככה במשך כמה זמן, ואז זה הפסיק לעבוד. החלק של בריטניה שהיה באמריקה החליט שהם כבר לא בריטניה אלא מדינה אחרת שקוראים לה ארצות הברית. ודרום אמריקה כבר לא הייתה ספרד או פורטוגל אלא מדינות אחרות כמו ברזיל וארגנטינה וצ'ילה וכל מיני. והודו החליטה שהיא הודו ולא בריטניה וכל המדינות באפריקה קיבלו עצמאות אחת אחת. ועדיין את ההשפעה של התקופה הזאת מרגישים עד היום. מרגישים את זה בשפות שמדברים בכל מיני מקומות בעולם, ובעובדה שבכל העולם משתמשים בשבוע של שבעה ימים וסופרים את השנים מאז לידת ישו, גם אם הם לא נוצרים שם בכלל. אבל למה כל זה קרה מההתחלה? איך זה שאירופה, שהיא דרך אגב לא יבשת, איך זה שדווקא המדינות באזור הקטן הזה כבשו את כל העולם? דורון פישלר 11:01 זאת שאלה מאוד גדולה כי השאלה הזאת היא בעצם 'למה ההיסטוריה קרתה כמו שההיסטוריה קרתה'. זה סיפור ארוך ומסובך מן הסתם. אבל ברגע ששואלים את השאלה הזאת יש אנשים שמתחילים מיד לצעוק שלוש מילים: רובים, חיידקים ופלדה. זה כי 'רובים חיידקים ופלדה' זה השם של הספר מאת ג'ארד דיימונד שיצא ב-1997, ספר מאוד פופולרי שנועד לענות בדיוק על השאלה הזאת. הספר נועד לסכם פחות או יותר את כל ההיסטוריה האנושית. למה אירופה כבשה את כל העולם? התשובה הפשוטה היא: כי היא יכלה. אירופה הייתה מתקדמת יותר טכנולוגית משאר העולם, ולכן היא יכלה לכבוש את שאר העולם. בתור התחלה, היו להם רובים. דורון פישלר 13:51 כדי להמציא את הרובים אתם צריכים להמציא את המתכת, ואתם צריכים גם אבק שרפה. וכדי להמציא ספינות שיכולות לשוט למרחקים גדולים בים, אתם צריכים גם מצפן, אתם צריכים ניווט. ובשביל זה אתם צריכים לדעת משהו על כדור הארץ ואיך הוא עובד, הכוכבים וכל זה. כל אלה דברים שצריך להמציא אותם, אתם לא יכולים לעשות את זה במקרה. אתם צריכים מדענים וחוקרים וממציאים. וזה דבר שהיה במקומות מסוימים בעולם ובאחרים לא. למה? כי כדי לחקור ולגלות דברים צריך זמן. ולאורך רוב הקיום של בני האדם לא היה להם זמן לזה, הם היו עסוקים במציאת אוכל. מישהי שחיה לבדה בטבע, אין לה אפשרות להזמין אוכל הביתה. היא צריכה למצוא ולקטוף או לצוד את כל האוכל שלה. היא מבלה את כל היום בלהסתובב ולחפש אוכל. דורון פישלר 15:16 כדי שלאנשים יהיה זמן לחקור ולמצוא ולהמציא דברים, הם צריכים קודם כל שהזמן שלהם לא יהיה מלא לגמרי בלחפש אוכל. ובשביל זה צריך להגיע למצב שבו לא כל האנשים מחפשים לעצמם אוכל כל הזמן. כלומר רק חלק מהאנשים עוסקים בייצור אוכל, והם עושים מספיק בשביל כולם. לאנשים האלה קוראים חקלאים בדרך כלל. חקלאי שמגדל שדה חיטה, יש שם מספיק חיטה לא רק לעצמו אלא להרבה אנשים. וככה אם יש לכם חקלאות, חלק מהאנשים עוסקים בגידול אוכל, וחלק אחר מהאנשים עושים דברים אחרים. אייזק ניוטון היה מדען אדיר וגאון, אבל עם כל הכבוד הוא לא היה יכול לגלות את הכבידה אילו היה עסוק כל היום בללקט גרעינים ולצוד ארנבות. התגליות שלו לא היו יכולות לקרות בלי ג'ק סמית שגידל את העגבניות שהוא אכל לארוחת בוקר. דורון פישלר 17:34 אז למה במקומות מסוימים היה את זה ובמקומות אחרים לא? ג'ארד דיימונד טוען שבסופו של דבר מה שמשנה זה לא מי היו האנשים האלה אלא איפה הם היו. הגיאוגרפיה היא הגורם המכריע. אני למשל שיחקתי 'סיביליזציה' (Civilization). אתם מכירים סיביליזציה? המשחק. סיביליזציה היא סדרה של משחקים שמדמה את ההיסטוריה האנושית. אתם מתחילים בתור ציביליזציה כלשהי, נגיד האצטקים או הבריטים, ואתם צריכים לקחת את הציביליזציה שלכם משנת 4,000 לפני הספירה אל העתיד. לבנות ערים, לדאוג שיהיה לאנשים מה לאכול, לפתח תרבות ומדע. יש עץ טכנולוגי ענק שבו אי אפשר להמציא את המטוס לפני שהמצאתם את המכונית, ואי אפשר להמציא את המכונית לפני שהמצאתם את העגלה. דורון פישלר 20:45 כשמשחק מתחיל, אתם מתחילים במקום אקראי כלשהו בעולם. אתם מתיישבים איפה שגלתם. אם יצא במקרה שאתם מתחילים את המשחק על אי שאין בו הרבה משאבים, אין הרבה צמחים לאכול או חיות לביית, יהיה לכם קשה מאוד בהתחלה. כי בלי אוכל אתם לא יכולים למשוך עוד אנשים שיבנו עוד דברים שיתנו לכם נקודות מחקר שבהן אפשר להמציא דברים חדשים. אם פשוט הוגרלתם להתחיל את המשחק במקום גרוע, לכל השחקנים האחרים יהיה יתרון ענק עליכם. ומה שנכון במשחק נכון גם במציאות. יש מקומות שקל יותר להקים בהם תרבות מאשר מקומות אחרים. דיימונד טוען שההצלחה וההתקדמות של חברה נובעות במידה רבה מהתנאים במקום שבו היא התחילה. אירואסיה היא המקום הכי טוב להתחיל בו ציביליזציה. דורון פישלר 26:15 הוא מדבר על צמחים. כדי לייצר אוכל בכמויות גדולות צריך לביית את הצמח. חיטה היא צמח שימושי שאפשר לביית, תירס גם. אבל יש מספר מוגבל של צמחים כאלה. אגסים הם טעימים אבל לוקח שנים עד שהם נותנים פרי. חיטה לעומת זאת נותנת אוכל תוך כמה חודשים. רוב הצמחים האלה גדלים באירואסיה. הוא מדבר על חיות. חיות גדולות ושימושיות: פרות, עזים, כבשים וסוסים. חיות משק הן מקור טוב לאוכל והן גם מייעלות את עבודת גידול הצמחים כי אתם יכולים לרתום להם מחרשה. במקרה של סוס, סוס היה במשך אלפי שנים כלי התחבורה הכי טוב שקיים. הרשימה של חיות שאפשר לביית היא מאוד קצרה, והחיות האלה נמצאות באירואסיה. באמריקה לא היו סוסים ולא פרות. דורון פישלר 30:33 מכל הסיבות האלה, אירואסיה היא המקום שהכי טוב להתחיל בו משחק של סיביליזציה. אם מתייחסים להיסטוריה של העולם בתור משחק, האירופאים ניצחו כי הייתה להם יותר טכנולוגיה והם כבשו יותר שטחים. אבל זה לא אומר שזה הכל. יש הרבה ביקורת על הספר הזה. היסטוריונים נוטים לא לאהוב את הספר הזה כי התיאוריה שלו מציגה את העניין כאילו הכל כתוב מראש. התחלתם בנקודה טובה אז ניצחתם. אבל יש עוד דברים שמשפיעים על ההיסטוריה חוץ מרובים ופרות. למשל דת. האירופאים שכבשו את אמריקה עשו את זה בשם אלוהים. או שיטה כלכלית. העובדה שהאנשים האלה נעשו עשירים מאוד מהמסעות האלה סייעה להם. וכל זה התחיל בגלל טעות טיפשית של טמבל אחד שקוראים לו כריסטופר קולומבוס שניסה להגיע להודו דרך האוקיינוס האטלנטי. דורון פישלר 38:31 אז מה הייתה השאלה? למה דווקא האירופאים כבשו את העולם? התשובה היא: רובים, חיידקים ופלדה, ופרות וסוסים וספינות ונצרות וקפיטליזם וקולומבוס והשעון של ג'ון הריסון והביוב בלונדון ועוד המון המון דברים. היסטוריה זה מסובך, מתברר. מי היה מאמין. התשובה של דיימונד היא תשובה טובה אבל היא לא תשובה מלאה. כל ספרי ההיסטוריה - זאת התשובה. דורון פישלר 39:21 כשהספרדים הגיעו לאמריקה הם הביאו איתם רובים ופלדה, אבל בסופו של דבר זה לא מה ששינה הכי הרבה. הם הביאו איתם עוד משהו: חיידקים. החיידקים הם מה שעשה את ההשפעה הכי גדולה. ההתקדמות של החיים באירופה לא הייתה חלקה כי מדי פעם התפרצה שם מגפה. כשאני מדבר על מגפה בתקופה ההיא, אני מתכוון שכולם מתים בדרכים די נוראיות. לא היה להם מושג מאיפה מגפות מגיעות ואיך מונעים מהן להתפשט. הרבה מהמגפות הנפוצות בבני אדם מגיעות מחיות. שפעת חזירים, שפעת עופות, חצבת הגיעה מפרות. כשחיים במשך מאות שנים בקרבת הרבה חיות כל הזמן, האירופאים בנו חסינות למחלות האלה. האמריקאים לא היו חסינים להן כי הם מעולם לא נתקלו בהן. לכן כשקולומבוס הגיע, רוב תושבי אמריקה פשוט מתו מחיידקים. דורון פישלר 44:18 זאת התשובה. הנושא הזה הוזכר כבר בכמה פרקים, אבל ספציפית אולי תרצו להמשיך מכאן לפרק 'למה הצפון תמיד עשיר יותר' וגם הפרקים 'האם אירופה יבשת' ו'מי באמת גילה את אמריקה'. בנוסף, מתברר שכשאתם ברשת עם הרבה פודקאסטים תמיד יש מישהו אחר שעשה פרק בנושא דומה, אז אתם מוזמנים לשמוע את הפרק של 'עושים חשבון' שנקרא 'דגנים, פקעות ומדינות מתפקדות'. את כל הפרקים של הפודקאסט אתם יכולים למצוא באתר של רשת עושים היסטוריה או בכל אפליקציית פודקאסטים. עורך: יותם להב, ייעוץ ותמיכה מוראלית: בן אורבך ואביב שם טוב, ציידת לקטת: שרה וכטל, עורך ראשי: רן לוי, מנהל כללי: דני טימור. אני דורון פישלר, יאללה ביי.
        ]]></content:encoded>
    </item>
    
    <item>
        <title>פרסי נובל נגד מדליות אולימפיות [התשובה]</title>
        <link>https://mat-mo.github.io/podtext/episodes/htshvbh/prsy-nvbl-ngd-mdlyvt-vlympyvt-htshvbh.html</link>
        <guid>https://mat-mo.github.io/podtext/episodes/htshvbh/prsy-nvbl-ngd-mdlyvt-vlympyvt-htshvbh.html</guid>
        <pubDate>16 באוגוסט 2021</pubDate>
        <description>Transcript for פרסי נובל נגד מדליות אולימפיות [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע אבל אם הוא עשה ככה...', תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי הפרסומת הזאת נועדה לכם. דורון פישלר 01:41 כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:32 היי, אני דורון פישלר, וזו התשובה. אמרתי כמה פעמים בזמן האחרון שאני בדרך כלל לא מתעסק באקטואליה. אני לא רוצה לעשות פרקים שנכונים להיום, כי די סביר שאתם לא שומעים את הפרק הזה היום, אתם שומעים אותו מחר או בשבוע הבא או בעוד חודש או בעוד שנה, ומה שנכון היום לא בהכרח יהיה נכון בעוד שנה. אבל במקרה הזה אני קצת כן. זה פשוט כי אצלנו, כלומר במקום ובזמן שבו אני מקליט, הרגע הייתה אולימפיאדה. אולימפיאדת טוקיו 2020 שנערכה ב-2021. למאזיני העתיד: כן, האולימפיאדה של 2020 נערכה ב-2021, אני יודע, זה היה טיפשי גם בזמן אמת. אז ממש בזמן האולימפיאדה, בין השאלות שנשלחו אליי בטופס, פתאום מופיעה שאלה של יוסף דב ששאל: האם ישראל היא המדינה היחידה בעולם שיש לה יותר פרסי נובל ממדליות אולימפיות? וואלה, לא חשבתי על זה. בגיגול קצר גיליתי שזה דבר שאומרים לפעמים, זה מין סוג של מקור לגאווה: ישראל המדינה היחידה עם יותר פרסי נובל ממדליות אולימפיות. זה סוג של מגניב כי זה מתאים לתדמית של ישראל. כאילו, אנחנו לא כאלה טובים בספורט, נכון? אבל אנחנו מאוד חכמים. מדינה של חנונים. אנחנו כמו הילד החנון השדופ עם המשקפיים שמתעסק רק במחשבים ואף פעם לא בוחרים אותו לקבוצות בשיעורי ספורט, אבל מי הולך בהמשך להקים סטארטאפ ולהיות מיליונר? הא? דורון פישלר 04:27 אז זו תדמית מוצלחת, אבל נשאלת השאלה האם זה בכלל נכון? רק שבשביל לענות על זה, צריך לספור פרסי נובל ולספור מדליות. וזה הקטע שבו זה אקטואלי, זה זמני. משום שכל המספרים שאני אומר כאן ובאופן כללי בפרק הזה, הם יכולים להיות נכונים רק להיום, ומן הסתם הם לא יהיו נכונים לנצח, כי הנתונים משתנים עם הזמן. אז מה לעשות. נכון לרגע שבו אני מקליט את זה, המצב הוא כזה: יש 12 ישראלים שזכו בפרס נובל. אחד בפרס נובל לספרות, ש"י עגנון. שניים שזכו בפרס נובל לכלכלה, שהוא דרך אגב לא באמת פרס נובל לכלכלה, אבל נגיע לזה אחר כך, ואלה דניאל כהנמן וישראל אומן. שלושה זכו בפרס נובל לשלום: מנחם בגין, שמעון פרס ויצחק רבין. שישה זכו בפרס נובל לכימיה, ואני אגיד את השמות של כולם כי מגיע להם: עדה יונת, אברהם הרשקו, אהרון צ'חנובר, אריה ורשל, מיכאל לויט ודן שכטמן. סך הכל 12, שזה לא רע. לעומת זאת, מספר המדליות האולימפיות שבהן זכתה ישראל היה תשע. שזה פחות מ-12, כך שזה באמת נכון. קול. עד לאולימפיאדת טוקיו 2020 ב-2021, שבה נציגי ישראל זכו בארבע מדליות. מה שמביא את מספר המדליות של ישראל ל-13. שזה כמו שבטח שמתם לב, יותר מ-12. כך שזה כבר לא נכון. כבר אי אפשר אפילו להתגאות בזה שאנחנו לא ספורטאים אלא חכמים. יופי לינוי, תראי מה עשית. דורון פישלר 06:22 אז לא, זה לא נכון. אבל עדיין זה הביא אותי להתעניין בשאלה האם ישראל באמת הייתה המדינה היחידה שלגביה זה היה נכון או שיש עוד מדינות כאלה? והאם בכלל זה הגיוני להשוות מדליות אולימפיות לפרסי נובל? ומה בעצם הפך את פרס נובל לפרס נובל? והכי חשוב, מה אפשר לעשות כדי לחזור למצב הזה של יותר נובלים ממדליות? אלה השאלות, תיכף תבוא תשובה. יום אחד אלפרד נובל פתח את העיתון וגילה שהוא מת. הוא מצא בעיתון את ההספד של עצמו. עכשיו, מבין שניהם, העיתון שטען שנובל מת ונובל בעצמו שטען שהוא חי, זה היה העיתון שטעה. זה היה אחיו של אלפרד נובל שמת, ובעיתון התבלבלו. אבל זה נתן לאלפרד נובל הזדמנות נדירה לעשות את מה שכל אחד היה רוצה לעשות: לקרוא את ההספד של עצמו. שזה ממש נחמד כי בהספדים תמיד כותבים עליך רק דברים טובים. 'הוא היה כזה מוכשר', 'הוא היה כזה טוב לב ונדיב', 'איך נחיה בלעדיו', זה מאוד נחמד לאגו לקרוא את זה על עצמך. רק שההספד הזה לא היה נחמד בכלל. הכותרת שלו הייתה 'סוחר המוות מת'. ונובל נעלב. סוחר המוות? אני? דורון פישלר 08:03 אלפרד נובל היה איש מאוד עשיר, ואת הכסף שלו הוא הרוויח מהעובדה שהוא היה כימאי וממציא, והוא המציא הרבה דברים, בעיקר דברים שמתפוצצים. הוא גילה את הניטרוגליצרין והוא המציא את הדינמיט, שהוא בהחלט דרך יעילה לפוצץ דברים. וכן היו אנשים שהשתמשו בהמצאה הזאת כדי לפוצץ אנשים אחרים. אבל זו לא הייתה הכוונה שלו. לדינמיט יש הרבה שימושים טובים. זה שימושי במחצבות, בכרייה, בסלילת כבישים. מה פתאום מוות? הוא מאוד נפגע מהרעיון שאחרי מותו יזכרו אותו בתור האיש שהביא מוות. הוא רצה להיזכר בתור איש שעשה טוב לעולם. ולכן הוא כתב צוואה חדשה. כנראה. כלומר, אף אחד לא באמת יודע מה גרם לאלפרד נובל לכתוב את הצוואה שלו. זה נשמע בהחלט הגיוני שההספד השגוי זה דבר שהשפיע עליו, אבל אנחנו לא באמת יודעים מה עבר לו בראש, וזה סיפור טוב בכל מקרה. דבר שכן ידוע בוודאות זה שבצוואה החדשה שלו אלפרד נובל הוריש כמעט את כל הכסף שלו, מה שהיה כאמור הרבה, לא לקרובים שלו ולא לחברים וגם לא לצדקה. הוא הורה לעשות מהכסף הזה קרן. כלומר, הכסף הזה יושב בבנק וצובר ריבית. ואת הריבית שמגיעה כל שנה הוא ביקש לחלק בתור פרס. פרס לאנשים שהביאו הכי הרבה תועלת לאנושות. דורון פישלר 09:38 בחמישה תחומים: כימיה, פיזיקה, רפואה, ספרות ושלום. אנשים שהביאו שלום בין אומות ובין אנשים. וזה מה שקרה וזה מה שקורה עד היום. ואם הכוונה של נובל הייתה שהשם שלו ייזכר בהקשרים חיוביים במקום שליליים, זה עבד. זה עבד הרבה יותר טוב משהוא קיווה אפילו. כי פרס נובל הפך עם השנים להיות פחות או יותר הכבוד הכי גדול שמישהו יכול לקבל מכל סוג. הוא נחשב לפרס הכי חשוב בעולם. ברגע שמישהו זוכה בפרס, אז 'זוכה פרס נובל זה וזה' הופך להיות התואר הראשי שלו. ורשימת הזוכים כוללת הרבה מהאנשים, המדענים והסופרים הכי חשובים והכי משפיעים בהיסטוריה של ה-100 ומשהו שנים האחרונות. מארי קירי, אלברט איינשטיין, מקס פלאנק, מרטין לותר קינג, בוב דילן, גבריאל גרסיה מארקס. רוצים להיות מוזכרים באותה רשימה כמוהם? תעבדו על לקבל פרס נובל. ולמרות כל זאת, אפשר בהחלט לשאול מי החליט שדווקא הפרס הזה הוא הכי חשוב? למה דווקא הוועדה השוודית הזאת היא זאת שמחליטה מי הם האנשים הכי חשובים והכי טובים בעולם? דורון פישלר 11:01 זה הרי לא כזה קשה לייסד פרס בדיוק כמו שנובל עשה את זה, כל אחד אחר עם יש לו מספיק כסף יכול לעשות את זה. ופרס נובל הוא בהחלט לא הפרס היחיד בעולם. יש המון פרסים וכיבודים אחרים שמוענקים כל שנה בתחומים שלו ובתחומים אחרים. למשל, כמו שיש פרס נובל לכימיה, ישנו הפרס השני בחשיבותו בתחום הכימיה שהוא כידוע... כן, אין שום סיכוי בעולם שאתם יודעים את זה אלא אם כן אתם כימאים בעצמכם. אף אחד לא שמע על רוב הפרסים האחרים האלה. אז כן, יש את פרס טיורינג ומדליית פילדס ופרס לסקר, אבל רוב האנשים לא יודעים בדיוק מה הם. על פרס נובל כולם שמעו. למה? זה קצת כמו תופעת המונה ליזה. זאת אומרת, למה פרס נובל הוא כזה חשוב? כי הוא הכי מפורסם. ולמה הוא כזה מפורסם? דה, כי הוא הכי חשוב. ולמרות כל זאת, זה לא שהפרס הזה הוא איזה תואר שיורד מהשמיים על הראש של האנשים הכי טובים בעולם. מי שמחליט מי יקבלו פרס נובל כל שנה זו ועדה, זו חבר שופטים, שהם בני אדם. ובני אדם הם בני אדם, הם עושים טעויות. להבדיל מתחרויות ריצה באולימפיאדה שבהן מנצח זה שהגיע קודם ועם זה קשה להתווכח, בכל מקצוע שבו הזוכים נקבעים לפי ציונים ששופטים נותנים, תמיד יהיה מישהו שיטען שהשופטים טעו, שהם נתנו ציונים לא טובים, שבעצם מישהו אחר היה צריך לנצח. דורון פישלר 12:33 ומה שנכון בהתעמלות אומנותית, בטח שנכון בנושא כמו כימיה. שלא לדבר על ספרות. לבחור את הסופרת או הסופר הכי טובים או הכי ראויים בעולם זה לא בדיוק משהו שאפשר למדוד. זה לא ש... דורון פישלר 12:53 שלום לכם האצטדיון האולימפי, ההתרגשות פה בשיאה. אנחנו נמצאים דקות ספורות מפתיחת האירוע הגדול של הערב, הגמר האולימפי ב-100 מטר ספרות. האתלטים כבר מתחממים על המסלול, אני רואה על מסלול מספר אחת נציג ארצות הברית, ארנסט המינגווי, בתרגילי חימום אצבעות על מכונת הכתיבה. בעמדה מספר שתיים כמובן הנציג הישראלי, ש"י עגנון, וכמובן שכולנו מחזיקים לו אצבעות ומקווים שאולי אולי יביא לנו את פרס הנובל המיוחל. במסלול המרכזי נציגת פולין ויסלבה שימבורסקה, היא הראתה כושר טוב מאוד במוקדמות ואין ספק שהיא אחת המתחרות החזקות היום. במסלול השמאלי ז'וזה סאראמאגו מפורטוגל, הוא מוכן לפתיחה, והנה יריית הזינוק. אה, לא, זה היה המינגווי. דורון פישלר 13:38 זה לא עובד ככה. היו אנשים מסוימים שבחרו את הזוכה ואם היו אנשים אחרים הם כנראה היו בוחרים במישהו אחר. על כל זוכה יש אנשים שחושבים שזה לא בסדר שהוא זכה, שזה לא באמת הגיע לו ושיש אנשים אחרים שלא זכו שלהם כן הגיע לזכות. אם תשאלו אותי, זה לא בסדר שדגלאס אדאמס לא זכה בפרס נובל לספרות. ומן הסתם זה נכון גם בתחומים אחרים. שלום. מי עשה עבודה טובה יותר לקראת שלום? כמעט על כל זוכה בפרס נובל לשלום יש הרבה אנשים שמתעצבנים עליו ומתווכחים על זה. וישנם גם מקרים שבהם אין כל כך ויכוח על זה שלא הגיע לאנשים לזכות. למשל יוהנס פיביגר שזכה בפרס נובל לרפואה בשנת 1926. הוא קיבל אותו על הגילוי החשוב של ספירופטרה קרצינומה, סוג של תולעת טפילית שגורמת לסרטן, ובכך הוא כמובן תרם רבות למלחמה בסרטן בעולם. עכשיו פרט מעניין בקשר לגילוי הזה: הוא לא נכון. התולעת הזאת לא גורמת לסרטן. הוא קיבל את הפרס בטעות. וזה עוד מקרה טוב יחסית לאנטוניו אגס מוניז שקיבל את הפרס לרפואה ב-1949, כי הוא קיבל את הפרס על המצאת הלובוטומיה. זה דבר שנחשב אז לפתרון קסם לשלל בעיות והפרעות נפשיות, והיום נחשב לדבר איום ונורא לעשות לבן אדם והרבה יותר גרוע מהבעיות שהוא מנסה לפתור. ואם רופא כלשהו היה עושה את זה היום הוא לא היה מקבל על זה פרס אלא לכל הפחות פיטורים מיידיים. ועדיין מוניז הוא זוכה פרס נובל, כי אי אפשר לבטל פרס נובל בדיעבד. דורון פישלר 15:28 מדליות אולימפיות כן. היו מקרים כאלה, היו מקרים של אנשים שזכו במדליה אולימפית ואז התברר שהם השתמשו בסמים אסורים אז לקחו להם את המדליה חזרה. בן ג'ונסון וכל זה. פרס נובל לא עושה את זה. חוץ מזה יש כמובן את העניין של הטיות. הזוכים בפרסי נובל הם כמעט רק גברים וכמעט רק לבנים וכמעט רק ממקומות מסוימים. אבל מעבר לכל זה, יש עוד עניין. מי שמתעסק בפיזיקה או כימיה יכול לקבל פרס נובל. אבל מתמטיקאים? לא. לא משנה כמה חשובה העבודה שלכם במתמטיקה, אתם לא הולכים לקבל עליה פרס נובל, כי אין פרס נובל למתמטיקה. למה? יש אגדה שאומרת שהסיבה שאין פרס נובל למתמטיקה היא שאשתו של אלפרד נובל עזבה אותו בשביל מתמטיקאי ולכן הוא לא אהב מתמטיקאים. אבל בחיפוש קל מאוד אפשר לגלות שא' זה לא נכון וב' נובל לא היה נשוי אף פעם, אז את התיאוריה הזאת אפשר לפסול מייד. ובכל זאת אין פרס נובל למתמטיקה כמו שאין פרס נובל לאסטרונומיה או למדעי המחשב מהסיבה הפשוטה שבתקופתו של אלפרד נובל לא היו מחשבים, וגם לא להמון תחומים מדעיים אחרים. שלא לדבר על תחומים לא מדעיים. איך יכול להיות תגידו לי שהביטלס לא קיבלו אף פעם פרס נובל למוזיקה? פשוט כי אין פרס כזה. דורון פישלר 16:59 אבל למה לא? יש פרס נובל לספרות, אז למה לא למוזיקה? או לארכיטקטורה או בישול או פודקאסטים? יש כל כך הרבה אנשים שאף פעם לא יקבלו פרס נובל פשוט כי הם לא עוסקים באחד התחומים המסוימים שפרס נובל מחולק בהם. וזה לא שאי אפשר להוסיף תחומים. כן הוסיפו תחום אחד פעם - כלכלה. נובל בצוואה שלו לא אמר שום דבר על כלכלה, אבל הרבה שנים אחר כך הבנק השוודי המרכזי הכריז על פרס על הישגים בתחום הכלכלה שיחולק באותו פורמט כמו הנובל. עכשיו טכנית זה לא פרס נובל, זה פרס בנק שוודיה למדעי הכלכלה על שם אלפרד נובל. אבל רוב האנשים מכירים אותו פשוט בתור פרס נובל לכלכלה. אז אם הוסיפו תחום אחד, אולי אפשר להוסיף עוד, אבל לא עשו את זה. בקיצור, פרס נובל הוא לא בדיוק רשימה מקיפה של האנשים הטובים והראויים בעולם, ועדיין זה לא משנה את זה שזה כבוד עצום תמיד לקבל פרס נובל. דורון פישלר 18:04 כשמשווים פרס נובל למדליות אולימפיות, ההבדל הכי ברור הוא כמה כאלה יש. פרסי נובל מחולקים כל שנה, לעומת זאת אולימפיאדה יש רק פעם בשנתיים. כן, שנתיים, לא ארבע שנים, כי ישנה גם אולימפיאדת החורף. אנחנו פשוט נוטים להתעלם מאולימפיאדת החורף כי אנחנו לא כל כך טובים בזה. מצד שני באולימפיאדה יש הרבה מאוד מקצועות והרבה הזדמנויות לקבל מדליה. בפרס נובל יש שש כולל הכלכלה. בכל פרס נובל יכולים לזכות לכל היותר שלושה אנשים בכל שנה, ומי שזוכה בפרס מקבל מדליה. מדליית זהב. אבל בניגוד לאולימפיאדה, בנובל לא מחלקים מדליות כסף או ארד. אף אחד לא מקבל מדליית כסף בשלום. אז התוצאה של כל זה היא שיש הרבה יותר מדליות אולימפיות מאשר מדליות נובל. נכון לכרגע, חולקו לפי הנתונים של הוועדה האולימפית 18,854 מדליות אולימפיות בכל האולימפיאדות עד היום. ואפילו על המספר הזה אפשר להתווכח, כי למשל יש מדליות קבוצתיות כמו הנבחרת בג'ודו, כולם קיבלו מדליה אבל זה נחשב בספירה רק למדליה אחת. ואני הולך לפי הספירה הרשמית. בקיצור חולקו עד היום בסביבות 19 אלף מדליות אולימפיות, אבל פחות מ-1,000 פרסי נובל. אז יש הרבה יותר זוכי מדליות אולימפיות מאשר זוכי פרסי נובל, וזאת בדיוק הסיבה שזה כל כך חריג אם למדינה כלשהי יש יותר פרסי נובל ממדליות אולימפיות. דורון פישלר 19:51 אבל אם כבר הגענו לנושא הזה, לספור את מספר פרסי הנובל שיש למדינה זה כבר בעייתי מהרבה בחינות. בתור התחלה, פרס נובל לא ניתן למדינה, הוא ניתן לבן אדם. טכנית גם מדליות אולימפיות לא ניתנות למדינה אלא לספורטאי, אבל באולימפיאדה כל הספורטאים נשלחים בתור נציגים של איזושהי מדינה. בטקס חלוקת המדליה מניפים את הדגל של המדינה, מנגנים את ההמנון שלה, אז כן הם מייצגים מדינה. אבל בנובל לא. אף אחד לא מגיע לפרס נובל בתור נציג של מדינה, בטקס חלוקת פרסי נובל לא מנגנים את ההמנון למדינה שממנה הגיע הזוכה, אז זה פשוט לא עניין של מדינות. עדיין, כל חתן או כלת פרס נובל חיים באיזושהי מדינה, אז אפשר לספור את זה. אבל עדיין יש עם זה הרבה בעיות. מה עם מדענית נולדה בפרו ועברה בתור ילדה לצרפת, גדלה למדה ועשתה את המחקר שלה שם ואז עברה דירה ועכשיו היא גרה בקנדה? לאיזו מדינה שייך הנובל שלה? מה עם מישהו שיש לו אזרחות כפולה בכמה מדינות? כמה מזוכי הנובל הישראלים לא חיים בישראל? אותו דבר לגבי שחקני הנבחרת האולימפית הישראלית בבייסבול, גם הם, הם לא גרים בישראל בכלל. בקיצור כל העסק הזה הוא בלאגן מוחלט, שום דבר פה לא לגמרי ברור. כל העסק הזה של להשוות פרסי נובל למדליות אולימפיות הוא לגמרי חסר משמעות, זה לא אומר שום דבר, זה טיפשי לגמרי. בואו נעשה את זה בכל זאת. דורון פישלר 21:28 אז לקחתי את הטבלה של כל זוכי המדליות בכל האולימפיאדות לפי מדינה, ואת כל זוכי הנובל והמדינות שלהם לפי מה שכתוב באתר הרשמי של הנובל, והכנסתי אותם לטבלת אקסל גדולה שאני נהנה מדברים כאלה, בסדר? אז מה מתברר? ברשימת זוכי המדליות האולימפיות לפי מדינה, במקום הראשון בהפרש עצום מכל מדינה אחרת נמצאת ארצות הברית, עם 2,941 מדליות. לעומת זאת, במקום הראשון ברשימת פרסי נובל, גם כן בהפרש עצום, נמצאת ארצות הברית עם 388 פרסים. במדליות אולימפיות במקום השני נמצאת ברית המועצות, שהיא מדינה שכבר לא קיימת אז נשים אותה בצד רגע. מבין המדינות שקיימות במקום השני נמצאת בריטניה. לעומת זאת בפרסי נובל במקום השני נמצאת בריטניה. במקום השלישי והרביעי במדליות אולימפיות נמצאות גרמניה וצרפת. בפרסי נובל נמצאות במקומות האלה גרמניה וצרפת. הרשימות האלה מאוד מאוד דומות מתברר. כל המקומות הראשונים הם זהים. וגם בהמשך הרבה מאוד אותן מדינות נמצאות במקומות גבוהים בשתי הרשימות האלה. אז מתברר שלא, זה שמדינה טובה בספורט זה לא בא על חשבון הצטיינות במדע וספרות. ממש לא. דורון פישלר 23:02 בהמשך כן יש הבדלים, למשל במקום החמישי בפרסי נובל נמצאת שוודיה, שבאולימפיאדות נמצאת קצת יותר נמוך, ואולי זה מושפע מהעובדה שאת פרסי נובל מחלקים בשוודיה והשופטים אומנם אמורים להיות ניטרליים לגמרי וחסרי פניות, ובכל זאת יש אולי איזשהו יתרון ביתיות. אבל בגדול שתי הרשימות האלה מאוד דומות ואותן מדינות מככבות בשתיהן, והן מככבות בגדול. אלו אמורות להיות תחרויות בין כל מדינות העולם, אבל מתברר שכשמסתכלים על מספרים שניהם מאוד מאוד מרוכזים במדינות מסוימות. 10 המדינות הראשונות ברשימה של הזוכים במדליות אולימפיות מכסות חצי מכל המדליות האולימפיות אי פעם. ובפרסי נובל זה עוד יותר גרוע: יותר מחצי מכל הזוכים אי פעם הגיעו בדיוק משלוש המדינות הראשונות ברשימה. לעומת זאת מדינות שלא זכו באף מדליה נוטות להיות אותן המדינות שלא זכו באף נובל. למה זה המצב? באמת שזה לא מסתורין גדול בכלל. התשובה היא מאוד פשוטה: מדינות שזוכות בנובל ומדינות שזוכות באולימפיאדה פשוט נוטות להיות מדינות עשירות. הן אלה שיש להן תקציב להשקיע בספורט והן אלה שיש להן תקציב לפתח את המדע. מדינות עניות לא. אירופה וארצות הברית הן פשוט המדינות העשירות יותר. למה הן עשירות יותר? אני לא הולך להיכנס שוב לרובים חיידקים ופלדה, בסדר? יש פרק שלם על זה, תקשיבו לו. דורון פישלר 24:32 בנוסף לכל זה יכולות להיות גם הטיות אחרות לטובת המדינות האלה. למשל חלק גדול מאוד מהאנשים שזכו בפרס נובל לספרות היו אנשים שכתבו ספרים באנגלית, או בצרפתית, או בגרמנית. לעומת זאת היו בדיוק שני זוכי פרס נובל לספרות שכתבו בסינית. שניים ביפנית, ואחד בערבית. ואני די בטוח שזה לא שאין יצירות מופת ספרותיות גם בסינית, זה פשוט שאנשי ועדת הפרס שיושבת כאמור בשוודיה ככל הנראה לא קוראים הרבה ספרים בסינית. בכל מקרה ככל ששתי הרשימות האלה דומות, יש מעט מאוד מדינות שהן באמת יוצאות דופן בהשוואה הזאת. אחת מהן למשל היא קובה, מדינה שיש לה 219 מדליות אולימפיות שזה יפה, ואפס פרסי נובל. להודו יש 12 פרסי נובל כמו לישראל ו-35 מדליות אולימפיות, שזה אולי נשמע מכובד אבל אנחנו מדברים פה על הודו, מדינה של מיליארד ומשהו איש, זאת מדינה שגרים בה שישית מאוכלוסיית העולם. אפשר היה לצפות מהם להביא יותר מדליות מזה אבל הם לא. עכשיו אני בטוח לחלוטין שבין מיליארד ושליש התושבים של הודו יש כמה אתלטים ממש ממש טובים, הסטטיסטיקה מחייבת. אבל הודו פשוט לא משקיעה הרבה בלהביא מדליות. אם עכשיו הייתה שמה בצד מיליארד דולר בשביל לפתח ספורטאים שיביאו מדליות, הם היו מביאים מדליות. אבל היא לא, כי יש לה דברים אחרים לשים עליהם מיליארד דולר, שזה הגיוני. דורון פישלר 26:20 חוץ מזה תמיד חוזרת השאלה המעצבנת למה ארצות הברית תמיד מנצחת? למה היא תמיד חייבת להיות יותר טובה מכולם בהכל? אז האמת היא שהיא לא. זה פשוט שהמדינות באירופה, המדינות העשירות, הן מדינות שהן בין קטנות לבין קטנות יחסית. ארצות הברית היא היחידה שהיא גם עשירה וגם ממש גדולה. מכיוון שהאוכלוסייה של ארצות הברית היא בגודל של בריטניה וגרמניה וצרפת ושוודיה ונורווגיה ופינלנד ושווייץ ואיטליה והולנד ודנמרק ביחד, זה יוצא הרבה. אבל אילו היינו סופרים את כל המדינות האלה בתור מדינה אחת גדולה, היא הייתה מנצחת בקלות את ארצות הברית גם במדליות אולימפיות וגם בפרסי נובל. אז הרשימה של מי קיבלה יותר פרסים זה לא אומר כלום, זאת לא חוכמה לזכות בהרבה פרסים אם את פשוט מדינה מאוד גדולה. השאלה היותר רלוונטית היא מי קיבל יותר פרסים ביחס לגודל האוכלוסייה. למשל לישראל יש 13 מדליות, אמרתי, ו-9 מיליון תושבים שזה קצת פחות ממדליה וחצי לכל מיליון תושבים שהתחלקו. לארצות הברית לעומת זאת יש הרבה יותר תושבים אבל גם הרבה יותר מדליות, יש לה בממוצע 9 מדליות לכל מיליון איש. אבל בדירוג הזה ארצות הברית לא קרובה אפילו למקום הראשון. יש הרבה מדינות מעליה, נגיד נורווגיה. זאת מדינה קטנה מבחינת מספר תושבים שיש בה פחות תושבים מבישראל ויש לה הרבה מדליות, הרבה. יש לה 104 מדליות לכל מיליון איש. וגם היא לא נמצאת במקום הראשון בדירוג המדליות לאדם, משום שקיימת ליכטנשטיין. דורון פישלר 28:12 ליכטנשטיין היא מקום תמוה מכמה בחינות. קודם כל היא המדינה היחידה בעולם שיש לה שם של רופא שיניים. חוץ מזה זה אחד המקומות האלה שלא ברור למה זאת מדינה, זה מקום מאוד מאוד יפה אבל מאוד קטן. זה באלפים בין שווייץ לאוסטריה, יש לה אוכלוסייה של עיר קטנה ואתר סקי. אבל העיר הקטנה הזאת זכתה ב-10 מדליות אולימפיות, כולן אגב באולימפיאדת החורף וכולן באותו מקצוע: סקי אלפיני. לא הייתי מנחש. אז זה מביא לה את הממוצע של 274 מדליות למיליון איש, כלומר אם היו שם מיליון איש והם לא. כלומר כדי לעקוף את ליכטנשטיין בדירוג הזה, ישראל הייתה צריכה לזכות בערך ב-2,466 מדליות אולימפיות. כאמור כרגע יש לנו 13, אז יש עוד לאן להתקדם. לעומת זאת בדירוג של שיעור זוכי הנובל ביחס לגודל האוכלוסייה, לישראל יש נובל ושליש לכל מיליון איש, מה שמציב אותה במקום ה-13 בעולם שזה לא רע בכלל. זה מעל ארצות הברית אבל מתחת לבריטניה. והרבה מהמדינות מהמקומות הראשונים הן קצת כמו ליכטנשטיין בספורט, כלומר אלה מדינות קטנות שיש להן פרס נובל אחד או שניים וביחס לאוכלוסייה הקטנה שלהן זה יוצא הרבה. למשל אחת מהן היא לוקסמבורג, זאת מדינה קטנה מאוד שיש לה שני זוכי פרס נובל ולכן שיעור הזוכים שלה למיליון איש הוא מאוד גבוה. דבר אחד מעניין בקשר ללוקסמבורג זה שמבין שני הזוכים שלה, אחד מהם, גבריאל ליפמן שזכה בפרס נובל לפיזיקה ב-1908, הוא יהודי. שזה כשלעצמו לא מפתיע כי יש המון זוכי פרס נובל יהודים, אבל מה שזה אומר שבלוקסמבורג לא רק שיש להם שיעור זוכי פרס נובל ביחס לאוכלוסייה גבוה יותר משל ישראל, יש להם שיעור של זוכי פרס נובל יהודים גבוה יותר משל ישראל. דורון פישלר 30:22 אבל כל זה לא היה העניין המרכזי. בואו נחזור לשאלה: ישראל הייתה מדינה שיש לה יותר פרסי נובל ממדליות אולימפיות. האם היא הייתה היחידה? ובכן, לא. היו ועודן כמה מדינות אחרות שיש להן יותר פרסי נובל ממדליות. יש 10 מדינות כאלה כרגע, למרות שצריך לומר שבכל המקרים האלה מדובר במספרים מאוד קטנים. לגואטמלה יש מדליה אולימפית אחת בדיוק, מדליית כסף בהליכה, ושני פרסי נובל. כל האחרות הן מדינות שאין להן מדליות בכלל. למיאנמר, תימן, פלסטין והרפובליקה הדמוקרטית של קונגו יש אפס מדליות ופרס נובל אחד. למזרח טימור, בנגלדש, בוסניה הרצגובינה וליבריה יש אפס מדליות ושני פרסי נובל לכל אחת. אבל מי שבאמת מרשימה פה והמתחרה העיקרית של ישראל בתחום הזה אני חושב היא סנט לוסיה. אם אף פעם לא שמעתם על סנט לוסיה, זה די מתבקש. זאת אחת המדינות הכי קטנות בעולם. סנט לוסיה היא אי קטנטן בקריביים, קצת יותר גדול מהנורוואי אבל לא בהרבה. מבחינת גודל האוכלוסייה סנט לוסיה היא בערך בגודל של חולון. באופן לא מפתיע בכלל, סנט לוסיה אף פעם לא זכתה במדליה אולימפית. באופן כן קצת מפתיע, כן קרה שתושב סנט לוסיה זכה בפרס נובל. ובאופן מדהים לגמרי, זה קרה פעמיים. ואלו לא היו שני אנשים שעבדו ביחד או משהו, אלה שני אנשים שונים בשנים שונות ובתחומים שונים. ארתור לואיס זכה בפרס לכלכלה ב-1979, ודרק וולקוט זכה ב-1992 בפרס נובל לספרות. ומכיוון שהאי הזה הוא כל כך קטן, שני אנשים הם אחוז די נכבד יחסית מהאוכלוסייה של האי הזה. אז זה לא רק שיש להם יותר זוכי נובל ממדליות, זה אומר גם ששיעור זוכי הנובל ביחס לאוכלוסייה בסנט לוסיה הוא עצום. הוא רחוק רחוק מעל לכל מדינה אחרת. דורון פישלר 32:51 אז מה הייתה השאלה? האם ישראל היא המדינה היחידה שיש לה יותר פרסי נובל ממדליות אולימפיות? התשובה היא לא. אבל אנחנו עדיין יכולים להגיע לזה. יש לי תוכנית איך נחזיר למדינה את התואר הזה. זה לא יהיה קל, זה דורש הרבה עבודה מצד כולנו. אנחנו צריכים להתגייס כולנו ולעבוד יחד בשביל זה. שלב א': אנחנו צריכים עוד שני פרסי נובל לפחות. אז קדימה חוקרי כימיה, פיזיקה, רפואה, אני רוצה לראות פה עבודה. מאיר שליו, נובל לספרות, זה עליך תביא איזו יצירת פאר. עוד דבר שמומלץ מאוד לעשות זה שלום עם מישהו, זה ממש הוכיח את עצמו בפעמים הקודמות. שלב ב': אנחנו צריכים לפתח קשרי ידידות אמיצים עם בנגלדש, ליבריה, גואטמלה וכל המדינות האלה, וכמחווה של רצון טוב לשלוח אליהן את מיטב מאמני הספורט שלנו. זאת המשימה שלנו: לקדם את הספורט בבנגלדש ובמדינות האחרות. והכי חשוב, לשלוח נציגות לסנט לוסיה. זאת משימה מספר אחת. אנחנו רוצים שמהאולימפיאדה הבאה סנט לוסיה תצא עם שתי מדליות לפחות. ודבר אחרון, וזה חלק בתוכנית של הספורטאים הישראלים: לכם, הספורטאים, החלק הכי חשוב בתוכנית. אתם צריכים לא להביא עוד מדליות. אני יודע, חלקכם הפעם ניסיתם והשתדלתם ועבדתם מאוד קשה והצלחתם. לא נורא, זה קורה לכולם לפעמים. אני לא כועס. אם רק תבטיחו בפעם הבאה להשתדל פחות. אני בטוח שעם קצת פחות מאמץ וקצת פחות אימונים והכי חשוב - פחות אמונה בעצמכם, אתם יכולים להגיע לכל היותר למקום רביעי. וככה ביחד נחזיר את ישראל להיות מדינה חנונה. זאת התשובה. דורון פישלר 34:58 אבל אני לא יכול לסגור את הנושא הזה בלי לספר לכם עוד סיפור אחד. תיכף נחזור. פיליפ נואל-בייקר היה בן אדם מדהים. הבן אדם עשה הרבה, קשה למצוא מאיפה להתחיל אפילו. הוא נולד ב-1889 ומת ב-1982, ואני לא בטוח שהייתה דקה לאורך כל הזמן הזה שבה הוא נח. זה פשוט מדהים מה שהבן אדם הספיק. הוא היה פרופסור למשפט בינלאומי, ובמלחמת העולם הראשונה הוא הקים והנהיג יחידה של נהגי אמבולנסים מתנדבים. אחרי המלחמה הוא השתתף בהקמת חבר הלאומים, הדבר שהגיע לפני האו"ם, ומאוחר יותר הוא השתתף גם בניסוח מגילת היסוד של האו"ם. הוא היה חבר פרלמנט בבריטניה במשך הרבה מאוד שנים, בנקודה מסוימת הוא כיהן בתפקיד שר הדלק והחשמל. ולאורך כל הזמן הזה הוא בעיקר פעל נגד מלחמה ובעד פירוק נשק. הוא עבד על הגבלות ייצור נשק גרעיני ופירוק של נשק גרעיני וסיוע לפליטים ועוד המון דברים. הוא כתב כמה ספרים ועל כל זה הוא קיבל ב-1959 את פרס נובל לשלום. מה שנשמע כמו פרס מוצדק בהחלט. דורון פישלר 36:31 וחוץ מזה פיליפ נואל-בייקר היה ספורטאי. הוא היה רץ, הוא השתתף בשלוש אולימפיאדות: ב-1912, 1920 ו-1924, כשבאחת מהן, ב-1920, הוא התחרה בריצת 1,500 מטר והגיע למקום השני. ולכן פיליפ נואל-בייקר הוא האדם היחיד בהיסטוריה שזכה גם במדליה אולימפית וגם בפרס נובל. ואני ממש לא בטוח אם למישהו בעולם הייתה או יהיה אי פעם זוג מדליות מרשים יותר מזה. זאת הייתה התשובה. אם אתם רוצים לשמוע אותי זוכה בפרס נובל, אתם יכולים לשמוע את זה בפרק 'מה זה חומר אפל?'. ואם אתם רוצים לשמוע משהו אחר, אז כדאי לכם לנסות את 'הפוליטיקאים', הפודקאסט החדש יחסית של רותם דנון ברשת עושים היסטוריה. הוא מדבר על פוליטיקה והיסטוריה של הפוליטיקה אבל הקטע הוא שהוא עושה את זה מעניין. זה ממש כדאי. את כל הפרקים של הפודקאסט הזה תמצאו בכל אפליקציית פודקאסטים או באתר של עושים היסטוריה. בעמוד הפייסבוק 'דורון פישלר נגד העולם' תמצאו עדכונים על פרקים ועל הרצאות שלי, ואם אתם רוצים להזמין אותי אליכם להרצאה אז בכלל אני אשמח. עורך ומפיק: יותם הלמי, ייעוץ ותמיכה מורלית: אביב שם טוב, תרגום משוודית: שרה וכטל, עורך כללי: רן לוי, מנהל עסקי: דני טימור. אני דורון פישלר. ביי. יותם 38:10 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osishistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>מי כתב את העתידות של בזוקה? [התשובה]</title>
        <link>https://mat-mo.github.io/podtext/episodes/htshvbh/my-ktb-t-h-tydvt-shl-bzvqh-htshvbh.html</link>
        <guid>https://mat-mo.github.io/podtext/episodes/htshvbh/my-ktb-t-h-tydvt-shl-bzvqh-htshvbh.html</guid>
        <pubDate>30 באוגוסט 2021</pubDate>
        <description>Transcript for מי כתב את העתידות של בזוקה? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלו של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...'? תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר פעם אחת ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי הפודקאסט הזה נועד לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריינות 02:40 רשת עושים היסטוריה. דורון פישלר 02:47 היי, אני דורון פישלר, וזאת התשובה. לפעמים בן אדם שומע שאלה ובאותו רגע מתברר לו שזאת השאלה. אני לא שמתי לב לזה עד היום, אני לא ידעתי את זה עד שלא שמעתי אותה, אבל בעצם תמיד רציתי לדעת את התשובה לשאלה הזאת. יש לי חור בלב בצורה של השאלה הזאת. השאלה היא שאלה מספר 17,774. שאל אותה אביב, שהוא לא אביב שם טוב, אלא אביב אחר, שם פחות טוב. הוא שלח לי את השאלה הזאת: מי כתב את העתידות בבזוקה? וכמה מהן התגלו כנכונות? נכון! נכון! מה הקטע עם העתידות האלה? ומי כתב אותן? ואם יורשה לי להוסיף, אביב לא כתב את זה במפורש אבל אין לי ספק שלזה הוא התכוון: עזבו את כל העתידות האחרות, אף אחד לא זוכר אותן ממילא. השאלה החשובה היא מי לעזאזל היה הבן אדם שהבטיח לי להגיע לירח עד גיל 21? דורון פישלר 04:12 אני לא צריך להסביר את השאלה הזאת, נכון? אתם כולכם יודעים מה זה מסטיק בזוקה, נכון? אולי היום יש ילדים שלא לוקחים את בזוקה, אני אסביר בכל זאת. בזוקה היה ועדיין מסטיק עם בדיחה ונבואה. עכשיו, בזוקה זה... טוב, ברמת העיקרון זה מסטיק, אבל לדעתי זה היה עשוי מיהלומים ורודים, בגלל שהדבר הזה הוא החומר הכי קשה בטבע. כן? זה בלוק ורוד קטן שאתם מכניסים לפה ואז אתם יכולים לנקוע את הלסת בניסיון ללעוס ולרכך אותו. איכשהו בסופו של דבר זה נהיה מסטיק. ואז אתם לועסים מסטיק. אומרים שבזוקה הוא ממש ממש טוב בשביל לעשות בלונים, אבל אני אף פעם לא למדתי לעשות בלונים ממסטיקים אז לא ממש שינה לי. וזה לא באמת משנה, האטרקציה בבזוקה אף פעם לא הייתה המסטיק. האטרקציה בבזוקה הייתה העטיפה שלו. בזוקה מגיע בעטיפה בצבעים כחול, לבן ואדום. ובין העטיפה לבין הגוש הורוד הלא ברור בעצמו יש עוד דבר. יש חתיכת נייר חלקה כזאת, בגודל של 4.5 על 6.3 סנטימטר, שזה בערך בגודל של בול דואר וחצי, שעליה יש כמה כתמים צבעוניים מטושטשים ועתידות. דורון פישלר 05:29 עכשיו, לעתידות נגיע עוד מעט. קודם כל אני רוצה לדבר על הכתמים הצבעוניים המטושטשים. הכתמים האלה, אם אתם ממש ממש מאמצים את העיניים, אתם יכולים לגלות שלמעשה הם קומיקס. קומיקס מאוד קצר עם שלוש תמונות בדרך כלל, והתמונות האלה הודפסו באיכות כזאת גרועה, הן היו כל כך לא ברורות, והתאמת הצבעים תמיד הייתה לא בסדר. כלומר, תמיד הכחול היה איזה חצי סנטימטר נמוך יותר מאיפה שהוא אמור להיות והאדום היה באיזשהו מקום אחר והשאר היה מטושטש. בקיצור, להבין מה קורה בקומיקס הזה היה מאוד מאוד קשה. כלומר, ברור שהיו שם איזשהן דמויות, אבל להבין מה בדיוק הן עושות או אם יש להן איזושהי הבעת פנים, את זה אפשר היה בעיקר לנחש. הכותרת של הקומיקס הייתה 'וחבורתו בזוקה ג'ו'. כלומר, בזוקה ג'ו וחבורתו, אבל זה היה כתוב הפוך. והדמות המטושטשת המובילה, את זה אפשר היה להבין, זה היה ילד, אני מניח שהוא ילד, שיש לו רטייה על העין. אז אני מניח שזה בזוקה ג'ו. בכל מקרה, זה קומיקס שסיפר בדיחה. דורון פישלר 06:50 הבדיחות של בזוקה לא נודעו כבדיחות טובות. אפשר להגיד שבדיחת בזוקה פחות או יותר הפכה למילה נרדפת לבדיחה ממש גרועה. אם מישהו מספר בדיחה ואתם אומרים לו 'וואו, שלח את זה ישר לבזוקה', זאת לא מחמאה. וזה די בצדק שהם קיבלו את השם הזה, אבל בכל זאת. בשביל התחקיר לפרק הזה, אני קראתי הרבה בדיחות בזוקה ואני פה כדי להגן על בדיחות בזוקה. הן לא תמיד היו כל כך גרועות. הן לא היו מאוד טובות, אבל חלקן היו בסדר. זה פשוט עניין של הקשר. זה עניין של איך לספר בדיחה. וכשאתם קוראים בדיחה שמודפסת בקושי בקומיקס מטושטש בגודל של בול שאי אפשר להבין מה קורה בו בכלל, זאת אחת הדרכים הכי גרועות בעולם לספר בדיחה. מאוד קשה להצחיק באופן כזה. אבל לפעמים לבדיחה היה פוטנציאל. למשל, קחו את הבדיחה הזאת של בזוקה ג'ו וחבורתו. בתמונה הראשונה של הקומיקס רואים את אחד מחברי החבורה, מוטי קראו לו. הוא היה זה שהלך כל הזמן עם החולצה על הפה והאף. אף אחד אף פעם לא הבין למה הוא הלך ככה. בדיעבד הוא ניבא את מגיפת הקורונה 50 שנה מראש. בכל אופן, אז הוא רץ לחנות, כלומר הוא רץ לכיוון כתם מטושטש שמההקשר אני מניח שאמור להיות חנות. והוא אומר: 'אני זקוק למלכודת עכברים'. בתמונה הבאה הוא אומר: 'מהר, עליי לתפוס אוטובוס'. ואז המוכר אומר: 'מצטער, אין לי מלכודת בגודל זה'. דורון פישלר 08:42 אז זה לא מאוד מצחיק, אבל זה היה יכול להיות מצחיק אם מספרים את זה נכון. כלומר, עם הקשר כלשהו. נגיד, אם היו נותנים לנו איזושהי סיבה הגיונית למה הבן אדם מחפש מלכודת עכברים בזמן שהוא ממהר לאוטובוס, ואז התשובה של המוכר הייתה לא צפויה, אז זה היה יכול להיות מצחיק. זה לא, אבל יש פה פוטנציאל בבדיחה הזאת. בדיחות אחרות הן כאלה שאולי היו מצחיקות מתישהו אבל המשמעות שלהן כנראה אבדה במהלך הדורות או בתרגום או משהו. למשל, יש את הבדיחה שבה ג'ו, כלומר הדמות הראשית, זה עם הרטייה - דרך אגב, אף פעם לא הוסבר למה יש לו רטייה על העין. ההסבר המקובל שאני שמעתי זה שמכיוון שמסטיק בזוקה הוא הדבר הכי קשה בטבע, פשוט נכנס לו פעם מסטיק בזוקה לעין ובגלל זה קוראים לו בזוקה ג'ו. בכל מקרה, אז הוא שואל את מוטי: 'מדוע פיטרו אותך בחנות הנעליים בה עבדת?' ומוטי אומר: 'איש אחד ביקש נעלי קרוקודיל, ושאלתי איזו מידה נועל הקרוקודיל'. הבדיחה הזאת הייתה אולי יכולה לעבוד אילו היה לי מושג כלשהו מה זה נעלי קרוקודיל. אבל אני אף פעם לא שמעתי את צירוף המילים הזה. כלומר, יש פה דאבל משמעות, אתם מבינים? כלומר, מוטי חשב שהוא באמת רוצה לקנות נעליים בשביל הקרוקודיל שלו, אבל בעצם האיש כמובן התכוון ל... למה? אני לא מכיר משמעות אחרת לצירוף המילים הזה. היה פעם מותג של נעליים שקראו לו נעלי קרוקודיל? קרוקס לא, זה היה הרבה לפני זמנם. אי אפשר לעשות משמעות כפולה למשהו אם אני לא מבין את המשמעות הראשונה שלו. והיו גם בדיחות שאני פשוט לא מבין בכלל. למשל, ג'ו נמצא במקום כלשהו. עכשיו שוב, מכיוון שזה מצויר בסנטימטר על סנטימטר ומאוד מטושטש, לא ברור כל כך איפה הוא נמצא. אני חושב שהוא שוכב על מיטת שיזוף על סיפון של ספינה, אבל אני לא לגמרי בטוח בזה. ובתמונה השנייה ניגש אליו מלצר. והמלצר אומר: 'היכן תרצה את ארוחת הבוקר, אדוני?' וג'ו עונה לו: 'מעבר למעקה'. מה הבדיחה? כאילו ברצינות, אני... זה לא שהבדיחה לא טובה, אני פשוט לא מבין מה הייתה הבדיחה. מה 'מעבר למעקה'? הוא כאילו אומר 'האוכל שלכם כל כך גרוע שאני מעדיף שתזרוק אותו לים'? כלומר, זה פשוט צוחק על האוכל הגרוע בהפלגות נופש, כי כולם יודעים שהאוכל בהפלגות הוא כזה גרוע, am I right? כאילו זה כזה מהחיים? כן? לא יודע, לא... זה לא נשמע כל כך הגיוני, אבל אין לי שום הסבר אחר. אני לא יודע מה הבדיחה כאן. דורון פישלר 11:37 ומתחת לזה כתוב: עתידות. 'אתה עלול להיות טייס'. ככה זה מנוסח, עלול. כאילו אם לא תיזהר, אולי תהיה טייס. כן, כי היו עתידות. כן, בכל נייר כזה, חוץ מבדיחה לא מאוד מצחיקה, היה גם עתידות, איזושהי נבואה לעתיד. אני מניח שזה בהשראת fortune cookies. אתם אוכלים עוגייה או מסטיק ואתם מקבלים נייר קטן עם נבואה לעתיד שממנה אתם יכולים להתעלם אם בא לכם. ובדיוק כמו ב-fortune cookies, כל הקטע היה שרוב הנבואות האלה היו דברים מאוד מאוד כלליים, כך שתמיד אפשר היה להגיד שהן התגשמו, כי פשוט זה היה מאוד לא ספציפי. למשל, היה אחד שהיה כתוב: עתידות. 'בקרוב תצא לנסיעה ארוכה ותגלה תגלית מעניינת'. אוקיי. עכשיו, מכיוון ש'ארוך' ו'מעניין' הם שניהם מושגים יחסיים, זה יכול להיות נכון גם אם תסעו לאלסקה ותגלו שם זן חדש של דינוזאור, או אם תסעו לסופר ותגלו שם מוצר חדש של קטשופ דל קלוריות. זה מעניין, קצת. או עתידות אחרות. זה היה: 'תוכל להיות ספורטאי טוב אם תתאמן כהלכה'. כן, זה נכון לגבי רוב האנשים. או אחד אחר: 'אתה מפחד שאין אוהבים אותך, אולם לפחד זה אין כל יסוד'. זאת אחלה עצה, האמת. אבל את כל אלה די אף אחד לא זוכר. יש עתיד אחד, נבואה אחת... מה היחיד של הדבר הזה? יש דבר אחד כזה שהוא מה שאנשים זוכרים. תגידו לאנשים בזוקה, יש דבר אחד שהם יזכרו. זה קומיקס מספר 17, וזאת הבדיחה: מוטי קפץ לפני רכבת נוסעת. האם נהרג? לא. הרכבת נסעה לאחור! ואחרי שקמתם מהרצפה והתאוששתם מעוויתות הצחוק ההיסטריות שאחזו בכם למקרא הבדיחה הזאת, אתם קוראים את העתידות. ובעתידות כתוב המשפט הזה: 'לפני יום הולדתך ה-21 תגיע לירח'. דורון פישלר 14:11 והמשפט הזה, כמו שאתם בטח יודעים, הוא בדרך כלל מצוטט באופן לא מדויק בתור 'עד גיל 21 תגיע לירח'. המשפט הזה הוא מאוד מוכר. המשפט הזה הפך להיות מיתולוגיה. בשנות התשעים הוא הופיע בפרסומת לבזוקה. עלית ניצלה את זה גם לעוד דברים. היא הקימה פעם בדיזינגוף סנטר מתחם של בזוקה עם תפאורה של הירח וקסדות של אסטרונאוטים שתוכלו להצטלם עם השלט הגדול 'עד גיל 21 תגיעו לירח'. וגם בלי שום קשר לבזוקה, המשפט הזה פשוט אנשים מכירים אותו. יש ספר של גפי אמיר שנקרא 'עד גיל 21 תגיע לירח'. נשיא המדינה דאז, רובי ריבלין, כשהוא נשא נאום לכבוד החללית בראשית, הוא אמר ואני מצטט את הנאום שלו: 'אני זוכר כילד את האיחול שהופיע על עטיפות מסטיק: עד גיל 21 תגיע לירח'. ולמעשה זה לא מאוד נפוץ שנשיאים של מדינות מצטטים בנאום רשמי עטיפות של מסטיקים. זה לא דבר שקורה הרבה. אז הנבואה הזאת היא מיתולוגית. ואיך שלא מסתכלים על זה, זאת נבואה גם מאוד מאוד מוזרה. כי היא מאוד שונה מכל נבואה אחרת בבזוקה, לא רק בזה שהיא חד משמעית לא נכונה, אלא גם בזה שהיא פשוט מאוד מאוד ספציפית. כלומר, זה לא 'בזמן כלשהו לא מוגדר בעתיד תצא למסע בגודל לא מוגדר כלשהו'. לא, זה נותן לכם יעד אחד מסוים, הירח, ומועד ספציפי שבו תגשימו אותו, גיל 21. ובנוסף לזה זה גם לא מאוד ריאליסטי. כלומר, אפילו היום, שעברו הרבה מאוד שנים מאז שהנבואה הזאת נכתבה, גם עכשיו אני לא הייתי מבטיח לאף אחד שעד גיל 21 הוא יגיע לירח. הסיכוי לזה הוא לא גדול. אז איך הגיעה לבזוקה נבואה כזאת מוזרה? מי עשה את זה? למה? זאת השאלה האמיתית. ותכף תבוא התשובה. דורון פישלר 16:16 אין דבר ישראלי יותר ממסטיק בזוקה. כלומר, חוץ מזה שהוא לא ישראלי בכלל. הוא אמריקאי. את בזוקה יצרה באמריקה חברת Topps והחברה הזאת ידועה באמריקה בעיקר בתור יצרנית של קלפים של שחקני בייסבול. נכון בסדרות אמריקאיות נוסטלגיות אז תמיד הילדים אוספים קלפים של בייסבול? הם לא אוספים מסטיק בזוקה, כי בזוקה היה פשוט מוצר יחסית זניח שלהם. אבל זה היה של אותה חברה. ב-1947 החברה הזאת התחילה לייצר את המסטיק שנקרא בזוקה. המסטיק דרך אגב הגיע אחרי המשגר רקטות, ולא להפך. ככה שהוא כנראה נקרא על שמו, למרות שלמה לקרוא למסטיק בשם של משגר רקטות זה עדיין לא ברור. את המסטיק הזה הם שיווקו באמצעות קומיקס. קומיקס שהגיע עם כל חבילה של מסטיקים, וזה קומיקס שנקרא כמובן 'בזוקה ילד הבועות האטומי'. למה אטומי? כי השנה הייתה 1947 ואמריקה הרגע ניצחה במלחמת העולם השנייה בכוח האטום, ולכן לכתוב 'אטומי' על כל דבר עשה אותו אוטומטית יותר מגניב. גם אם לא היה לזה שום קשר לכלום, מה אטומי במסטיקים? הגיבור של 'בזוקה ילד הבועות האטומי' הוא ילד שנקרא בזוקה, שיש לו שתי עיניים תקינות לגמרי דרך אגב, ויש לו יכולת מיוחדת לנפח בועות של מסטיק שבעזרתן הוא עף. ואז הוא עושה פעולות חילוץ נועזות בשמיים וכל מיני דברים כאלה. הבעיה היחידה עם זה הייתה שהוא יודע לעוף, הגיבור על הזה, אבל הוא עף רק כשיוצא לו בלון ורוד ענק מהפה. ובין כל גיבורי העל אי פעם, זה אחד מהפחות אסתטיים. כלומר, תחשבו על סופרמן עף בשמיים עם בלון ורוד ענק תקוע בפה. אז זה לא נראה מי יודע מה. אז כמה שנים מאוחר יותר ב-Topps החליטו להוציא לפנסיה את 'בזוקה ילד הבועות האטומי' ובמקומו לעשות קומיקס חדש. דורון פישלר 18:26 אז הם פנו לצייר קומיקס, קראו לו וסלי מורס, שהמציא בשבילם את הדמויות של בזוקה ג'ו ומוטי, לא קראו לו מוטי קראו לו מורטימר, וצייר את כל הקומיקסים. עכשיו, כבר בשלב מאוד מאוד מוקדם הבדיחות באנגלית של בזוקה ג'ו הן נראות בגדול בדיוק אותו דבר כמו בעברית. רק שבריבוע החסר, זה שבעברית היו בו את העתידות, אז שם לא היו עתידות. הייתה שם פרסומת לאיזשהו צעצוע שאתם יכולים לקבל אם תשלחו לחברה 125 עטיפות של בזוקה או חמש עטיפות של בזוקה ו-35 סנט. משהו כזה. אבל היו גם עתידות. זה היה גם באמריקה. זה פשוט היה כתוב באותיות ממש קטנות מתחת לקומיקס. עכשיו, מהקומיקסים האלה היו הרבה. ממש הרבה. כי Topps היא חברה שיודעת לפנות לאספנים. הם ידעו שכדי שיהיה עניין, כדי שאנשים ימשיכו לקנות את המסטיקים האלה שוב ושוב, צריך שיהיה גיוון. צריך שילדים שקונים את המסטיק לא ייתקלו באותם קומיקסים כל הזמן. אז פעם או פעמיים בשנה הם היו מחליפים את כל הסדרה של הקומיקסים בקומיקסים חדשים עם עתידות חדשות. ומכיוון שהמסטיקים והקומיקסים המשיכו להתפרסם במשך עשרות שנים, בסופו של דבר היו מאות, אולי אלפי קומיקסים כאלה. טוענים שהתפרסמו יותר מ-1,500 כאלה. אני לא לגמרי בטוח על המספר הזה, כי לפעמים הם כן מחזרו בדיחות. כלומר, אותה בדיחה חזרה שוב ושוב בכמה סדרות. אבל היו הרבה. זה בטוח. דורון פישלר 20:04 אבל כל זה לא חדש. השאלה הייתה על בזוקה בעברית. מי כתב את העתידות של בזוקה, וספציפית את 'עד גיל 21 תגיע לירח'? זה קצת יותר קשה למצוא את זה. דבר ראשון, בדרך כלל כששואלים את השאלה הזאת, אז יש תשובה אחת שקופצת מדי פעם, והתשובה היא ארז טל. כן, יש מין טענה או שמועה כזאת שאומרת שארז טל כתב את העתידות של בזוקה. מאיפה זה בא? ארז טל הופיע ביחד עם אברי גלעד בפרסומת לבזוקה בשנות התשעים, ובתחילת שנות התשעים הוא גם עבד במשרד פרסום שעשה את הפרסום של בזוקה. ובמדור הרכילות 'ציפורה' של 'חדשות' נכתב ב-1991 שהוא כתב את העתידות החדשות של בזוקה, למרות שלבזוקה לא ממש היו הרבה עתידות באותו זמן. בקיצור, אני לא יודע, אבל ארז, אם בא לך לאשר או להכחיש, אז תיפנה אלינו, הטלפון שלי פתוח. בכל אופן, אפילו אם זה איכשהו נכון במידה כלשהי, כלומר הוא באמת כתב עתידות כלשהן, לא יכול להיות שארז טל כתב את כולן, ובטח שלא יכול להיות שהוא כתב את 'עד גיל 21 תגיע לירח', פשוט משום שהעתידה הזאת מסתובבת בסביבה הרבה זמן, לכל הפחות מאז שארז טל היה ילד קטן, ויכול להיות מלפני שהוא נולד בכלל. כי היא אחת מהעתידות הישנות. יש את העתידות החדשות, אבל יש את הישנות. זה יש כל מיני שלבים... אוקיי, אבל מה זה מה? איך יודעים את זה? דורון פישלר 21:43 בשביל להבין את זה, אני הבנתי שאני צריך לעשות מחקר מקיף בנושא בדיחות בזוקה העבריות ותולדותיהן. ובשביל זה, קודם כל אני צריך את החומר. אני צריך בדיחות בזוקה. כמה שיותר בדיחות בזוקה, מכל מיני תקופות. איפה אני אשיג את זה? כמו כמעט כל דבר אחר, הרבה יותר קל למצוא תיעוד של הגרסה האמריקאית של משהו מאשר של הגרסה העברית. אז במקרה הזה למשל, אם אתם משום מה רוצים לקרוא מאות בדיחות קרש באנגלית, תיכנסו לגוגל, תחפשו בדיחות בזוקה, ודי בקלות אתם מגיעים לאתר שבו אתם יכולים לראות כמעט כל בדיחת בזוקה שפורסמה אי פעם באנגלית. מאגר היסטורי עצום של שנים, שזה בהחלט בעל ערך רב למחקר, אבל אני לא מתעניין באלה שבאנגלית, אני רוצה את אלה שבעברית. דורון פישלר 22:42 אז את זה גם יש ברשת, אבל קצת יותר קשה למצוא את זה. אחרי שחיפשתי די הרבה, מצאתי אוסף לא רע בכלל של בדיחות בזוקה בעברית. הוא נמצא באתר ישן ולא מעודכן שלא היה ברור לי כל כך למי הוא שייך ואיך הגיעו לשם הבזוקות האלה. היה שם מייל של בעל האתר שזוהה בתור דוקטור בק, רק שהאימייל לא עבד, אז אין לאן להמשיך משם. עכשיו, היו גם רשומות של העדכונים של האתר, ומי שעדכן זוהה שם בתור רוברטו בק. אז אם מחברים את השם והעובדה שהמייל התחיל ב'דוקטור', אז חיפשתי את דוקטור רוברטו בק וקיבלתי תוצאה אחת: רופא שיניים מסנטיאגו בצ'ילה. אז כתבתי מייל לרופא שיניים מצ'ילה ושאלתי אותו אם הוא במקרה אסף פעם עטיפות של מסטיקים ישראליים. אני מת על העבודה שלי. והוא ענה לי! וזה באמת היה הוא! והוא בן אדם נורא נחמד, התברר. והוא בכלל לא אוסף בזוקות. הוא אוסף עטיפות של מסטיקים מכל מיני סוגים ומכל העולם, ואיסוף עטיפות של מסטיקים זה עולם שלם בפני עצמו. יש תעשייה, יש ב-eBay כל מיני עטיפות של מסטיקים שנמכרות בהרבה כסף. כמו כל דבר. הוא סיפר שהוא התחיל לאסוף עטיפות של מסטיקים בתור ילד בצ'ילה, ואז בשנות השמונים הוא עבר לגור בישראל במשך כמה שנים, אז הוא החליט להמשיך את האוסף, אז הוא אסף בין השאר את כל מה שהיה בארץ, כולל בזוקות. ואחר כך הוא חזר לצ'ילה עם הבזוקות. וככה יצא שהאוסף הכי טוב שיש באינטרנט של בדיחות בזוקה בעברית ועטיפות נוסטלגיות של מסטיק עברי משנות החמישים והשישים נמצא באתר של רופא שיניים מצ'ילה. אז זה מעניין. וחוץ מזה, אם אתם במקרה מגיעים למצב שאתם צריכים טיפול שורש בסנטיאגו, אז אני ממליץ על דוקטור רוברטו בק. תגידו שאני שלחתי אתכם. דורון פישלר 24:48 בכל מקרה, האוסף של הדוקטור הוא לא שלם. אין לו כל בדיחת בזוקה שפורסמה אי פעם בעברית, אבל יש לו די הרבה מהן, כולל מהכי ישנות וגם מחדשות יותר. וזה מספיק בשביל לעשות מיפוי היסטורי של בדיחות בזוקה, למיין אותן לפי פרטים מסוימים שמזהים אותן וככה לנסות למצוא את התקופות השונות שלהן. איך מבדילים? ככה. קודם כל, הפונטים. הגופנים, האותיות. האותיות השתנו עם הזמן. בחלק מהבדיחות העתידות מודפסות בפונט פרנק-ריהל, שזה הפונט שבו מודפסים כמעט כל העיתונים והספרים, הפונט הכי רגיל. אבל יש עתידות שמודפסות בפונט אחר, פונט שונה לגמרי. אני חושב שזה נרקיס תם, לא לחלוטין בטוח. וישנן אלה שחוזרות לפרנק-ריהל, אבל מה שכתוב שם זה בכלל לא עתידות. זה 'הידעת?'. דברים כמו 'הידעת? מהי מהירות האור? שבע פעמים סביב העולם בקצת פחות משנייה אחת'. זה נכון דרך אגב. ושם הפונטים בבדיחות עצמן אבל, בבלוני הדיבור, הן השתנו, פתאום הן כתובות במין פונט כתב יד מזעזע ולא קריא. דורון פישלר 26:05 חוץ מזה, יש עוד פרט שקצת יותר קשה לשים לב אליו, שמבדיל בין שתי תקופות שונות של בזוקה. הרטייה על העין של בזוקה ג'ו. משום שבחלק מהקומיקסים יש לו רטייה על עין ימין ובחלק על עין שמאל. למה? למה שישנו את זה? זה עניין פוליטי? לא. העניין הוא כזה. עברית קוראים מימין לשמאל. הקומיקסים האלה נכתבו במקור באנגלית ולכן כיוון הקריאה שלהם הוא משמאל לימין. לכן, כדי שאפשר יהיה לקרוא את הקומיקס בכיוון הנכון, היה צריך להפוך את הקומיקס. אז מה שעשו בקומיקסים המוקדמים יותר זה מילולית להפוך אותו. כלומר, הקומיקס בעברית הוא תמונת ראי של הקומיקס באנגלית. אבל בשלב כלשהו שינו בארץ את שיטת העבודה. כלומר, עכשיו הציורים, הריבועים הם זהים בעברית ובאנגלית, הם לא הפוכים, רק הסדר שלהם השתנה. הזיזו את המרובע השמאלי ימינה. אז התוצאה של כל זה היא שבמקור באנגלית לבזוקה ג'ו יש רטייה על עין ימין, אבל בישראל הייתה לו רטייה על עין שמאל ואז הוא החליף חזרה. דורון פישלר 27:21 לפי כל הסימנים האלה, אפשר לראות שבדיחות בזוקה בעברית מחולקות לשלוש תקופות ברורות. התקופה הראשונה, מה שאני קורא לה 'עידן הבזוקה העליון', התאפיינה באותיות פרנק-ריהל ורטייה על עין שמאל. העידן השני, 'עידן הבזוקה התיכון', הוא עם אותיות נרקיס תם ורטייה על עין ימין. והשלישי, 'עידן הבזוקה המאוחר', הוא עידן ה'הידעת?'. את הגבול בין העידן השני והשלישי אני יודע למקם בדיוק. אני יודע מתי זה קרה. זה היה ב-1988. ואני יודע גם מי כתב את כל ה'הידעת?' האלה. הם לא היו מתורגמים, הם היו מקוריים. ומי שכתב אותם היה יהודה פרדיס. מי שהיה אז כתב המדע של 'מעריב לנוער'. ודרך אגב, הוא עשה עבודה מצוינת. עברתי על ה'הידעת?' האלה כדי לצחוק עליהם קצת, אבל אין על מה. הם נכונים. יש דברים כמו: 'הידעת? המחשבים של היום הם קטנים פי מאה, מהירים פי מאה וזולים פי מאה מאלה של לפני עשרים שנה'. מה שיפה זה שזה נכתב ב-1988, אבל זה עדיין די נכון. דרך אגב, הידעת? יהודה פרדיס, האיש שכתב את ה'הידעת?' עבור בזוקה, הוא גם מי שכתב את השיר 'מי מכיר את האיש שבקיר?'. בטח לא ידעתם. איך אני יודע את כל זה? אני יודע את זה כי ב-1988 התפרסמה ידיעה בעיתון שמספרת על זה ש'עלית' מחליפה את הבדיחות ואת העתידות של בזוקה ב'הידעת?'. אז לראשית העידן השלישי יש זמן ברור. דורון פישלר 29:15 בקשר לעידנים הראשון והשני, כאן הרבה יותר קשה לזהות בדיוק מתי הם התחילו ונגמרו, כי לא מצאתי על זה שום ידיעה ברורה. אז אני מסתמך כאן בין השאר על הזיכרון שלי. מכיוון שלי אישית הבטיחו להגיע לירח עד גיל 21, זה אומר שאני בתור ילד אכלתי מסטיק בזוקה מהעידן הראשון. וזה אומר שהעידן השני התחיל מתישהו בשנות השמונים. בקשר לעידן הראשון, הוא מלווה את בזוקה הרבה הרבה זמן. האזכור הראשון לעתידות בזוקה שמצאתי היה במודעה בשנת 1966. זה היה מבצע של 'אספו עשר עטיפות של בזוקה ותוכלו אולי לזכות בפרס הראשון: מיקרוסקופ'. שזה מעולה, כי אז אולי תוכלו סוף סוף לקרוא את הבדיחות האלה כמו שצריך. אז לא יותר מאוחר מזה. כלומר, בדיחות בזוקה מהעידן הראשון מלוות את ילדי ישראל לאורך בערך עשרים שנה. משנות השישים עד שנות השמונים. אותן בדיחות ואותן עתידות. עכשיו נשאלת השאלה, כמה בדיחות שונות היו שם? דורון פישלר 30:26 אז ככה. הבדיחות האלו ממוספרות. על כל אחד מהקומיקסים האלה בצד שמאל למעלה יש מספר סידורי. כלומר, בעידן השלישי התחילו את הספירה מההתחלה, שזה קצת מבלבל, אבל בשלב הזה אנחנו כבר יודעים איך להבדיל ביניהם. לשני העידנים הראשונים יש מספור עקבי. והמספר הכי גבוה שראיתי ששייך לעידן הראשון, לעידן הבזוקה המוקדם, הוא 22. מספר 24 שייך כבר לעידן הבזוקה התיכון. כלומר היו 22 או אולי 23 בדיחות שונות בעידן הבזוקה המוקדם. לאורך עשרים שנה, כל מי שאכלו בזוקה קיבלו את אחת מבין 22 בדיחות ואחת מבין 22 עתידות. כלומר, באחת מכל 22 בזוקות הבטיחו לכם שתגיעו לירח לפני גיל 21 וזה במשך עשרים שנה. זה מסביר למה בארץ כולם זוכרים את זה. הבטיחו לנו את זה שוב ושוב במשך עשרים שנה. דורון פישלר 31:31 וזה ההבדל העיקרי בין בזוקה בארץ לבזוקה באמריקה. בארץ אלה היו אותן בדיחות כל הזמן. באמריקה הן כל הזמן התחלפו. הן התחלפו פעמיים בשנה לפחות. והן גם התפתחו עם הזמן, הן התעדכנו קצת עם השנים. גם העתידות השתנו עם הזמן. בשנות החמישים, העתידות היו כולן רציניות. כלומר, אפשר היה לקחת אותן ברצינות אם אתם רוצים. זה היה דברים כלליים כאלה כמו 'יום אחד שמך יופיע בכותרות העיתון' או 'תוכל להימנע מהרבה צרות החודש בכך שתסרב לכעוס'. דברים כאלה. ככל שהשנים עברו אפשר היה לראות שהעתידות באנגלית הפכו להיות פחות רציניות ויותר הומוריסטיות. היה ברור גם למי שכתבו אותן וגם למי שקראו אותן כנראה שאתם לא באמת אמורים לקחת שום חלק מזה ברצינות. ב-1975 בקומיקס הופיעה העתידה: 'אתה לעולם לא תהפוך לשרוך נעל ענק'. ועוד דבר שהיה כתוב שם במסגרת העתידות זה 'הצילו, אני לכוד במפעל מסטיקים'. זה קצת מצחיק האמת. בהמשך הקומיקס התפתח עוד יותר כי החברה הכירה בזה שאתם לא יכולים למכור לילדים ב-Nineties מוצר מה-Fifties. זה לא יעבוד. אז לאורך כל שנות השמונים העיצוב של הקומיקסים השתנה. כלומר אלה היו אותן דמויות אבל לא אותו סגנון ציור שאנחנו מכירים. הם צוירו שונה ובשנות התשעים כבר נראו שונה לגמרי. הם נראים Rad, כמו שהיה קול ב-Nineties. לג'ו יש פתאום בלורית מזדקרת של שיער צהוב בולטת החוצה, למורטימר-מוטי יש גם כן שיער כמו סיידשואו בוב משהו. ומבחינת הבדיחות הם עכשיו לא סתם ממשיכים לספר בדיחות על מורים ומלצרים אלא עכשיו הם טסים לחלל והם נוסעים בזמן אז הם פוגשים דמויות היסטוריות. מה שכן, הבדיחות עדיין בדיחות קרש, זה לא השתנה. עוד דבר שהשתנה לאורך הזמן זה הפופולריות של המסטיק. וכשאני אומר 'השתנה' אני מתכוון 'ירד'. זה נהיה פחות ופחות פופולרי. וגם ככה הוא אף פעם לא היה מוצר שכל בן אדם מכיר. רוב האמריקאים לא יודעים מי זה בזוקה ג'ו. אבל עדיין, הוא סחב במשך הרבה זמן עד שנת 2012 שבה בזוקה ג'ו בוטל. החברה החליטה פשוט להפסיק להוציא קומיקסים של בזוקה ולשנות לגמרי את מסטיק בזוקה. הוא עדיין קיים, אתם עדיין יכולים לקנות מסטיק בזוקה, אבל הוא נראה שונה לגמרי ממה שהוא היה. הצבעים שלו שונים, העטיפה שלו שונה ואין בו קומיקסים. יש בו חידות וכאלה. דורון פישלר 34:22 בארץ כל זה לא קרה. בזוקה ג'ו אף פעם לא התפתח. פשוט המשיכו להדפיס בדיחות משנות השישים. ולכן זה עבר ישירות מדבר אמיתי שילדים קונים לפריט נוסטלגי. גם היום אתם יכולים לקנות מסטיק בזוקה בארץ, אבל ככל הידוע לי הם נמכרים היום רק באריזות גדולות. כלומר רק בשקית של 28 מסטיקים. אתם לא יכולים לקנות עכשיו בזוקה בבודדת או לקבל עודף בבזוקה. פעם בזוקה היה מטבע עובר לסוחר. אז בהקשר זה צריך להגיד: קניתי שקית כזאת לצורך התחקיר וגיליתי ש-א', הבזוקות של היום הן קצת פחות קשות ממה שהן היו קודם, ו-ב', הן עדיין מודפסות עם אותן בדיחות. הבדיחות של העידן השלישי, צריך להגיד. זה שהתחיל ב-1988. כלומר, לא החליפו את הבדיחות האלה. וגם ההדפסה עדיין גרועה. עדיין בחצי מהמקרים הבדיחה נקטעת באמצע בגלל שזה הודפס בטעות על הנייר של הבדיחה הבאה. 60 שנה עברו, לא שדרגו ב'עלית' את מכונות ההדפסה. יש גם מוצרים אחרים שקוראים להם בזוקה. כלומר קופסאות שכתוב עליהן 'בזוקה', גומי לעיסה בטעם בזוקה. הגיוני, כאילו איזה טעם אתם רוצים שיהיה לבזוקה? וגם עליהם יש בדיחות מודפסות מאחורה, אבל הן לא מהבדיחות בזוקה המקוריות. אלה דברים שצוירו במיוחד בארץ בחיקוי של הסגנון ציור הגרוע העתיק וגם עם עתידות שהן בהרבה מקרים דאחקות על העתידות המקוריות. דברים כמו 'עד גיל 21 תגיע להודו'. כלומר בזוקה בארץ הוא מוצר שנשען על נוסטלגיה לעצמו. באמריקה בזוקה חי, התבגר ומת. בארץ הוא חי לנצח ונשאר עם פלנל. דורון פישלר 36:21 אבל זאת לא הייתה השאלה. השאלה הייתה מי כתב את העתידות. עכשיו אנחנו יודעים שהבדיחות היו מתורגמות מאנגלית. אבל כשמוצאים את הבדיחה המקבילה באנגלית ובעברית, העתידות שיש עליהן הן לא אותן עתידות. כתוב עליהן משהו אחר. אז נשאלת השאלה, האם העתידות בעברית הן גם היו מתורגמות רק שמתורגמות מבדיחה אחרת? או שהן היו מקוריות, כמו שה'הידעת?' היו מקוריים. ואם כן, מי כתב אותן? אז תנו לי לספר לכם על רות אדלר. רות אדלר נולדה בברלין בשנת 1923. כן, אנחנו חוזרים הרבה הרבה אחורה עכשיו. בגיל 10 היא עלתה עם המשפחה שלה לארץ. כלומר לא למדינת ישראל כי מדינת ישראל לא הייתה קיימת, אלא לארץ ישראל תחת המנדט הבריטי. אבא שלה עבד במפעל הממתקים 'ליבר'. וכשהייתה בת 17 הוא סידר לה שם עבודה בתור מזכירה במפעל. והיא עבדה שם במשך 30 שנה. ב-1970 חברת 'עלית' קנתה את 'ליבר' ואיתה את רות אדלר. היא עברה לעבוד במפעל של 'עלית' ברמת גן. מקום מיוחד שבו אפשר לעמוד ולהריח שוקולד וכל זה. והיא עבדה שם עד שנת 2007. בסך הכל 66 שנה רות אדלר עבדה ב'ליבר', 'עלית', 'שטראוס'. הבעלים השתנו עם הזמן. בינתיים גם אתם יודעים הוקמה המדינה, היו מלחמות, המציאו את המיקרוגל, יזהר כהן זכה באירוויזיון, הייתה אינפלציה, נינט זכתה ב'כוכב נולד'. רות אדלר עדיין עבדה באותה עבודה. זה היה הדבר הכי עקבי בארץ. בגיל 84 החליטה לפרוש. ולכבוד הפרישה עשו לה ב'עלית' מסיבת פרידה חגיגית וגדולה, כולל סרט שהופק במיוחד שמספר את תולדות החיים שלה. ובסרט הזה היא מספרת בין השאר שהרבה הרבה שנים קודם כשהיא עבדה ב'ליבר', 'ליבר' התחילו לייצר בארץ את מסטיק בזוקה. כן, הם היו הראשונים לפני 'עלית'. ורות אדלר הייתה זאת שקיבלה את המשימה לתרגם את הקומיקסים של בזוקה. רות אדלר 39:02 בין השאר השמות של הדמויות בעברית, היא המציאה אותם. היה 'בזוקה ג'ו', זה היה הפיגור שמה, 'מו' היה הזה הרזה הזה הארוך, וקראתי לו מוטי. היה צריך לתת לו שם עברי, אם אני מתרגמת. דורון פישלר 39:20 זאת היא, בסרט שעשו לכבודה. ועוד דבר שהיא אומרת שם הוא... רות אדלר 39:24 ואם בשנתך ה-21 עוד לא הגעת לירח, אתה בין אלה שבאים אליי בטענות. דורון פישלר 39:33 אז זאת התשובה. רות אדלר היא הכתובת. היא האחראית. בקשר לבדיחות, רות אדלר לא כתבה את הבדיחות, היא תרגמה אותן. אין שום ספק בזה. אבל בקשר לעתידות, ממה שהיא אמרה לא ברור האם היא באמת אחראית להמצאת העתידות האלה או שגם אותן היא תרגמה. לצערנו רות אדלר נפטרה ב-2010, כך שאני לא יכול לשאול אותה אישית. מה שאני כן יכול לעשות זה לקרוא את העתידות באנגלית ולראות אם הן דומות. אבל יש מאות כאלה והעתידות נוטות בכל מקרה להיות די דומות, מכיוון שהן כאלו כלליות אז קצת קשה לדעת אם משהו מתורגם או שהוא מקורי. אבל מצאתי רמז. יש קומיקס אחד של בזוקה בעברית מהעידן הראשון שבו מופיעה התחזית הזאת: 'במשך עשר השנים הקרובות תבקר ב-15 נקודות יישוב בארץ'. וזאת דרישה מאוד נמוכה. ממש. כאילו אם אני לוקח רכבת מחיפה לתל אביב אני עובר באמצע דרך לפחות 15 נקודות יישוב, נכון? תוך שעה. אז אוקיי, אולי אנשים בשנות השישים נסעו פחות, אבל עדיין 15 נקודות יישוב תוך עשר שנים? זאת לא שאיפה גבוהה. אבל בין כל הבדיחות באנגלית מצאתי בדיחה מ-1959 עם עתידות שאומרות ככה: 'בתוך עשר השנים הקרובות תבקר ב-15 מדינות שונות בארצות הברית'. שזה מאוד דומה אבל הרבה יותר הגיוני בתור נבואה. מדינות בארצות הברית הן גדולות. לא כל אחד מבקר בהרבה מדינות שם. יש אנשים שחיים כל החיים שלהם באותה מדינה בארצות הברית. אז לבקר ב-15 מדינות תוך עשר שנים זה יעד לא מופרך, אבל הוא קצת שאפתני. וזה בהחלט נשמע כאילו הגרסה העברית היא תרגום. פשוט תרגמו את אותה נבואה לישראלית, רק שבישראלית זה לא הגיוני כי כל המדינה היא בגודל של ניו ג'רזי. אבל זה בלי ספק מתורגם. אז מה בקשר ל'עד גיל 21 תגיע לירח'? אולי גם זה בעצם תרגום לא מדויק של משהו שנאמר באנגלית? אולי זאת נוסחה אחרת באופן שגורם לזה להישמע הגיוני? או שזאת בכל זאת הברקה מהראש של רות אדלר? לכו תדעו. בשביל לדעת את זה יהיה צריך לעבור אחת אחת על מאות או אלפי בדיחות של בזוקה כדי למצוא את הפתק האחד המסוים שעליו אולי כתוב משהו שדומה לזה. ומי אובססיבי מספיק בשביל לעשות דבר כזה? אני. כן. דורון פישלר 42:27 טוב, אז עשיתי את זה. אני עברתי על מאות בדיחות בזוקה בחיפוש אחרי הנבואה המסוימת הזאת. זה לקח המון זמן. וכל מה שאני יכול להגיד לכם זה שמצאתי את זה. אני מצאתי את המקור של 'עד גיל 21 תגיע לירח'. זאת בדיחת בזוקה מספר D1-631. כלומר הראשונה בסדרה הראשונה של שנת 1963. ואגב, זאת בדיחה שאני מכיר. זאת הבדיחה על נעלי הקרוקודיל, שמתברר שבמקור הן בכלל נעלי אליגטור, רק שזה לא ממש משפר את הבדיחה. ומתחת לזה כתוב באנגלית באופן מאוד ברור: 'לפני יום הולדתך ה-21 תבקר בירח'. זאת לא טעות בתרגום. זאת לא אי הבנה. רות אדלר לא המציאה את הנבואה הזאת, היא תרגמה אותה והיא תרגמה אותה נכון. המקור של המשפט הישראלי המיתולוגי הזה הוא עטיפת מסטיק אמריקאית משנת 1963. ודרך אגב, אני חיפשתי לאורך ולרוחב האינטרנט, לא מצאתי אף התייחסות של אף אמריקאי כלשהו שזוכר את המשפט הזה. בארץ זה ביטוי שידוע לכולם. במקור באמריקה אף אחד לא שם לב. דורון פישלר 44:03 אוקיי, עדיין נשאלת השאלה איך הנבואה הזאת הגיעה למסטיק האמריקאי ולמה? בגלל שעדיין זאת נבואה מאוד מאוד חריגה גם לזמנה. אז ככה. מי כתב את זה? זה מעבר ליכולותיי, מצטער. אני לא יודע. איזשהו פקיד או פקידה בחברת Topps לפני 60 שנה. אני לא חושב שזה אפשרי למצוא מי כתב את זה. אבל איך קרה שנבואה כזאת נכתבה? את זה אני כן יכול להסביר. והרמז הוא לא בטקסט, הוא בתאריך. זו הייתה אמרנו הבדיחה הראשונה בסדרה הראשונה של שנת 1963, כלומר היא נכתבה בתחילת 1963. למה זה משנה? כי בספטמבר 1962 נשיא ארצות הברית ג'ון קנדי נשא את הנאום הזה. ג'ון קנדי 44:58 We choose to go to the moon. We choose to go to the moon. We choose to go to the moon in this decade and do the other things, not because they are easy, but because they are hard. דורון פישלר 45:18 קנדי הבטיח לאומה האמריקאית שהם יגיעו לירח. ולא סתם שהם יגיעו לשם, אלא שהם יגיעו לשם מהר. ג'ון קנדי 45:26 It may be done while some of you are still here at school at this college and university. It will be done during the terms of office of some of the people who sit here on this platform. But it will be done, and it will be done before the end of this decade. דורון פישלר 45:42 הוא הבטיח להם להגיע לירח לפני סוף העשור. והכי קטע שהוא צדק! ב-1969 אפולו 11 הנחיתה אנשים על הירח. זה היה מדהים. כמובן זה לא באמת הפך את הטיסה לירח לדבר נפוץ, אבל בשנת 1963 באמריקה האופטימיות בקשר לטיסה לירח הייתה עצומה וחלקית מוצדקת. קנדי גורם לזה להישמע כאילו טיסה לירח תהיה דבר שגרתי תוך לא הרבה זמן. זה היה אולי הזמן והמקום היחידים בהיסטוריה שבהם להבטיח לילד שהוא יגיע לירח עד גיל 21 נשמע סביר. בערך כמו להבטיח לו שתוך 10 שנים הוא יבקר ב-15 מדינות שונות. הנשיא אמר בייסיקלי אותו דבר. בכל זמן אחר, כמו נגיד בישראל בשנות השמונים, הנבואה הזאת היא שטות מוחלטת. וברור שהיא שטות מוחלטת, אתם לא הולכים להגיע לירח. אבל בתחילת 1963 באמריקה זה היה הגיוני. דורון פישלר 46:49 אז מה הייתה השאלה? מי כתב את העתידות של בזוקה וכמה מהן התגשמו? בקשר לחלק הראשון, מי כתב אותן? רות אדלר כתבה את הגרסאות העבריות של העתידות האלה. מישהו באמריקה לפני 60 שנה כתב את העתידות המקוריות. והחלק השני, האם הן התגשמו? רובן כן, מכיוון שרוב האנשים שקראו את העתידות האלה כן יצאו למסע ארוך וגילו תגלית מעניינת וכן הם היו יכולים להפוך לספורטאים אם הם היו מתאמנים מספיק. אבל בקשר לתחזית בעניין הירח, עד היום בדיוק 12 אנשים דרכו על הירח. ומביניהם ביררתי את זה, הכי צעיר היה אסטרונאוט שקראו לו צ'ארלי דיוק. הוא היה בן 36. זאת הייתה התשובה. דורון פישלר 47:45 עוד דבר אחד אבל. לאורך החקירה הזאת אני במקרה לגמרי מצאתי את התשובה לתעלומה אחרת שהציקה לי בקשר לבזוקה. הבדיחה על האוכל בספינה, זאת שהיא לא באמת בדיחה. אני מצאתי את התשובה. אני יודע למה היא כזאת גרועה. חכו עוד רגע, תכף אני אספר לכם. דורון פישלר 48:07 כן, היי. אז מה שחיפשתי בפרק הזה היה את התשובה לשאלת הטיסה לירח. אבל הכנסתי בהתחלה בתור דוגמה לבדיחה גרועה את הבדיחה הזאת על הארוחה מעבר למעקה. של 'איפה תרצה את ארוחת הבוקר? מעבר למעקה'. זאת בדיחה שאני לא מבין. אני באמת לא יודע מה הבדיחה פה. ולא באמת ציפיתי למצוא תשובה לזה. אבל מכיוון שלצורך התחקיר קראתי הרבה בדיחות בזוקה מקוריות וגם כאלה מתורגמות, אז במקרה מצאתי את התשובה. גם התשובה לשאלה הזאת נמצאת בהיסטוריה של בזוקה. דורון פישלר 48:48 קודם כל, אני מצאתי את הבדיחה המקורית שתורגמה והיא תורגמה נכון, הבעיה היא לא בתרגום. כלומר זה בדיוק מה שנאמר שם גם במקור. אלא מה? זאת לא הייתה הגרסה המקורית של הבדיחה. כי יש שינוי אחד שבזוקה עשו עם הזמן, זה שהם הקטינו את הפתקאות עם הבדיחות. כשהם רק התחילו לפרסם קומיקסים, הניירות עם הבדיחות היו קצת יותר גדולים, מה שאומר שהיה להם קצת יותר מקום לציורים וגם קצת יותר מקום לטקסט. כמה שנים מאוחר יותר הם הקטינו את הבדיחות, וחלק מהבדיחות שכבר הופיעו בגרסה הגדולה אז הן עברו לגרסה המצומצמת ולכן הציורים פחות ברורים, פחות מפורטים וגם הטקסטים שהדמויות אומרות בגרסה הזאת הם קוצרו כי פשוט לא היה מספיק מקום לכל המילים בבלוני טקסט הקטנים. הבדיחה הזאת הייתה אחת מהן. והגעתי לגרסה המקורית שלה שהודפסה פשוט קצת יותר גדול. אלו אותם ציורים, אבל מכיוון שיש קצת יותר מקום אפשר להבין קצת יותר פרטים, לראות אשכרה מה קורה שם. ולכן בציור הראשון בקומיקס, קודם כל כן הוא באמת נמצא על מיטת שיזוף על סיפון של ספינה, את זה הבנתי נכון. אבל אפשר בנוסף לראות את הפנים שלו, אפשר לראות את ההבעה שלו ורואים שהוא לא מרגיש טוב. הוא עושה פרצוף אומלל, הוא עושה 'או...'. יש לו מחלת ים. ואז המלצר מגיע אליו, אבל הטקסט שהמלצר אומר הוא קצת שונה. הוא אומר: 'הבאתי לך את ארוחת הערב כדי לחסוך לך טרחה'. וג'ו עונה לו: 'תודה, תחסוך לי עוד קצת טרחה וזרוק אותה מעבר למעקה'. כלומר מה שהוא אומר זה 'אני מרגיש רע, אם אני אוכל את זה אני מיד אקיא את זה, אז אתה יכול לקצר את התהליך ולזרוק את האוכל מיד מעבר למעקה'. זה הגיוני! זאת בדיחה! זאת לא בדיחה טובה, אבל זאת בדיחה. אני מבין את הבדיחה הזאת! פשוט כשאי אפשר לראות את ההבעות של האנשים ומקצרים את המשפט ל'מעבר למעקה', זאת כבר לא בדיחה, זאת כתב חידה. למה מישהו חשב אי פעם שהבדיחה הזאת מובנת בגרסה הקצרה שלה אני לא יודע, אבל היי! לפחות מצאתי תשובה לעוד דבר שהטריד אותי מהילדות. דורון פישלר 51:17 זאת הייתה התשובה. אם אהבתם את הפרק הזה בטוח תיהנו גם מהפרק 'ארטיק ארטיק' שגם הוא מדבר על ההיסטוריה הלא פחות מוזרה של ממתקים בישראל. את כל הפרקים אתם יכולים למצוא באתר של עושים היסטוריה, בדף של התשובה או בכל אפליקציית פודקאסטים. אתם מוזמנים גם לעמוד הפייסבוק 'דורון פישלר נגד העולם' כדי להתעדכן בפרקים חדשים והרצאות שאני עושה ברחבי הארץ בכל מיני נושאים. אם אתם רוצים להזמין אותי אליכם להרצאה על תולדות בזוקה או על כל נושא אחר, אתם מוזמנים לפנות אליי. עורך: יותם הלחמי. סיוע הפקה ודברים: בן אורבך. ייעוץ ותמיכה מורלית: אביב שם טוב ואפי פריג. קוראת בקלפים: סמדר אברהמי. עורך ראשי: רן לוי. מנהל עסקי: דני תימור. אני דורון פישלר וחבורתו. ביי. דורון פישלר 52:12 אני כועס על צביקה. הייתי במסיבת פורים בביתו. ומה קרה? הוא העניק לי פרס ראשון עבור התחפושת המצחיקה ביותר. ובכן? לא התחפשתי בכלל! קריינות 52:47 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>בזוקה 2: החקירה נמשכת [התשובה]</title>
        <link>https://mat-mo.github.io/podtext/episodes/htshvbh/bzvqh-2-hkhqyrh-nmshkt-htshvbh.html</link>
        <guid>https://mat-mo.github.io/podtext/episodes/htshvbh/bzvqh-2-hkhqyrh-nmshkt-htshvbh.html</guid>
        <pubDate>13 בספטמבר 2021</pubDate>
        <description>Transcript for בזוקה 2: החקירה נמשכת [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם, כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:01 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריינות 02:32 רשת עושים היסטוריה. דורון פישלר 02:47 היי, זה דורון. מישהו אמר פעם, ואני מצטער אני לא זוכר מי, שהדרך הכי טובה להשיג מידע באינטרנט היא לא לשאול שאלה, אלא להגיד בביטחון משהו לא נכון. כלומר, אם אני אשאל משהו כמו: תגידו איך קוראים לילדה הזאת ששיחקה את הקיסרית בסיפור שאינו נגמר? היא הייתה ישראלית, נו? לא בטוח שיענו לי הרבה. אבל אם אני אגיד בביטחון: יו, איך אהבתי את נטלי פורטמן בסיפור שאינו נגמר בתפקיד הקיסרית! אז מיד יגיעו אליי תגובות שיגידו: 'למעשה, זו לא הייתה נטלי פורטמן, זו הייתה תמי סטרונך, ישראלית לשעבר שלא שיחקה באף סרט חוץ מזה והיום היא רקדנית וכוריאוגרפית, פתח ויקיפדיה טמבל'. תמי, אם את שם, צרי קשר, אני בפייסבוק. מה הייתה הנקודה? הבעיה שלי עם זה היא פשוט שאני בנאדם שעושה פודקאסט, ואני מנסה למצוא דברים, למצוא מידע ולספר אותו ואני מנסה שהמידע הזה יהיה נכון. דורון פישלר 04:02 עכשיו אני יודע שהמידע נמצא כבר אצל האנשים, איפשהו בעולם יש אנשים שיודעים את כל המידע. אבל איך למצוא אותם? זה קשה. אני יכול לחפש ולחפור ולחטט ולמצוא את המידע הכי אמין ולהצליב מקורות וכל זה, וזה יהיה מאוד מאוד קשה, עד השנייה שבה אני אפרסם את הפרק. כי ברגע שאני אפרסם את הפרק, אם יש בו משהו שלא נכון, תוך 24 שעות אחרי שהפרק עלה אני אקבל 30 הודעות בפורמטים שונים שמספרים לי שמה שאמרתי זה למעשה לא נכון. אלה הפרטים הנכונים, וחבל שלא שאלת אותי קודם פשוט לפני שפרסמת את הפרק. בקיצור, זה קל מאוד לקבל את המידע הנכון רגע אחרי שזה מאוחר מדי. עכשיו למה אני מספר את כל זה? הפרק האחרון של התשובה עסק בבזוקה. ובהיסטוריה של בזוקה והניסיון לברר מאיפה הגיעו העתידות לבזוקה. אם לא שמעתם את הפרק הזה, דרך אגב, אז לכו תשמעו אותו לפני שאתם שומעים את הפרק הנוכחי, כדאי לכם, הוא פרק לא רע אני חושב. דורון פישלר 05:14 בכל אופן מה שאני כן יודע זה שזה היה פרק מעייף, אוקיי? זה דרש הרבה מאוד תחקיר ואני בכלל הייתי אמור להיות בחופש. אני חייבתי שאני אנוח בקיץ, אבל כל פעם אני אמרתי: לא, אני אעשה עוד פרק אחד קטן וקל, ואז נפלתי לרובים חיידקים ופלדה או בזוקה שהתברר שהוא עבודת מחקר עצומה. אז נדחיתי את החופש לספטמבר. אבל מהרגע שהפרק על בזוקה עלה, אנשים שמעו אותו, ולהרבה אנשים היו דעות עליו ותיקונים עליו. הרבה מהם דברים שלא באמת היו חדשים לי, למשל הרבה אנשים יידעו אותי שהם דווקא כן מיד ידעו מה זה נעלי קרוקודיל. זה נעליים מעור קרוקודיל, אוקיי, גם אני הבנתי את זה, זאת לא הייתה הנקודה. הנקודה היא שאין סיבה לצפות מילד בשנות ה-80 להבין את זה. או כאלה שסיפרו לי שלמעשה דווקא כן מוכרים גם היום בזוקה בבודדת. אפשר למצוא את זה בכל מיני קיוסקים וכאלה דברים. אוקיי, טוב לדעת, לא הייתי בטוח בזה, למרות שיש לי חשד שהאנשים שמוכרים בזוקה בבודדת פשוט קונים שקיות של 28 ואז מוכרים כל אחת מהן בשקל ועושים מזה רווח עצום. דורון פישלר 06:14 אבל אלה לא הדברים החשובים. העניין הוא שאני קיבלתי גם תגובות מאנשים שהיה להם מידע חשוב ורלוונטי ועקרוני לפרק, דברים שאני לא ידעתי קודם. וכך התברר לי מהר מאוד אחרי שהפרק יצא, שהתחקיר שלי על בזוקה בעצם לא היה שלם. וכשאני אומר לא שלם, אני מתכוון שבנקודות מסוימות הפרק הוא - איך אומרים את זה בעברית? - לא נכון. וזה חבל. עכשיו אתם תוכלו ברצינות לשאול: למי אכפת? כי בשלב הזה זה כבר לא בא לענות על שאלה עקרונית מסוימת, זה תיקון טעויות. כלומר אני מדבר על ההיסטוריה של עטיפות של מסטיק ומתי הדפיסו כל אחת מהן ולמה, סיריסלי, למי אכפת? וזאת שאלה לגיטימית לגמרי. העניין הוא שכרגע לי אכפת. כי אני עשיתי את זה, אני נכנסתי לחור הארנב הזה של בזוקה ולכן אני צריך למצוא את העובדות הנכונות. אני לא יכול להשאיר פשוט את הפרק ככה שהוא יישאר עם המידע הלא נכון, אני חייב לתקן אותו. אז הנה, אני מתקן. דורון פישלר 07:23 זה לא פרק מלא, אני צריך להבהיר את זה מראש אם זה לא פרק קטן, זה מיני פרק, זה פרק השלמות. אני בחופש בכלל, אמרנו. אם אתם רוצים פרק שלם עם תחקיר חדש וכל זה, חפשו אותו אחרי החגים. אוקיי? בינתיים, בזוקה חלק ב', החקירה נמשכת. תכף נתחיל. תמי, תתקשרי. אז בפרק אחד הדברים שניסיתי לעשות היה חקירה ארכיאולוגית של בדיחות בזוקה כדי לנסות לתארך אותן. ואם אתם זוכרים, אני חילקתי אותן לשלושה עידנים, שלושה דורות של בדיחות בזוקה. העידן הראשון שכלל בין השאר את 'עד גיל 21 תגיע לירח', העידן השני שגם בו היו עתידות, והעידן השלישי שבו העתידות התחלפו בהידעת. וכדי לעשות את זה, אז אני בדקתי את הפונטים שבהם הם נכתבו ועל איזו עין יש לבזוקה ג'ו רטייה וכל זה. המידע הזה לא היה שלם. הוא התבסס על זיכרון בחלקו, וזיכרון הוא לא דבר אמין. דורון פישלר 08:22 אז הדבר הראשון שקרה זה שהרבה אנשים טענו שהחלוקה לעידנים היא לא באמת מוחלטת כמו שאמרתי. כלומר, זה לא שכשבתחילת לייצר בדיחות מהעידן השני הפסיקו לגמרי את הראשון, וכשהתחילו את השלישי הפסיקו את השני. הם היו מעורבבים בשלבים כלשהם. ולראיה, הרבה אנשים סיפרו שהם קיבלו עתידות וספציפית את העתידה 'עד גיל 21 תגיע לירח' בשנות ה-90. כלומר אחרי שכבר עברו לעידן שלוש. עכשיו אני לא זוכר שזה קרה, אבל כמו שאמרתי זיכרון זה לא דבר מושלם, והיו הרבה אנשים כולל כאלה שנולדו אחרי 1988 שטוענים בתוקף שהם כן קראו עתידות, כולל את 'עד גיל 21', אז אני נאלץ להודות שסביר יותר שזה הזיכרון שלי שלא נכון ולא של כולם. אז כן, היו עתידות גם בשלב מאוחר יותר, מה שאומר שהחלוקה לעידנים לא הייתה כזאת חד משמעית. אבל זה לא משנה הרבה. התגלית האמיתית הגיעה ממקור אחר. דורון פישלר 09:27 אז איש מאזין שקוראים לו ערן גוטמן, כתב לי בעקבות הפרק שאבא שלו שמר המון בדיחות בזוקה עתיקות משנות ה-60 המוקדמות והוא שלח לי תמונות שלהן. ובהתחלה אני אמרתי: אוקיי, טוב, שלחת לי תמונות של בזוקה, מה... מה אתה יכול להראות לי שלא ראיתי? אני רק ביליתי את החודש האחרון בחפירות בניסיון למצוא כל גרסה אפשרית וכל בדיחה אפשרית של בזוקה. ואז הסתכלתי על הבדיחות שערן שלח לי. והן לא היו מהעידן הראשון או השני או השלישי. הם לא התאימו לאף אחד מהם. הם היו משהו אחר. מתברר שמה שחשבתי שהוא העידן הראשון של הבזוקה בעברית לא היה באמת הראשון. היה עידן לפניו, עידן אפס, שהוא מובחן לחלוטין מעידן אחד. מתברר בעידן אפס היו 42 בדיחות. וחלק מהן הן אותן בדיחות וחלק מהעתידות הן אותן עתידות. והרטייה של ג'ו נמצאת על עין שמאל, מה שאומר שכולן הן תמונת ראי של הקומיקס המקורי כמו שהיה בעידן אחד. אבל יש הבדלים מאוד ברורים בין הבדיחות האלה לבין הבדיחות של העידן הראשון. דורון פישלר 10:52 בתור התחלה, אני דיברתי על הפונטים, באיזה פונטים הודפסו הבדיחות? אז באלה אין בכלל פונטים. חלק מהם הם קומיקסים בלי מילים בכלל, כלומר לא כתוב שם לא עתידות ואין שם בלוני דיבור, זה קומיקס אילם. אבל גם באלה שיש בהם מילים, הטקסטים כתובים בכתב יד. כלומר באותיות דפוס אבל אותיות שנכתבו ביד. הן לא זהות אחת לשנייה, הן לא ישרות. זה ברור שמישהו כתב את זה ביד. והעתידות כתובות לפעמים בפרנק-ריהל ולפעמים גם הן בכתב יד, אני לא יודע מה ההיגיון פה. אפשר לראות גם שהשפה היא קצת שונה. מורגש שזה כתוב בשפה שהיא יותר ישנה ופה ושם יש גם טעויות בעברית וגם דברים שתורגמו טיפ טיפה אחרת. למשל, ישנה בדיחת בזוקה קלאסית שהיא מאחד מהם דג דגים ואז שואל אותו 'מה אתה דג?' ועונה לו 'לווייתנים'. 'אין לווייתנים באגם הזה'. 'גם דגים לא, אז עדיף כבר לדוג לווייתנים'. צחוק צחוק. שמעון 11:55 תודה. דורון פישלר 12:00 אז בגרסה הזאת, בגרסה של עידן אפס, הוא לא אומר לווייתנים. הוא אומר תנינים. שזה מאוד מוזר. כלומר אני בטוח שגם תנינים אין באגם, כי הם לא חיות מים, אבל עדיין יותר הגיוני לדוג לווייתנים מאשר תנינים, לא? ומי תרגם לווייתנים בתור תנין? זה מאוד מוזר. יש עוד הבדל ברור בקומיקסים האלה - השמות של הדמויות שונים. לילד הקטן הזה שדג דגים, אז בגרסה שאני הכרתי קוראים לו עוזי, אבל כאן קוראים לו אורי. והילד הקירח שבבדיחות בעידנים האחרים קוראים לו צביקה, כאן קוראים לו שמעון. מוטי זה עם החולצה על האף, הוא עדיין מוטי. וג'ו עדיין ג'ו אני מניח, למרות שכשני חושב על זה אני לא בטוח שבשום נקודה לאורך כל ההיסטוריה שלו בבזוקה אמרו את השם שלו. כלומר מניחים שקוראים לו ג'ו כי זה מה שכתוב מלמעלה 'בזוקה ג'ו וחבורתו', אבל נדמה לי שאף פעם לא אמרו את השם שלו בכל זה. אני בטוח שאם אני טועה אז כבר יודיעו לי. דורון פישלר 13:14 יש 42 בדיחות בעידן אפס, וכמו שאמרתי יש עתידות. כולל העתידה 'במשך 10 השנים הקרובות תבקר 15.9 נקודות יישוב בארץ', וגם 'לפני יום הולדתך ה-21 תגיע לירח'. למרות שהיא מופיעה בצמוד לבדיחה אחרת, לא אותה בדיחה שבה היא מופיעה בדור אחד. והבדיחה הזאת היא... טוב אנחנו צריכים להמחיז אותה כמובן. אורי, או עוזי, הילד הקטן עם הכובע הגדול, מדבר בטלפון. אמא שלו אומרת: 'מי זה היה בטלפון, אורי?' הוא עונה: 'גברת אחת שאלה מי שם, אמרתי אני וסגרתי'. באמת. זאת כל הבדיחה. אין אין אין, ברמה של הבדיחות הם מה זה עקביים. מעבר לעתידות המוכרות, יש פה גם כמה עתידות שלא הופיעו לדעתי בעידנים המאוחרים יותר, למשל 'עתידות: עליך לעבוד קשה בכדי להשיג את מטרתך בחיים'. אה כן? וואו, לא ציפיתי. אבל בכל הדבר הזה אני עדיין לא אמרתי את הדבר העיקרי שמבדיל בין העידן הזה של הבדיחות בזוקה לכל האחרים. הבדיחות האלה הן גדולות. לא במובן טוב, הן פיזית גדולות. דורון פישלר 14:32 נייר השעווה שעליו הן מודפסות הוא גדול יחסית, בגודל של 6 וחצי על 7 וחצי סנטימטר. זה כמעט פי 2 מהגודל של בדיחות בזוקה של היום או של כל אחד מהעידנים האחרים. והכי מדהים, ההדפסה עליהן היא טובה! הצבעים במקום, התמונות לא מטושטשות, אפשר אשכרה לראות את הבעות הפנים של הדמויות. זה ביזארי. זה לא ייאמן שב-1960 וקצת היו בדיחות בזוקה גדולות יותר שהודפסו כמו שצריך ואז איכשהו הטכנולוגיה הידרדרה עד כדי כך שעשרות שנים ילדים נאלצו לקרוא כתמים מטושטשים בחצי גודל שתמיד לא הודפסו נכון. מה קרה? השינוי הזה בגודל של הנייר הוא דבר שקרה גם בארצות הברית, אני אמרתי את זה כבר בפרק הקודם, שבהתחלה הבדיחות היו גדולות יותר ואז הקטינו אותן. ובין הבדיחות העבריות האלה נמצאת גם הגרסה המקורית של בדיחת 'מעבר למעקש', זאת שלא הבנתי. מתורגמת לעברית אבל הפעם מתורגמת בגרסה הקצת יותר ארוכה שלה, שהמלצר אומר 'הבאתי לך את ארוחתך בכדי לחסוך לך מאמץ', וג'ו עונה 'ובכן תחסוך לי בבקשה עוד מאמץ ותזרוק אותו לים'. זה היה קיים גם בעברית, מתברר. דורון פישלר 15:49 אז מה זה אומר לנו לגבי התאריך של העידן הזה? בארצות הברית השינוי בגודל של הבדיחות נעשה ב-1962. אני לא יודע מתי זה נעשה בארץ, אבל אפשר להניח שדי קרוב לזה, כלומר ממש תחילת שנות השישים. כלומר צריך להיות לועס מסטיק מאוד מאוד ותיק כדי לזכור את העידן הזה, ולכן כנראה העידן הזה אפשר להגיד נשכח. יש עידן שלם של בדיחות בזוקה שלא ידעתי עליו, ולאורך כל התחקיר שעשיתי כשחיפשתי באינטרנט כל צילום של כל בדיחת בזוקה שקיימת ברשת בישראל או בצ'ילה, לא מצאתי אף אזכור לזה. לא ראיתי אפילו צילום אחד של אחת מבדיחות הבזוקה העתיקות האלה. כמובן עכשיו אחרי שאני מקליט את זה, אז תוך 24 שעות כולם ישלחו לי לינקים שבעצם זה קיים ברשת. כן, ברור שזה מה שיקרה. בכל מקרה, אז זאת הייתה תוספת חשובה שלא ידעתי ללוח הזמנים של בזוקה, אבל זאת לא הייתה הטעות הכי גדולה שעשיתי בפרק. ואם ממש עקבתם אחרי התאריכים ואתם זוכרים את החומר, יכול להיות שכבר שמתם לב שמשהו פה לא לגמרי מסתדר. דורון פישלר 17:11 כן, אז כמה ימים אחרי שהפרק יצא פנה אליי מאזין אחר שקוראים לו דורון אדלר. וקודם כל אני צריך להגיד שממש לא אמין. זה נשמע כמו שם בדוי גרוע מאוד שאני הייתי ממציא לעצמי, דורון... אדלר... כן, בטח. שלא לדבר על זה שבפרק הזה אפילו הזכרתי את רות אדלר. בקיצור זה כאילו... זה כל כך לא אמין. אם אני הייתי ממציא לעצמי שם הייתי אומר שאני דורין פישטוק. או דוראל פישמן. בכל מקרה דורון אדלר, שאני בטוח למדי שהוא לא אני אלא בן אדם אחר, הוא בן אדם שיודע להתעסק במסדי נתונים ולמצוא נתונים וכאלה. וכשהוא שמע בפודקאסט שאני חיפשתי בין כל בדיחות הבזוקה באנגלית את זאת שכוללת את העתידה שמדברת על להגיע לירח, אז הוא חשב שאולי הוא יכול לעשות את זה יותר טוב. והוא צדק. ההבדל בינינו הוא שאני עשיתי את זה בדרך הישנה והפרימיטיבית של לקרוא את הבדיחות האלה. כלומר להיכנס לאתר שמאחסן אותן ולבדוק אותן אחת אחת. הוא עשה את זה באופן יעיל יותר - כלומר קודם כל להוריד למחשב שלו את כל התמונות של כל הבדיחות מהאתר הזה, ואחר כך הריץ על כולן תוכנת OCR, כלומר כזאת שממירה תמונות לטקסט כדי למצוא את הטקסטים שמופיעים להם, ואז הריץ חיפוש על המילה Moon. דורון פישלר 19:07 וזאת אין ספק זאת באמת דרך הרבה יותר יעילה לעשות את זה, אם אתה יודע איך לעשות את זה. אז אני הייתי נורא נורא גאה בעצמי על זה שאני מצאתי את הגביע הקדוש, את הקומיקס המקורי באנגלית שבו מופיעה העתידה 'עד גיל 21 תגיע לירח', וזה היה בשנת 1963. אז הייתה לי תיאוריה שלמה על למה זה הופיע שם בגלל שזה היה קצת אחרי הנאום של קנדי, זה מה שאמרתי. מה שהוא גילה זה שזה הופיע עוד חמש פעמים. כן, זה למצוא את הגביע הקדוש ואז לגלות שהוא אחד מסדרה של שישה גביעים זהים. כן, העתידה הזאת מתברר חזרה כמה פעמים בקומיקסים באנגלית כשהיא צמודה לכמה בדיחות שונות, כל פעם עם בדיחה אחרת. אז היא הופיעה עוד פעם אחת לפחות ב-1963, היא הופיעה פעמיים ב-1962, וגם בקומיקס אחד משנת 1959. דורון פישלר 20:11 זאת ההופעה הכי מוקדמת של העתידה הזאת, ומה שזה אומר זה שהסברה שלי על זה שהעתידה הזאת הושפעה ישירות מנאום הירח של קנדי ב-1962 היא לא נכונה. לחלוטין. אפילו לא קצת. 1959 היה לפני שהאדם הראשון אפילו הגיע לחלל. אז זה נכון שהמירוץ לחלל התחיל כבר אז, כן? אבל אני לא חושב שב-1959 נבואה על טיסה לירח נשמעה ריאליסטית יותר מבכל זמן אחר. זה פשוט לא נכון. סליחה, פדיחה. זה לא נעים לגלות שהפואנטה של הפרק הייתה לא נכונה, אבל טעויות קורות וצריך להודות בזה. אני צחקתי כאן כבר על אנשים שמתעקשים ומתחפרים בשטויות רק כדי לא להודות אף פעם שהם טעו במשהו, ושום דבר טוב לא יוצא מזה. אז לא, העתידה הזאת לא הופיעה ב-1963 פעם ראשונה, היא הופיעה ב-1959. למה הדבר הזה נכתב ב-1959? אני עדיין לא יודע. דורון פישלר 21:29 אז זאת הייתה התשובה, והפעם אני מקווה התשובה הנכונה. עד שיגיע מידע חדש לפחות. אחרי ההפסקה כמה בדיחות מעידן אפס של בזוקה, בדיחות שאותן כנראה לא קראתם אף פעם. הישארו איתנו, יהיה צחיק צחוק. אמא 21:53 אני עומדת לערוך עכשיו את השולחן בשביל הנשף. שמעון, איפה הצלחת שנתתי לך עבור העוגה? שמעון 22:03 הצלחת? חשבתי שזאת הייתה העוגה. שמעון 22:12 עתידות: אינך נפחד על נקלה, ומוכן להילחם תמיד למען הצדק. אמא 22:18 אערוך לך חגיגה ליום הולדתך. מוטי 22:22 טוב אמא. אמא 22:24 האם רוצה אתה עוגה יפה עם שש נרות? מוטי 22:29 מוטב שתעשי שש עוגות עם נר אחד. מוטי 22:38 עתידות: כאשר תתבגר תיסע לארצות רבות ויהיו לך ידידים רבים. ג'ו 22:45 שמע מוטי, אינך יכול לשחות כאן! מוטי 22:50 אני יודע שלא, אני טובע! מוטי 22:58 עתידות: נסה להתחשב יותר בדעתם של אחרים. ג'ו 23:02 אני חושש שטעינו ביער. הנה כבר חושך וקר. הנה שלט על העמוד, עלה לראות מה כתוב עליו. מוטי 23:15 צבע טרי! מוטי 23:22 עתידות: בקרוב תפגוש במישהו שישפיע מאוד על חייך. ג'ו 23:27 ובכן, ברצונך להיות מציל שמעון? איזה משקל אתה יכול לשאת? שמעון 23:34 בערך 60 קילו. ג'ו 23:37 מה יהיה אם יטבע מישהו שמשקלו כפול מזה? שמעון 23:42 אשחה אליו פעמיים! שמעון 23:53 עתידות: תהיה מאושר בנישואיך ויהיו לך שישה ילדים. דורון פישלר 24:03 זאת הייתה התשובה, בערך. כאילו, זאת תשובה קטנה, זה פרק קטן, זה לא פרק אמיתי. עורך סאונד: יותם הלכמי. קריינות בחפ"ק: סמדר ווכטל. עורך ראשי: רן לוי. מנהל עסקי: דני תימור. אני דור-גד פישנהאואר. בקרוב תצאו למסע ארוך ותגלו תגלית מפתיעה. קריינות 24:33 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>כדורגל בותיקן ועוד השלמות ותיקונים [התשובה]</title>
        <link>https://mat-mo.github.io/podtext/episodes/htshvbh/kdvrgl-bvtyqn-v-vd-hshlmvt-vtyqvnym-htshvbh.html</link>
        <guid>https://mat-mo.github.io/podtext/episodes/htshvbh/kdvrgl-bvtyqn-v-vd-hshlmvt-vtyqvnym-htshvbh.html</guid>
        <pubDate>23 בספטמבר 2021</pubDate>
        <description>Transcript for כדורגל בותיקן ועוד השלמות ותיקונים [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה, תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי זה אומר שהפרסומת הזאת נועדה לכם כי חידות כאלה שהם חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות ואם זה אתם, אז כדאי שתדעו את הדבר הבא. קריין 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קול רשת 02:30 רשת עושים היסטוריה. רשת עושים היסטוריה. רשת עושים היסטוריה. דורון פישלר 02:47 היי, אני דורון פישלר ואני בחופש. מה זה אומר? זה אומר שאני לא מחפש בארכיונים שליטונות ואני לא מתחקר אנשים על שירים שהם שמעו בילדות ואני לא קורא מאמרים אזוטריים בוויקיפדיה. בעצם על מי אני עובד, אני כן עושה את הדברים האלה אבל אני עושה את זה בזמני החופשי, זאת הנקודה. אני לא עובד על פרק. שידורי התשובה הרגילים יחזרו בקרוב. בינתיים שלא תשתעממו, יש דבר שהייתי אמור לעשות כבר ממש מזמן וכל הזמן נדחה בגלל סיבות, שזה פרק השלמות ותיקונים. היו הרבה פרקים מאז הפרק השלמות ותיקונים האחרון וכרגיל יש הרבה עובדות וככל שאני מתאמץ אני טועה לפעמים, לפעמים בלהגיד מה שלא נכון ולפעמים בלא להגיד משהו שהוא פשוט כזה מגניב שזה רשלני לא להגיד אותו. ואחרי כל פרק אנשים שולחים לי תיקונים והשלמות ולפעמים הם מועילים ולפעמים לא. הרבה פעמים אנשים פשוט אומרים איך שכחת להגיד את פרט מידע כלשהו שהם יודעים וברוב המקרים לא שכחתי, פשוט יש אורך מוגבל לפרק. פרק לא כולל את כל המידע הקיים מכל סוג על איזה שהוא נושא כי אז הוא היה משעמם, צריך לחתוך טיפה דברים החוצה. ועדיין בהחלט קורה שאנשים אומרים לי דברים שפשוט היו חייבים להיות בפרק כי איך יכול להיות שלא. עוד דבר שקורה לפעמים זה שסיפור שסיפרתי פעם פשוט מתעדכן באופן בלתי צפוי. למשל. דורון פישלר 04:30 יש עדכון מטורף בפרשת תמאם שוד. או יותר נכון היה במאי האחרון, מאי 2021. אחרי שנים של בקשות וחקירות ובירוקרטיה קיבלו את כל האישורים הנחוצים והגופה של האיש הלא ידוע שנמצא מת בסומרטון פארק הוצאה מהקבר ועברה לבדיקות DNA. עכשיו קודם כל אם אין לכם שום מושג על מה אני מדבר, אז כדאי לכם לשמוע את הפרק תמאם שוד. זה פרק שעד היום אני מקבל עליו תגובות בתור אחד הפרקים הכי מעניינים שהיו בפודקאסט ובצדק, כי פשוט הסיפור הזה הוא מאוד מעניין. ואם כן שמעתם את הפרק הזה אז בטח אתם כן מתעניינים בעניין הזה. כשפרסמתי את העובדה הזאת בפייסבוק, אז הידיעה הזאת, כלומר על זה שהוציאו את הגופה, זה קיבל מספר לייקים יותר גדול מכל דבר אחר שפרסמתי אי פעם כולל פרקים חדשים של התשובה. כלומר אנשים ממש רוצים שתהיה תשובה למסתורין הזה. הבעיה היא שמאז שזה קרה, מאז שהוציאו את הגופה לא התפרסמו על זה שום ידיעות אחרות. אני לא יודע בדיוק למה אבל הבהירו מראש זה תהליך שלוקח זמן. זה בכלל לא בטוח שימצאו DNA במצב טוב מבן אדם שמת לפני שבעים שנה וגם אם כן זה לוקח זמן, יקח זמן עד שנקבל תשובות אם בכלל, אבל אולי. יכול להיות שיהיו ידיעות חדשות בעניין הזה. אם זה יקרה אני מבטיח להוציא מבזק מיוחד של עדכונים בפרשת הרצח מ-1948. אז את זה חייבים לדעת. אבל חוץ מזה יש עוד כמה דברים שאני רוצה לספר. אני הולך לדבר פה על הפרקים האם אירופה יבשת, למה האירופאים כבשו את העולם, מה רע ב-666, לאן הולכות אוניות כדי למות, איפה המוח של איינשטיין ולמה המיקרוגל לא מקרר. אם לא שמעתם את הפרקים האלה אז כדאי לכם לשמוע אותם קודם, אחר כך, תעשו מה שאתם רוצים, אני בחופש, מה אכפת לי. יאללה, אנחנו תכף נתחיל. דורון פישלר 06:40 אוקיי, אז הפרק על למה המיקרוגל לא מקרר זה פרק ששודר פעמיים. בזמן האחרון הוצאנו שידור מעודכן שלו עם תיקון לבעיה שהייתה בו בפעם הקודמת אבל מאז בפעם השנייה הוא קיבל עוד כמה תגובות ועוד כמה תוספות מעניינות. אחד מהם זה דבר שכמה אנשים אמרו לי, אופיר וטל, שניהם סיפרו לי על זה וזה מעניין. ככה, מה שאני אמרתי שם זה שלמעשה לקרר זה בלתי אפשרי. אין מכונה שמקררת. אנחנו יודעים לחמם ואנחנו יודעים להעביר חום ממקום אחד למקום אחר אבל אנחנו לא באמת יודעים ליצור קור. בטח שלא ליצור קור באמצעות קרינה. והם אמרו לי שזה לא לחלוטין מדויק משום שיש טכניקה שיטה לייצור קור באמצעות קרינה, קירור לייזר. עכשיו האופן שבו קירור לייזר עובד הוא גם גאוני וגם מאוד קשה להסביר אותו והנושא הזה אני כבר אמרתי כמה פעמים שאני משתדל לא לגעת בו כבר בגלל שנורא קשה להסביר את הדברים האלה אבל אני אנסה בכל זאת בתור ממש ממש לא מומחה בנושא הזה להסביר איך העסק הזה עובד. בטח גם זה לא יהיה לחלוטין נכון אבל אל תקנו אותי על כל דבר בסדר? ככה, החום של אטום זה פשוט כמה מהר האטום זז. אם הוא זז מהר אנחנו נרגיש אותו בתור חם, אם הוא זז לאט הוא קר. לקרר אותו זה אומר להאט אותו. איך מאטים אטום? מאטים אטום, חה חה. דרך אחת לעשות את זה זה אם יורים פוטונים מרוכזים על אטום בתדר מסוים. לירות פוטונים מרוכזים זה לייזר. זאת אומרת קרן לייזר זה קרן אור מרוכזת. אם יורים את זה עליו בתדר מסוים זה יכול להשפיע עליו. זאת אומרת זה קצת כאילו שזרקתם כדור קטן על כדור גדול והזזתם אותו. זה לא באמת כזה פשוט אבל לצורך ההשפעה של זה זה די דומה. עכשיו מה שמעניין זה שהאטומים יכולים להרגיש רק דברים מאוד מאוד מסוימים. זאת אומרת דברים מסוימים של אור יכולים להשפיע על המהירות שלהם, אחרים פשוט עוברים דרכם ולא עושים להם כלום. למה זה משנה? בגלל שאם מכוונים בדיוק את התדר המסוים שהאטומים יכולים להרגיש, אז אם הם נעים בכיוון שממנו מגיע הלייזר, אז זה ישפיע עליהם וזה יאט אותם, אבל אם הם נעים בכיוון השני, אז התדר מהזווית שלהם יהיה קצת יותר גדול ולכן הם יפסיקו להרגיש אותו. אז בעצם יש לנו דרך שבה אנחנו יכולים להאט אטומים שמתקרבים אלינו אבל לא להאיץ אותם בכיוון השני. עכשיו מה קורה אם לוקחים אטום וזורקים עליו לייזר כזה מכיוון אחד ואותו אחד גם מהכיוון השני? אז אנחנו גורמים לזה שהוא לא יכול לזוז לכיוון אחד וגם לא בכיוון השני. ואם עושים עוד כמה כאלה בעוד כמה כיוונים, זאת אומרת שישה כאלה בכמה כיוונים שונים, יוצא שהוא בסופו של דבר לא יכול לזוז בכלל. הוא פשוט עוצר או הכי קרוב לעצור, אי אפשר לעצור אותם לחלוטין אבל אפשר להביא אותם למצב שכמעט שהם לא זזים מה שאומר שהאטומים האלה מגיעים למצב של הכי קרוב להכי קר שיכול להיות, למין שברירון קטן של מעלה מעל האפס המוחלט. זה הדבר הכי קר שיכול להיות ביקום. אז מה זה אומר שכן, יש מכונה שיכולה לקרר דברים. לקרר אטומים אמנם אבל להביא משהו לכמעט האפס המוחלט זה בהחלט לקרר אותו. מצד שני, האם אנחנו יכולים לקרר ככה פחית קולה? לא. זה עובד על אטומים בודדים כרגע, פחית קולה היא קצת גדולה מדי בשביל זה וחוץ מזה אני די משוכנע שהמכשירים שמפעילים את כל הלייזרים האלה הם פולטים חום כמו כל מכשיר אחר בעולם ולכן למרות שיש כמה אטומים בעולם שקוררו כמעט לאפס המוחלט, בסך הכל מבחינת ההשפעה שלהם על היקום כל המערכת הזאת מחממת ולא מקררת. וככה האנטרופיה עדיין ממשיכה אל סוף היקום וכל זה. חוץ מזה עם כל הדיבורים האלה על תדרים אני מתחיל להרגיש כמו למזק. נקסט. דורון פישלר 12:23 בפרק לאן אוניות הולכות כדי למות אני טענתי שכמעט כל דבר שנמצא בסביבה שלכם הגיע אליכם בקונטיינרים על אוניות, כולל מכוניות. ולכן מיד הרבה מאוד אנשים תיקנו אותי שזה לא נכון. כלומר כן, זה נכון שאפשר להעביר מכוניות בקונטיינרים ופעם באמת עשו את זה הרבה אבל היום עושים את זה פחות. היום רוב המכוניות כשמשיטים אותן באוקיינוסים לא משיטים אותן בקונטיינרים אלא באוניות מיוחדות לזה. אוניות להעברת מכוניות שבניגוד לרוב האוניות אין להן מנופים שטוענים אותן מלמעלה אלא פשוט פותחים פתח, יש כביש גישה ומכוניות נוסעות פנימה. אז אם אוניית נופש זה מלון ענק ששט, אז האוניות האלה הן חניון ענק ששט. להיות בתוך אחת כזה זה נראה כמו חניון תת קרקעי של קניון או משהו עם מעברים לקומה מעל, קומה מתחת וכל זה רק שהכל עשוי ממתכת. באנגלית קוראים לזה אוניית רול און רול אוף או בקיצור רורו שזה חמוד נורא. רורו. כאילו אני מת על זה שדברים ענקיים וזה מקבלים כינויים כאלה. ואתם רואים את מפלצת המתכת הזאת ששוקלת אלפי טונות? קוראים לה רורו. אוו. דורון פישלר 13:48 בעניין המוח של איינשטיין כמה דברים. הפרק הזה עסק גם בהיסטוריה וגם בביולוגיה ובהתאם קיבלתי עליו תגובות מכמה אנשים שמבינים עניין. קודם כל גליה שהיא דוקטורנטית לנוירוביולוגיה ביקשה לתקן מילה לא נכונה שהייתה בפרק. אני אמרתי שם שאחד המחקרים על המוח של איינשטיין מצא שהיחס בין הגלואונים לנוירונים אצלו היה גבוה יחסית וזה לא נכון. זה פשוט כי גלואונים הם לא דבר, לפחות לא דבר שקשור לתאי מוח. גלואון זה איזה שהוא חלקיק קוונטי קטן מאוד. מה שהתכוונתי זה תאי גלייה. אני חושב שככה אומרים את זה, שזה סוג של תא במוח, תאים תומכים שעושים כל מיני דברים במוח. יש כל מיני סוגים של תאים כאלה. ואיכשהו היה לי במוח שתאי גלייה ברבים זה גלואונים אבל הם לא. הם תאי גלייה כל אחד מהם. את אותו תיקון שלח לי גם דוד, דוד מדר, ולא רק את התיקון הזה אלא גם הרבה תיקונים אחרים עם כל מיני פרטים קטנים. מתברר שהבן אדם הזה מבין בביוגרפיה של איינשטיין והסיבה שהוא מבין את זה זה שהוא תרגם את הביוגרפיה של איינשטיין. קוראים לזה איינשטיין חייו והיקום שלו מאת וולטר אייזקסון. דוד תרגם את זה והוא מאוד מאוד מדייק בפרטים. בין השאר הוא תיקן אותי שהמפרצת שאיינשטיין מת ממנה לא הייתה בבית החזה אלא באב העורקים הבטני שזה משמעותי איי גס. חוץ מזה הוסיף שהטענה שרופא העיניים של איינשטיין עבר בסביבה ואיכשהו לקח את העיניים של איינשטיין ומחזיק אותם עד היום בכספת בניו ג'רזי היא מופיעה בביוגרפיה הזאת במשפט אחד אמנם. לי הסיפור הזה עדיין נשמע מאוד מוזר אבל אני לא יודע, צריך ללכת לכספת ההיא ולבדוק. ועוד דבר בקשר לאיינשטיין וזה גם חשוב. זאת הודעה שקיבלתי מיעל. היא כתבה לי ככה. היי דורון, לא ידעתי איפה המוח של איינשטיין נמצא עד הפרק אבל ידעתי איפה תבנית השיניים התותבות המקורית של איינשטיין נמצאת. אני נתקלת בה כמעט כל יום כשאני נכנסת לפקולטה לרפואת שיניים בעין כרם. היא מוצבת שם. הרבה פעמים עברתי לידה בלי לשים לב, רק לאחר כמה זמן טרחתי לקרוא את ההסברים שליד ונדהמתי. כתוב שם שלפני מספר שנים עשו סדר במחסני הספרייה הרפואית במקום וכמעט זרקו את התבנית אבל מישהו שם לב שזה של איינשטיין ומאז הם מוצבים שם. כן, אז העיניים של איינשטיין נמצאות לכאורה בניו ג'רזי, חלק מהמוח שלו נמצא בפילדלפיה, תבנית השיניים התותבות שלו נמצאת בירושלים ואם נמשיך ככה אפשר יהיה באיזה שהוא מסע דילוגים כלל עולמי להתקין לנו איזה שהוא איינשטיין שלם. כמעט. דורון פישלר 16:48 בעניין שש שש שש. קודם כל כשהקלטתי את הפרק הזה כמובן הבאתי על עצמי את זה שכל פעם שמישהו יתקל ברצף של שישיות הוא פשוט ישלח אותם אלי. אני יודע, אשמתי, אבל יש כמה דברים מעניינים, כמה בכל זאת דרכים מעניינות להגיע לשש שש שש שקיבלתי. גיא שלח לי שהוא שמע את הפרק בזמן שהוא נסע באוטו ובלי להגיע לסוף עדיין הוא חשב על משהו בעניין הגימטריה של שש שש שש. אומרים גימטריה לא גימטריה טמבל. הוא חשב על השיר ערב בית כסלו של ערן צור. זה שיש שם יום אסוני הוא יום ששוני ויום ששוני הוא יום אסוני וכל זה. קודם כל אם אתם אלה ששומעים שירים בלי לשמוע אותם, אז אולי כדאי שתקשיבו למילים של השיר הזה פעם. משום שיש לו מילים אפלות אפשר להגיד. השיר הזה מספר מישהו שאומר איך הוא הרג את עצמו והגיע לגיהנום. אלה המילים של השיר הזה. זה מתחיל בבערב בית כסלו טרפתי את נפשי והוא מתאר שם איך הוא מגיע לגיהנום ויש שם יער אומללים תופי נפשם בכפם הופכים שם לעצים. זה לקוח מהקומדיה האלוהית של דנטה. אז אוקיי, זה כבר קצת קודר. עכשיו מה שגיא שם לב אליו זה שהמשפט הזה יום ששוני הוא יום אסוני ויום אסוני הוא יום ששוני. ששוני בגימטריה זה 666. ובהתחשב שזה מספר את הסיפור הזה מישהו שנמצא בגיהנום זה מעלה שאלה שאולי זה לא לחלוטין מקרי. עכשיו היה אפשר לשאול את ערן צור בקשר לזה אבל השורה הזאת היא לא של ערן צור משום שיום ששוני הוא יום אסוני זה שורה שהוא מצטט מאיבן גבירול. הוא כתב את זה. דורון פישלר 19:08 האם איבן גבירול חשב על זה? אני לא יודע. אבל זה מעניין. עוד דבר בקשר לשש שש שש, הזכרתי שם את תל מגידו או כמו שקוראים לו באנגלית ארמגדון שנמצא ליד עפולה, לא ליד חדרה. היה איזה קטע שאמרתי בטעות חדרה. זה לא. נמצא ליד עפולה אבל מה שעוד יותר מעניין זה אם אתם רוצים להגיע לתל מגידו, איך תגיעו לשם? תיסעו בכביש 6 קודם כל ואז בשלב כלשהו תצטרכו לסטות מהכביש הזה ולהגיע לתל דרך כביש 66. כן. יפה אה? עכשיו נכון שזה קצת מתעלם מהעובדה שאתם לא תוכלו לעשות את זה ישירות מ-6 ל-66 אלא צריך לעבור קודם דרך כביש 70 או דרך כביש 65 תלוי מאיפה אתם מגיעים, אבל למה להרוס? זה יפה. כדי להגיע לארמגדון צריך לעבור ב-6-6-6. דורון פישלר 20:14 טוב, זה באמת עניין קצת לאנשים שזוכרים הרבה כי זה שילוב של שני פרקים בעצם. מה שאמרתי על תרנגול הודו, הפרק על תרנגול הודו למה תרנגול הודו קיבל את השם המוזר תרנגול הודו או כל מיני שמות מוזרים אחרים והסיפור על האם אירופה זאת יבשת. השאלה כאן היא על תירס. בפרק על למה אירופה זאת יבשת דיברתי בין השאר על בני נוח והזכרתי שלאחד הבנים של יפת קוראים תירס שזה שם מצחיק חה חה זה כמו הדבר הזה שאוכלים שעושים ממנו פופקורן וכאלה. נכון לא קשור לפופקורן זה פרק אחר. אז ככה, זה לא מקרי. יש סיבה שלתירס קוראים תירס וכן זה כן על אזור גיאוגרפי. אני אסביר. אמרתי הצאצאים של יפת לפי המסורת התיישבו באירופה. תירס התיישב בטורקיה ולכן תירס בעברית עתיקה היה פשוט הכינוי של טורקיה. איך זה קשור לתירס? בארץ ישראל ובאירופה לא היה תירס, תירס המוצא שלו הוא מאמריקה. כלומר היה צריך לחכות לגילוי אמריקה כדי שאנשים ידעו בכלל מה זה וגם אז לא הכל מתאים לגידול תירס. רוב אירופה קצת קרה מדי בשביל תירס ולכן המקום הראשון באירופה שבו גידלו תירס או שזה בכלל אסיה, אני לא יודע וואטאבר. המקום הראשון באירואסיה או וואטאבר שגידלו בו תירס היה טורקיה. זאת הנקודה. ולכן בעברית הדבר הזה, הסוג החדש הזה של הדגן קיבל את השם דגן טורקי או במילים אחרות דגן תירס. ביידיש קוראים לזה חיטה טורקית. ובדיוק כמו במקרה של תרנגול הודו זה לא באמת הגיע מטורקיה, זה לא. זה הגיע מאמריקה אבל אנשים הביאו אותו ייבאו אותו מטורקיה אז קראו לזה משהו טורקי, דגן טורקי כלומר דגן תירס ולאורך הזמן זה פשוט איבד את המילה דגן וזה נשאר פשוט תירס. זה בדיוק אותו הסיפור כמו התרנגול הודו אבל זאת הסיבה שקוראים לתירס תירס. זה על שם הנכד של נוח. כן זה מוזר. דורון פישלר 22:58 באופן כללי אני דיברתי די הרבה על אירופה, היו לי כמה פרקים על אירופה. בפרק על למה האירופאים כבשו את העולם אני אמרתי שבלגיה כבשה בין השאר את קונגו שגדולה ממנה, כלומר קונגו גדולה מבלגיה פי 8. ומתן תיקן אותי שזה לחלוטין לא נכון. קונגו לא גדולה מבלגיה פי 8, היא גדולה ממנה פי 77 בערך. אז תודה על התיקון הזה. אבל אם כבר אנחנו ממשיכים לדבר על אירופה אז יש עוד קטע מעניין שאני צריך לספר לכם עליו. זה בעניין כדורגל. אבל בואו נשאיר את זה לסוף. אוקיי, עוד הפסקה קטנה ותכף אנחנו חוזרים עם קבוצת הכדורגל של הוותיקן. דורון פישלר 23:44 בפרק שדיבר על האם אירופה היא יבשת אני דיברתי בין השאר על קבוצות כדורגל ואמרתי שלכל המדינות באירופה יש קבוצת כדורגל לאומית שחברה ב-UEFA כלומר יכולה להתחרות עם קבוצות לאומיות אחרות על היורו וכאלה, לכל המדינות חוץ מהוותיקן. אבל זה לא משנה כי ממילא האפיפיור לא משחק כדורגל חה חה. זו הייתה קצת טעות מתברר. עכשיו אני נורא מתנצל אבל איבדתי את השם של מי שסיפר לי על זה, באמת אני לא זוכר. כאילו מישהו שלח לי על זה הודעה אבל איבדתי את השם שלו באיזה שהוא מקום, אני סליחה אתם תודיעו לי אני אעדכן את זה אוקיי? אז הוא עדכן אותי בכמה דברים. קודם כל האפיפיור פרנציסקוס אמנם לא משחק כדורגל כרגע, הוא בן 84 נכון להיום, אבל הוא חובב כדורגל לחלוטין. הוא במקור מארגנטינה ככה שזה לא כזה מפתיע. הוא אוהב כדורגל. יש לו את הקבוצה שהוא אוהד, סן לורנסו, זאת קבוצה ארגנטינאית. היה איזה ראיון איתו פעם שבו שאלו אותו האם מסי הוא אלוהים והוא הבהיר שלא. הוא רואה משחקים, הוא אוהב כדורגל. אבל חוץ מזה, מה שיותר רלוונטי, לוותיקן כן יש קבוצת כדורגל לאומית. זה נכון אמנם שהיא לא חברה ב-UEFA או ב-FIFA ולכן היא לא משתתפת במשחקים בינלאומיים רשמיים אבל כן יש קבוצת כדורגל של הוותיקן שזה מפתיע פשוט כי הוותיקן היא מדינה שיש בה בערך 850 אזרחים ורובם מאוד מאוד מבוגרים. מאיפה הם הביאו את מספיק אנשים בשביל לשחק כדורגל? העניין הוא כזה. הוותיקן בכל מקום אתם יכולים לראות היא המדינה הכי קטנה בעולם. כן היא באופן רשמי מדינה, זה נכון היא ישות מדינית מוכרת היא מדינה ריבונית אבל מכל בחינה מעשית כמעט שאפשר לחשוב עליה הוותיקן היא לא באמת מדינה. זה מאוד מאוד מטעה שהיא נמצאת תמיד ברשימת המדינות בעולם כי זה מעוות את הסטטיסטיקות. ואני חושב שאם הסכמנו שאירופה היא לא באמת יבשת אז אפשר גם להחליט שהוותיקן היא לא באמת מדינה. יותר משהואתיקן דומה למדינה היא דומה לתאגיד, לחברה שיש לה שטח מסוים ולחברה הזאת יש הרבה עובדים. כלומר הרבה אנשים עובדים בוותיקן או בשביל הוותיקן ורובם לא גרים שם, הם לא אזרחים של המדינה. אז יש קבוצת כדורגל של הוותיקן לגברים זאת קבוצה של עובדי הוותיקן שכמעט כולם לא גרים שם. יכול להיות שאחד מהם הוא באמת אזרח של הוותיקן אבל זה על סוג של דברים כמו אתם יודעים הליגה למקומות עבודה. אז כן יש להם קבוצה, הם לא קבוצה מאוד טובה אבל היא קיימת ולמרות שהיא לא חברה ב-UEFA לכן הם לא מתמודדים על היורו או משהו, הם כן שיחקו לאורך השנים כל מיני משחקי ידידות כולל כמה משחקים בינלאומיים מול נבחרות לאומיות אחרות. בעיקר מונאקו שזה אחת המדינות היחידות שהיא כל כך קטנה שזה פחות או יותר הוגן. הם לא ניצחו אף פעם מה שמעלה ספקות בשאלה לצד מי אלוהים באמת לסיפור הזה אבל אתם יודעים העיקר ההשתתפות נכון? ספורט וכל זה. דורון פישלר 27:13 אבל עזבו את זה. מה שהפתיע אותי עוד יותר זה שלא רק שיש נבחרת לאומית לגברים של הוותיקן, יש נבחרת לאומית לכדורגל נשים של הוותיקן. זה מפתיע כי אני מודה אמנם שאני לא מבין הרבה בכדורגל אבל עדיין תקנו אותי אם אני טועה אבל אני חשבתי שבשביל כדורגל נשים צריך לפחות שלושה דברים. א כדור, ב רגל וג נשים. וכדורים ורגליים אני מאמין שיש להם אבל יש נשים בוותיקן? אז כן מתברר שיש. אני חשבתי שאין שם בכלל אבל זה לא נכון. מתברר שלפחות לפי הנתונים האחרונים בוותיקן יש 32 אזרחיות. 32 שזה מדהים. כלומר אם נגיד את מארגנת מסיבה ומזמינה 15 חברות, אז אתם יכולות להתקשר להזמין פיצה ולהגיד חצי מאזרחיות המדינה דורשות פיצה! עם זיתים! אז גם במקרה הזה נבחרת הוותיקן כוללת עובדות של הוותיקן שלא באמת גרות שם אבל עדיין זאת נבחרת רשמית. היא הוקמה ב-2019 ונקלעה לשערורייה פוליטית ב-2019 משום שהיא הייתה אמורה לשחק את המשחק הבינלאומי שלה נגד קבוצה מאוסטריה והם נסעו לאוסטריה וכל זה ובזמן שניגנו את ההמנונים לפני המשחק, כמה מהשחקניות האוסטריות הרימו חולצות וחשפו שהיו כתובות להן על הבטן ועל הגב סיסמאות בעד הזכות להפלה ונגד הומופוביה והניפו דגלי גאווה מסביב ואז הוותיקניות נעלבו וביטלו את המשחק שאולי זה לא היה כזה מפתיע בגלל שבואו נגיד שמבחינת הייצוג הלהטב"י כדורגל נשים נחשב לתחום מאוד חזק אז יכול להיות שהקתוליות הם לא יהיו סופר פופולריות אצלם. דורון פישלר 29:28 אוקיי, בכל מקרה נבחרת הגברים של הוותיקן היא שיחקה בין השאר משחק בינלאומי נגד סן מרינו. זה נגמר 0-0 במקרה שהייתם במתח. אבל זה הוביל אותי להסתכל על הנבחרת של סן מרינו שהיא סיפור מעניין בפני עצמו כי בדיוק כמו הוותיקן גם סן מרינו היא מדינה מאוד מאוד מאוד קטנה שנמצאת כולה בתוך איטליה. אבל לסן מרינו יש קבוצת כדורגל שבניגוד לוותיקן היא כן חברה ב-UEFA ולכן היא משחקת כל הזמן במוקדמות של טורנירים בינלאומיים. כאילו הם מנסים להגיע למונדיאל וליורו. בין 1990 ל-2021 הקבוצה של סן מרינו שיחקה בטורנירים בינלאומיים רשמיים, אם ספרתי נכון 149 משחקים שמתוכם היא ניצחה אפס. אז בואו נגיד שיש מקום לשיפור. אני לא בטוח שיש עוד קבוצה ששיחקה כל כך הרבה משחקים רשמיים בלי לנצח אף אחד. כמות האופטימיות שצריך בשביל לצאת למגרש בפעם ה-149 ולהגיד אולי... כאילו אולי הפעם. היא שיחקה נגד ישראל אפילו פעמיים במוקדמות של יורו 2000. התוצאות היו 5-0 ו-8-0 לישראל. מצד שני באולימפיאדת טוקיו סן מרינו זכתה פעם ראשונה במדליות, מדליות ברבים, שלוש מדליות מה שנותן לה ממוצע של מדליה אחת לכל 11,000 איש. או במילים אחרות מספר המדליות שלה למיליון איש הוא 88 כשלתזכירכם המספר המקביל של ישראל הוא אחד וחצי. אז אתם יודעים, בואו לא נשתחצן להם יותר מדי. לכל אחד יש את הנקודות להשתפר בהן. דורון פישלר 31:21 זהו זה היה תיקונים של התשובה. אנחנו נחזור בקרוב עם פרק מלא. את הסאונד ערך יותם הלכמי, ייעוץ ותמיכה מורלית שרה וכתל, סירוק פנדות אביב שם טוב, הם מתחלפים, רן לוי ואורן לוי, מנהל עסקי דני טימור ואני דורון פישלר. שכחתי משהו? דורון פישלר נגד העולם זה עמוד פייסבוק תתעדכנו שם, תאירו לי הערות, תגידו לי מה שכחתי וכאלה דברים. יאללה. ביי ביי. קול רשת 31:49 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני בקרו בעושים היסטוריה דוט קום או הורידו את אפליקציית עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>איך לנצח באבן נייר ומספריים? [התשובה]</title>
        <link>https://mat-mo.github.io/podtext/episodes/htshvbh/yk-lntskh-bbn-nyyr-vmspryym-htshvbh.html</link>
        <guid>https://mat-mo.github.io/podtext/episodes/htshvbh/yk-lntskh-bbn-nyyr-vmspryym-htshvbh.html</guid>
        <pubDate>4 באוקטובר 2021</pubDate>
        <description>Transcript for איך לנצח באבן נייר ומספריים? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם, כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:29 היי, אני דורון פישלר, בואו נשחק משחק. כל הקטע הזה של פודקאסטים שהוא נורא נורא פסיבי, שאני רק מדבר ואתם רק מקשיבים כל הזמן, זה נורא חד-צדדי. בואו נעשה משהו אינטראקטיבי לשם שינוי. בואו נשחק אבן נייר ומספריים. אני נגדכם. אוקיי, ברור לי שיש כמה בעיות בפורמט הזה של אבן נייר ומספריים דרך פודקאסט. למשל, שאני לא יכול לראות אתכם. זה קצת בעייתי באבן נייר ומספריים. וחוץ מזה, גם אתם הרבה ואני אחד, שזה לא פייר. אז בואו נסכם מראש על כמה חוקים של איך זה הולך לעבוד. אוקיי, אנחנו הולכים להגיד ביחד 'אבן נייר ומספריים המנצח בין השתיים אחת שתיים שלוש', ובסוף של השלוש אני הולך לעשות עם היד תנועה של אחד הדברים האלה - או אבן, או נייר, או מספריים. ואתם גם. אבל אתם עושים את זה באמת, כן? לא בכאילו. זאת אומרת, אל תגידו 'לא עשיתי את זה באמת אבל חשבתי על משהו'. לא, אני רוצה שתעשו את התנועה פיזית עם היד - אבן, נייר או מספריים. אם אתם כמה אנשים ביחד בחדר אז תשגיחו אחד על השני שאתם אשכרה עושים את התנועה, בסדר? כי אחרת זה פשוט לא נחשב. להגיד 'חשבתי על מספריים' זה לא מספיק. ואחרי זה אני אגיד לכם מה אני בחרתי. וזאת לא בדיחה, כן? זה לא שאני הולך להתחכם איתכם באיזושהי צורה. אני אגיד או אבן או נייר או מספריים. ואז נראה מי ניצח ומי הפסיד. אוקיי? הכללים ברורים? אז קדימה. אבן נייר ומספריים המנצח בין השתיים אחת שתיים שלוש. יאללה, קדימה, תוציאו, תעשו את התנועה. אני בחרתי אבן. ניצחתי? הפסדתי? תיקו? אין לי מושג. רק אתם יודעים כרגע. אבל אם קרה שהפסדתם, אתם בטח רוצים משחק חוזר, ואם ניצחתם, אתם בטח רוצים לרכוב על הסטרייק. אז בואו נעשה את זה עוד פעם. אוקיי? עכשיו בלי התחכמויות ובלי עיכובים ובלי כלום. אני אגיד את המשפט ובשלוש אתם עושים את התנועה עם היד. אוקיי? אבן נייר ומספריים המנצח בין השתיים אחת שתיים שלוש. אוקיי, אתם מוציאים? אתם עם היד עם התנועה? אני בחרתי מספריים. שוב, אני לא יודע אם ניצחתי או הפסדתי, שזה בעיה כי זה מאוד מעניין אותי. אני ממש רוצה לדעת אם ניצחתי או הפסדתי. אני חושב שהסטטיסטיקות של אם הצלחתי לנצח את המאזינים יהיו מאוד מעניינות. אז אני אשמח אם תספרו לי. רצוי מאוד עכשיו כל עוד אתם זוכרים את התוצאות של שני המשחקים. אז בבקשה תיכנסו באינטרנט ל-tiny.cc/doronfishler. זה tiny.cc/doronfishler. יש שם טופס שנועד לזה. פשוט תכתבו מה בחרתם בשני המשחקים האלה ועוד כמה פרטים אם בא לכם. ואנחנו נאגד את הסטטיסטיקות ונראה בשבוע הבא אם באמת הצלחתי להכות את המאזינים או שלא. אני חושב שזה יהיה מעניין. בינתיים בואו נדבר על אבן נייר ומספריים ואיך מנצחים בזה. תכף מתחילים. הנה כמה שאלות שאנשים שלחו לי במהלך השנים על אבן נייר ומספריים. איתמר שאל מה המקור של אבן נייר ומספריים או האם השם של זה הוא בכלל אבן צ'וק או אבן ג'וק. באטמן שאל מי המציא את אבן נייר ומספריים. וג'אנטי ומיקה שאלו איך לנצח. אליעבר בת שאלה האם אפשר לרמות. ויש עוד שאלה - למה נייר מנצח אבן? אלו שאלות טובות ולכן היה צריך לבדוק מה הקטע עם אבן נייר ומספריים. אז בתור התחלה, אבן נייר ומספריים מגיע מיפן. ביפן המשחק הזה הוא מאוד עתיק וגם מאוד נפוץ. אנשים משחקים אותו בכל מקום, לא רק אצל ילדים. קוראים לזה ג'אנ-קן ביפנית וזה בדיוק אותו משחק. במיתולוגיה היפנית יש גרסאות נוספות כמו קיצונה-קן (שועל, צייד וראש הכפר) או מושי-קן (צפרדע, נחש וחילזון). המקור הכי קדום למשחק הוא מסין, בסביבות שנת 1600. בסין זה הופיע כבר בזמן שושלת האן. התשובה למי המציא את אבן נייר ומספריים היא שאף אחד לא יודע, אבל זה היה מזמן ובסין. הסיפור עם הנייר שמנצח אבן אולי קשור למנהג סיני עתיק שבו הקיסר שם אבן על נייר בקשה שנדחתה, או נייר על אבן כשהיא התקבלה, אבל זה כנראה לא נכון. הסיבה האמיתית היא פשוט כדי שהמשחק יהיה מאוזן. ב-22 ביוני 2008 נערך בלאס וגאס משחק הגמר באליפות ארצות הברית באבן נייר ומספריים בין שון סירס (וויקד פינגרס) לג'ולי קרוסלי (בולדוג). זה שודר בטלוויזיה והיה אירוע מאוד מותח עם פרשנים מקצועיים ופרס של 50,000 דולר. שון סירס ניצח לבסוף. למרות שזה נראה כמו מזל טהור, יש אסטרטגיות. מחקר סיני מ-2014 שבדק 360 סטודנטים ששיחקו 300 פעם מצא שאנשים נוטים לבחור אבן יותר מאחרים. בנוסף, אנשים נוטים להחליף את מה שהם משחקים אם הם מפסידים, ולשמור על אותו דבר אם הם מנצחים. אסטרטגיה טובה היא פשוט לשחק את מה שהיריב שיחק בפעם הקודמת אם הוא הפסיד. מחשבים היום יכולים לנצח בני אדם כי הם מזהים את התבניות הלא-אקראיות שלנו. אבל אם בן אדם באמת בוחר באקראי (למשל בעזרת קובייה), למחשב אין שום יתרון. בואו נדבר על משחק אחר - מלחמה בקלפים. אריאל שאל האם משחק מלחמה יכול להימשך לנצח. מלחמה הוא משחק דטרמיניסטי ללא בחירה. מתמטיקאי בשם מייקל ספיבי פרסם מאמר שמוכיח שאם משחקים לפי סדר קבוע של איסוף קלפים, ייתכן מצב של מחזוריות שבו המשחק לא ייגמר לעולם. זה דורש מעל 30,000 סיבובים בדרך כלל. דורון פישלר 44:46 זו הייתה התשובה. אם אתם עוד מתעניינים במשחקי ילדות ומאיפה הם הגיעו, אז בטח תאהבו לשמוע את הפרק של 'התשובה' שעוסק ב'קווא קווא דה לה אומה' שלא מדבר על אסטרטגיה אלא מאיפה הגיע השיר הזה, והוא מגיע למקומות מאוד משונים. את כל הפרקים אפשר למצוא באתר 'התשובה' ברשת 'עושים היסטוריה', שם יש גם את הטופס שאתם יכולים לשלוח איתו שאלות. עדכונים אפשר למצוא בעמוד הפייסבוק 'דורון פישלר נגד העולם', שם אני גם מפרסם הרצאות שאני עושה בכל מיני נושאים ובכל מיני מקומות. יותם הלחמי הוא עורך הסאונד של הפודקאסט הזה, אביב שם טוב אבן, סלע וכטר מספריים, רן לוי נייר ודני תימור המנהל העסקי. אני דורון פישלר. ביי. רן לוי 45:34 לפודקאסטים נוספים של רשת 'עושים היסטוריה' ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית 'עושים היסטוריה' מחנות האפליקציות של אנדרואיד.
        ]]></content:encoded>
    </item>
    
    <item>
        <title>בונוס: המנצח בין השתיים [התשובה]</title>
        <link>https://mat-mo.github.io/podtext/episodes/htshvbh/bvnvs-hmntskh-byn-hshtyym-htshvbh.html</link>
        <guid>https://mat-mo.github.io/podtext/episodes/htshvbh/bvnvs-hmntskh-byn-hshtyym-htshvbh.html</guid>
        <pubDate>11 באוקטובר 2021</pubDate>
        <description>Transcript for בונוס: המנצח בין השתיים [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>מה יקרה כשהקרחונים ימסו? [התשובה]</title>
        <link>https://mat-mo.github.io/podtext/episodes/htshvbh/mh-yqrh-kshhqrkhvnym-ymsv-htshvbh.html</link>
        <guid>https://mat-mo.github.io/podtext/episodes/htshvbh/mh-yqrh-kshhqrkhvnym-ymsv-htshvbh.html</guid>
        <pubDate>18 באוקטובר 2021</pubDate>
        <description>Transcript for מה יקרה כשהקרחונים ימסו? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד יא'. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Reshet Osim Historia 02:30 רשת עושים היסטוריה. רשת עושים היסטוריה. רשת עושים היסטוריה. דורון פישלר 02:48 היי, אני דורון פישלר, זו התשובה. בואו נדבר רגע על קרחונים. שלי שלחה לי את השאלה: מה יקרה אם יימסו כל הקרחונים בעולם? כמובן היא לא הייתה הראשונה או היחידה ששאלה. גבריאל שלח לי - וואו, זה היה מזמן. לפעמים לוקח לי זמן להגיע לשאלות, אבל הן עדיין שם. בכל אופן הוא שאל אם כל הקרחונים בעולם יימסו, האם תישאר יבשה? וגם אביב שאל את אותו הדבר. שאלה מצוינת, בואו נדבר על זה. כולם מודאגים מעליית פני הים, כולם יודעים שאחת המשמעויות של שינוי האקלים זה שהמים עולים וזה כמובן נושא חשוב ורציני. אבל ממתי אני מדבר על דברים חשובים ורציניים? אני רוצה לדבר על תרחישים קיצוניים ומופרכים. מצד שני אני לא רוצה להתעלם לגמרי מהמציאות, אז אוקיי, נדבר על שני דברים: קודם כל מה באמת קורה, ואז התשובה היותר מעניינת לשאלה. המציאות היא שהעולם מתחמם והקרחונים נמסים. עליית פני הים עד כה הגיעה לכ-20 סנטימטרים מאז שנת 1900. אנחנו לא יודעים בוודאות כמה הם יעלו בעתיד, כי זה תלוי בהרבה גורמים. התחזיות מדברות על עלייה של בין 30 סנטימטרים לשני מטרים וחצי עד שנת 2100. בישראל המצב יחסית בסדר כי רוב החוף מוגן על ידי מצוקים. עלייה של מטר אחד תפגע בעיקר בחופי הרחצה ובתשתיות שיושבות על הים. דורון פישלר 16:15 אבל מה יקרה אם כל הקרחונים יימסו? כל הקרח על גרינלנד ואנטארקטיקה. זה הרבה יותר דרמטי. אנטארקטיקה היא יבשה שעליה שכבת קרח עבה מאוד. אם כל הקרח הזה יימס, פני הים בעולם יעלו בכ-70 מטרים. זה כבר מורגש. זה לא יכסה את כל כדור הארץ במים, אבל יבשות ישנו את צורתן. פלורידה תיעלם, הולנד ודנמרק יימחקו מהמפה. בנגלדש תיעלם כמעט לגמרי. שני מיליארד אנשים יצטרכו למצוא מקום מגורים חדש. בישראל, מישור החוף שבו גרים רוב הישראלים יוצף. תל אביב, ראשון לציון, אשדוד ונתניה יהיו מתחת למים. עמק יזרעאל יהפוך לנהר עצום שיחבר את הים התיכון לירדן ולים המלח שיעלה ויציף את טבריה והכנרת. הגאוגרפיה של העולם תיראה שונה לחלוטין. דורון פישלר 31:48 ומה אם נוסיף עוד מים? נגיד שפני הים יעלו בקילומטר שלם. זה מצב בלתי אפשרי פיזיקלית כי אין מספיק מים על כדור הארץ, אבל נניח. במצב כזה אין מדינת ישראל. ישראל מוצפת לחלוטין כולל ירושלים וחיפה, חוץ מקטעים קטנים בחרמון ובמרון. רוב המדינות והיבשות יימחקו. המדינה היחידה בעולם שלא תושפע בכלל היא לסוטו, כי אין בה שום נקודה שנמוכה מ-1000 מטר מעל פני הים. העיר הגדולה בעולם תהיה מקסיקו סיטי. דורון פישלר 40:12 ואם המים יעלו ב-5 קילומטרים? אז כדור הארץ ייראה כמו עולם המים של קווין קוסטנר. המקום היחיד שבו תישאר יבשה משמעותית הוא טיבט. התרבות האנושית תהיה טיבטית. תהיה בעיה קשה של מים מתוקים ואוכל, והאנושות תצטרך ללמוד לחיות על המים או לחפש פלנטה אחרת. דורון פישלר 42:54 בואו נדבר רגע על המונח 'פני הים'. הגובה של פני הים משתנה כל הזמן בגלל גאות ושפל וזרמים. פני הים הם ממוצע לאורך שנים. אבל פני הים הם לא באותו גובה בכל מקום בעולם. בגלל שהכדור לא מושלם ובגלל הבדלים בכבידה, הים נמשך יותר למקומות מסוימים. יש מסמך רשמי של סוכנות ה-NGA שמפרט את גובה פני הים בכל נקודה. למשל, פני הים בחוף אכזיב גבוהים בשני מטרים מפני הים בחוף הצוק בהרצליה. הים מתברר הולך קצת באלכסון. דורון פישלר 49:01 זו הייתה התשובה. אם נהניתם מהפרק הזה יש עוד הרבה פרקים אחרים באפליקציה של רשת עושים היסטוריה. אפשר להתעדכן ולקבל הודעות על הרצאות שלי בעמוד הפייסבוק 'דורון פישלר נגד העולם'. תודה לצוות התוכנית יותם הלחמי, אור ברנע, אביב שם טוב, רן לוי ודני טימור. אני דורון פישלר, ביי.
        ]]></content:encoded>
    </item>
    
    <item>
        <title>האם הירובריין קיים? [התשובה]</title>
        <link>https://mat-mo.github.io/podtext/episodes/htshvbh/hm-hyrvbryyn-qyym-htshvbh.html</link>
        <guid>https://mat-mo.github.io/podtext/episodes/htshvbh/hm-hyrvbryyn-qyym-htshvbh.html</guid>
        <pubDate>1 בנובמבר 2021</pubDate>
        <description>Transcript for האם הירובריין קיים? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה... תקשיבו לזה. יש עשרה חדרים. בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. ג'ינגל 02:31 רשת עושים היסטוריה. עושים היסטוריה. דורון פישלר 02:47 היי, הורים, שלום. הפרק הזה כולל סיפורים מפחידים. כלומר אני לא יודע אם הם מפחידים, אבל סיפורים על סיפורים מפחידים. עכשיו, אני יודע באופן קבוע בכל פעם שאני מזהיר מראש שפרק מסוים הוא אולי לא לילדים כי זה עלול להיות מפחיד, אז אחר כך אני מקבל תגובות של מה פתאום זה לא היה מפחיד בכלל. אז קודם כל סבבה, אני שמח שאתם גיבורים ולא מפחדים מכלום. אבל הכוונה שלי שלפעמים ילדים קטנים שומעים את הפודקאסטים האלה ויכול להיות שיש פה דברים שלא יתאימו להם. בקיצור, אם אתם הורים לילדים קטנים, אני ממליץ לשמוע את הפרק קודם לבד ואז להחליט אם זה בסדר לשמוע אותו ביחד עם הילדים. מצד שני בהצלחה להגיד לילדים לא לשמוע את הפרק הזה עד שאני מדבר על מיינקראפט. אוקיי, בואו נתחיל. דורון פישלר 03:37 היי, זאת התשובה, אני דורון פישלר. את השאלה הזאת שאלו אותי הרבה פעמים. עומר ונירי ושקד וגל ומיכאל ואני אוהב פיצה בין השאר. זאת שאלה פופולרית ועדיין אני יודע שחלק גדול מהמאזינים לא יבינו את השאלה. השאלה היא זאת: האם הירובּריין (Herobrine) קיים? וכרגע זה השלב שבו או שאתם יש לכם דעה מוצקה כבר בשאלה הזאת, או שאין לכם שמץ של מושג על מה אני מדבר. ואני חושב שהחלוקה היא פחות או יותר גילאית. זאת אומרת, יש סיכוי מצוין שאלה מכם שהם מעל גיל כלשהו לא יודעים מה זה, ואלה שמתחת יודעים כי זה הירובּריין. הסיבה לזה היא מאוד פשוטה, בגלל שזה עסק של מיינקראפט. זה פשוט עניין של מיינקראפט. ולכן בשביל להתחיל לדבר על זה אפילו, אני צריך לדבר על מיינקראפט. וזה טריקי. בפודקאסט הזה מה שאני עושה זה להסביר דברים, אז הרבה פעמים אני מסביר איזשהו נושא ומטבע הדברים חלק מהאנשים מבינים כבר בנושא הזה. מי שמבין בתרמודינמיקה לא היה צריך את ההסברים שלי בשביל להבין מה זה תרמודינמיקה. אבל אני לא חושב שהיה פעם נושא שמספר האנשים שמבינים בו ומבינים בו יותר ממני הוא כזה גדול. ועכשיו מצד שני זה גם מאוד מאוד קשה להסביר את העסק הזה, אז תסלחו לי כמה רגעים בזמן שאני הולך לעשות צחוק מעצמי ולנסות להסביר מה זה מיינקראפט. מיינקראפט הוא משחק המחשב הכי מצליח בהיסטוריה. זה לא מריו, זה לא טטריס, זה לא GTA, זה מיינקראפט. עד כאן די פשוט. אז השאלה הבאה היא אוקיי, בסדר, זה משחק, מה עושים במשחק הזה? מה צריך לעשות בו? איך מנצחים בו? זה הקטע שבו זה נהיה יותר מורכב, כי להסביר מה עושים במיינקראפט זה שאלה מאוד פילוסופית. אני לא בטוח אפילו שזה נכון להגדיר את מיינקראפט בתור משחק, כי משחק זה בדרך כלל דבר שיש בו חוקים ויש לו מטרה. נגיד כדורגל זה משחק. יש חוקים לכדורגל, יש שתי קבוצות, בכל אחת מהן יש מספר כלשהו של אנשים, אני לא מבין בכדורגל, ויש מטרה: כל אחת מהקבוצות צריכה להביא את הכדור למקום מסוים בתנאים מסוימים ומי שעושה את זה יותר פעמים מנצח, נכון? זה משהו כזה, זה די ברור. את כל הדברים האלה אין במיינקראפט. כלומר הוא לא כמו כדורגל לא רק בגלל שלא משחקים אותו במגרש אלא מול המחשב, אלא בגלל שאת החוקים, כלומר מה צריך לעשות ומי מנצח בסוף, זה לא קיים בכלל. דורון פישלר 07:02 בגרסה הכי בסיסית של מיינקראפט זה משחק הישרדות לשחקן בודד או שחקנית. כלומר, בתור שחקנית את מתחילה את המשחק, את נמצאת לבד בעולם. עולם ענק, עולם שנוצר אוטומטית מחדש, נוצר עולם חדש עם כל משחק. הוא עשוי כולו מקוביות, הכל מאוד ריבועי שם, הגרפיקה לא מדהימה, והשטח שלו הוא גדול קצת יותר מזה של כדור הארץ. ואת לבד שם ואת צריכה להבין איך לשרוד שם. כי במשך היום די נעים בעולם הזה, אפשר לראות את השמש המרובעת מסתובבת בשמיים, לפעמים אפשר לראות פרות או חזירים או תרנגולות מפוקסלות מסתובבות בסביבה. אבל בלילה באות מפלצות שמנסות להרוג אותך. זומבים, שלדים, קריפּרים (Creepers) שזה מין דבר ירוק מעצבן שרץ אלייך ואז מתפוצץ. אז כדי להתגונן מהמפלצות צריך לבנות איזשהו מחסה. אבל כדי לבנות מחסה צריך שיהיו חומרים. אז בשביל חומרים צריך לכרות עצים ולבנות מהם קרשים ולבנות מהם מיטה או סולמות ולחפור באדמה כדי להשיג סלעים, אבן, חומרים טובים יותר כדי לבנות דברים טובים יותר. אבל אם כבר בונים דברים טובים יותר, אז בטח תרצי גם לבנות איזה בניין יותר גדול ומרשים ולשים עליו קישוטים בשביל הכיף רק בשביל להראות לכל הזומבים האלה מי שולט פה. וזהו. כלומר אין מטרה שצריך להשיג מעבר לזה. אין משהו שצריך לעשות כדי לנצח במשחק. אנשים פשוט בונים דברים ומשיגים חומרים יותר טובים כדי לבנות דברים. כלומר כן, יש עקרונית דבר באיזשהו שלב כשיצאה הגרסה הרשמית של מיינקראפט אז כן נוצר שם איזשהו סוג של סיום. יש דרקון, יש את האנדר דרגון (Ender Dragon) שאתם יכולים בסופו של דבר להרוג אותו ואז אתם מקבלים את הקרדיטים של סוף המשחק. כלומר קודם מקבלים דיאלוג פילוסופי מוזר אבל משום מה אחר כך מקבלים את הקרדיטים של המשחק ואז ממשיכים לשחק. המשחק לא נגמר. מה המטרה של מיינקראפט? מה המטרה בחיים? אבל עדיין, כל זה רק דרך אחת לשחק במיינקראפט והרבה מאוד אנשים פשוט לא משחקים ככה. יש הרבה דרכים אחרות לשחק את זה. יש כאלה שמשחקים ב-Survival, שחקן בודד, יש כאלה שמשחקים Multiplayer, זאת אומרת הם לא לבד בעולם, יש הרבה שחקנים אחרים בעולם שאתם יכולים לשתף איתם פעולה ולבנות דברים או להתכסח איתם ולריב איתם ולהשמיד להם דברים. יש כאלה שמשחקים Creative, כלומר רק הקטע של לבנות דברים בלי המפלצות שמפריעות לכם וכאלה דברים ואפשר לעוף ועניינים. יש כאלה שמצטרפים לשרת שעושה משחק משהו שונה לחלוטין כמו יש כזה שמדמה את היבשת וסטרוז (Westeros) ממשחקי הכס עם כל הפרטים וכל הטירות וכל העניינים. יש כאלה שבהם משחקים מחבואים, יש כאלה שעושים דברים אחרים. וכל זה עדיין מיינקראפט. כן, זה עדיין לא להיכנס למודים (Mods). ויש אלפי מודים. מודים צריך להגיד למבוגרים בינינו זה תוספות לא רשמיות למשחק שאותם לא יצרה החברה המקורית שייצרה את המשחק אלא אנשים אחרים אבל הם עושים במשחק שינויים. כשהשינויים האלה יכולים להיות דבר מאוד קטן כמו לשנות קצת את איך שמשהו במשחק נראה, נגיד לעשות שהצללים במשחק ייראו יותר ריאליסטים, ועד מודים שפשוט משנים אותו לחלוטין כמו להוסיף לו דינוזאורים או להעביר את כולו לירח. בקיצור, מיינקראפט זה לא משחק, מיינקראפט זה פלטפורמה, זה סביבה שאפשר לעשות בה מה שרוצים בערך. יותר משמיינקראפט דומה לכדורגל, הוא דומה למגרש כדורגל. למגרש כדורגל אין חוקים, אפשר לשחק עליו כדורגל אבל אפשר גם לשחק עליו מחניים, אפשר לשחק עליו תופסת עכברים, אפשר לשחק עליו D&D אם רוצים. מיינקראפט זה המון דברים שונים. שני אנשים יכולים לשבת על אותו שולחן עם שני מחשבים, שניהם ישחקו מיינקראפט אבל כל אחד מהם ישחק משחק שונה לחלוטין והמשותף לכולם זה רק שכולם מתרחשים בעולם הזה שעשוי מקוביות בגרפיקה לא משהו. עולם שיש בו חוקי טבע מסוימים כמו למשל שאם אתם ניגשים לעץ וכורתים ממנו את המטר התחתון של הגזע, כל שאר העץ ימשיך לעמוד באוויר איכשהו, או שאפשר לייצר מקוש משלוש אבן ושני מקל. זה מיינקראפט. ואם קודם לא הבנתם בדיוק מה זה, סביר שגם עכשיו אתם לא מבינים בדיוק מה זה, אני מתנצל. אבל מכיוון שהמשחק, העולם, הפלטפורמה, הדבר הזה הוא כזה ענק היום, יש כל כך הרבה מיליוני אנשים שמשחקים בזה, יש תרבות שלמה ועצומה שהתפתחה סביבו. שזה נכון באיזושהי מידה לגבי כל דבר, כל משחק, כל סדרת טלוויזיה, כל דבר שנהיה פופולרי מספיק אז תמיד יהיה את הבדיחות שרק מי שראה את זה יכול להבין, תמיד יש איזשהו משהו כזה. אבל לגבי מיינקראפט זה פשוט הגודל של זה, שהוא מדהים. יש בדיחות מיינקראפט, יש פורומים של מיינקראפט, יש אגדות מיינקראפט, יש אימפריות ענקיות של סטרימינג, יש ערוצי יוטיוב שמוקדשים אך ורק לשירים על מיינקראפט שיש להם מיליוני מנויים. יש המון, יש עולמות על עולמות שלמים מסביב למיינקראפט וישנו הירובּריין. דורון פישלר 13:01 מה זה הירובּריין? הירובּריין הוא דמות שקיימת במיינקראפט, או שהוא לא. זאת בדיוק השאלה. בעולם התרבותי שמסביב למיינקראפט הירובּריין הוא אחת הדמויות הכי ידועות. סביר שכל מי שמשחק מכיר את הדמות, יודע איך הוא נראה, או לפחות שמע את השם הזה. אם אתם מחפשים את השם הירובּריין בגוגל אתם תקבלו מיליוני תוצאות, כולל המון המון סרטוני יוטיוב ורובם עם שמות כמו פגשתי את הירובּריין האמיתי במיינקראפט!!!? או הוכחה שהירובּריין נמצא ב-1.7!!..! או איך לזמן את הירובּריין *מפחיד מאוד*. ברור שהירובּריין הוא אייקון, הוא דבר מוכר וחשוב במיינקראפט וזה מעניין כי לא כל כך ברור אם הוא קיים בכלל. אז מה זה בדיוק הירובּריין והאם הוא קיים באמת או לא? זאת השאלה. תכף תבוא התשובה. דורון פישלר 14:13 הירובּריין, ככל שהוא קיים, זאת אומרת, נראה כמו שחקן. כלומר, כמו סטיב (Steve). כלומר כמוכם. כלומר אוקיי. כשאתם משחקים במיינקראפט, הדמות שלכם במשחק היא איש והוא נראה בערך כמו שאתם רוצים שהוא ייראה. כלומר זה איש שעשוי מקוביות אבל הוא יכול להיות לבוש בכל מיני סוגים של בגדים, בכל מיני צבעים, מה שתרצו. אבל כשאתם רק מתחילים את המשחק הבסיסי, כל עוד לא שיניתם שום דבר, הסקין (Skin), כלומר המראה הדיפולטי שלכם יהיה כזה שקוראים לו סטיב. שזה איש עם מכנסיים כחולים וחולצה בצבע תכלת שקצת יותר בהירה מהמכנסיים בצד שמאל. סטיב עשוי ממספר לא מאוד גדול של פיקסלים ככה שהעיניים שלו הן בעצם רק שני פיקסלים לכל עין, אחד לבן, אחד כחול, יעני האישון והלבן של העין וזה מספיק כדי שתבינו שאלה עיניים. הירובּריין נראה בדיוק כמו סטיב. אותו הדבר בדיוק חוץ מזה שאין לו את הפיקסלים הכחולים בעיניים. כלומר יעני אין לו אישונים, העיניים שלו לבנות. כלומר יש בדיוק הבדל של שני פיקסלים בין הירובּריין לבין הדמות הכי נפוצה במשחק. אבל זה משום מה גורם לו להיות נורא נורא מפחיד או משהו כי משום מה היחס אליו בכל הסרטונים האלה זה בתור דבר מאוד מפחיד, שזה מוזר כי יש דברים מפחידים במיינקראפט. יש זומבים וקריפּרים והאנדרמנים. האנדרמנים (Endermen), אוקיי? זה יצורים שחורים ורזים קריפּים לאללה שיכולים להופיע ולהיעלם ולא אוהבים שמסתכלים להם בעיניים. אוקיי, הם מפחידים, אבל משום מה כולם מתייחסים להירובּריין דווקא בתור הדבר הכי מפחיד בעולם. כלומר בסרטון אופייני בסגנון כמו הסרטון אני מצאתי את הירובּריין במיינקראפט PE, מה שאתם רואים בו זה ילד משחק במשחק ובונה וחופר ופתאום מאחורי איזו אבן לרגע אחד הוא רואה את האיש עם העיניים הלבנות ואז הוא צורח ובורח ואומר דברים כמו Oh my God, Oh my God, Oh my God. דרך אגב, לסרטון הזה שתיארתי עכשיו, ילד רואה משהו במשחק מחשב וצורח, לסרטון הזה יש 68 מיליון צפיות שזה יותר מהאוכלוסייה של בריטניה. וכמובן הרבה מהתגובות לסרטון הזה מדברות על זה שהוא כמובן מזויף ולא אמין בכלל כי הירובּריין הרי בכלל לא קיים. בקיצור, זה לא כל כך ברור אם הירובּריין באמת קיים במשחק, אבל השמועה עליו והסיפור עליו בהחלט קיים, הרבה מיליוני אנשים בעולם מכירים אותו. אבל בין אם הוא קיים או שלא, איך זה התחיל? זאת שאלה קשה כי שמועות ואגדות אורבניות ומיתוסים על מפלצות שאולי קיימות ואולי לא, יש המון סיפורים כאלה. וברוב המקרים, מכיוון שאלה אגדות, זה די בלתי אפשרי להגיד מי התחיל. כלומר איפה זה הופיע בפעם הראשונה? מי סיפר בפעם הראשונה על ביגפוט? מי המציא את יֶטי? מי היה הראשון שסיפר סיפור על מפלצת לוך נס? אף אחד לא יודע, זה מזמן, זה עבד באפלי ההיסטוריה. אז בדרך כלל הייתי אומר משהו כמו איש אינו יודע מתי הירובּריין הופיע לראשונה, אבל האמת שזה לא נכון כי היום זה עידן האינטרנט, לכל דבר יש תיעוד. אנחנו כן יודעים מתי הדיווחים על הירובּריין התחילו בפעם הראשונה. וככה זה התחיל. באוגוסט 2010 מיינקראפט עוד לא יצא, מה שלא הפריע למאות אלפי אנשים לשחק בו. אוקיי, אולי צריך להסביר את זה. את מיינקראפט בנה בן אדם אחד. הוא שבדי וקוראים לו מרקוס פּרסון (Markus Persson), אבל כולם מכירים אותו בשם נוֹטץ' (Notch). והוא התחיל לבנות את המשחק לבד ובהמשך עם חברה קטנה שקוראים לה מוֹג'אנג (Mojang) ובהמשך מיקרוסופט קנתה את החברה הקטנה הזאת ב-2.5 מיליארד דולר. חברה שמייצרת משחק אחד וזה השתלם. בכל מקרה, לפני שכל זה קרה, בשנה הראשונה של המשחק הוא לא יצא רשמית, הוא עדיין היה בפיתוח, הוא היה דבר עבודה של בן אדם אחד אבל עדיין אפשר היה לקנות ולשחק גרסת בטא שלו. גרסה לא סופית של המשחק שכל הזמן הייתה משתנה. נוטץ' היה מוסיף דברים למשחק, משנה דברים. הוא גם היה מסתובב לפעמים בפורומים של המשחק או בטוויטר ומדבר עם אנשים ולפעמים הוא משתף תמונות ורעיונות של דברים חדשים שהוא אולי יכניס למשחק, שבדיעבד נשמע כאילו מטורף. זה כאילו המשתמש וולט דיסני 113 מפרסם בפורום ציור של עכבר ואומר היי חבר'ה הנה דמות שאני עובד עליה חשבתי לקרוא לו מיקי רק לא החלטתי עדיין אם האוזניים שלו צריכות להיות עגולות או מרובעות מה אתם חושבים. בכל מקרה, באוגוסט 2010 המשחק היה קיים כבר בערך שנה והוא אמנם לא היה תופעה גלובלית העצומה שהוא היום, אבל כבר אז הייתה קהילה די גדולה של שחקני מיינקראפט ופורומים ודיונים, הכל. עצם הרעיון שאפשר לשחק מיינקראפט לא לבד, כלומר שלא תהיו לגמרי לבד בעולם אלא שיהיו שם שחקנים אחרים באותו עולם איתכם, זה היה די חדש. זה היה עדכון למשחק שנוטץ' פרסם רק חודשיים קודם. אז באותו זמן התפרסמה הודעה של משתמש אנונימי באחד הפורומים ב-4chan וזה מה שהוא כתב: לא מזמן פתחתי עולם חדש במיינקראפט לשחקן בודד. כשהתחלתי לחטוב עצים ולבנות ספסל עבודה, שמתי לב למשהו זז בערפל הכבד. צריך להעיר פה לרגע שכשזה הוא מדבר על ערפל הוא לא באמת מדבר על מזג האוויר. כי כשאתם מסתכלים מסביב בעולם וירטואלי כמו של מיינקראפט, אז המחשב צריך לעבוד די קשה כדי להראות לכם את כל העולם. אז אם המחשב שלכם חלש יחסית, הוא יכול להראות רק מרחק קטן יחסית קדימה. אז כדי שזה לא ייראה כאילו העולם פשוט מפסיק להתקיים במרחק של חמישים צעדים מכם, אז הפתרון של מיינקראפט הוא שיש כאילו ערפל שמעלים את שאר העולם שלא מאפשר לכם לראות רחוק. אז אם היה לכם מחשב חזק הייתם יכולים לראות בקלות את הכל עד האופק, אבל אם המחשב שלכם היה לא משהו, הנוף שמסביבכם היה תמיד טבול בערפל. בכל מקרה, חשבתי שזו הייתה פרה, אז רדפתי אחריה בתקווה להשיג עור לשריון. כן, כי זה אחד הדברים שאפשר היה לעשות במיינקראפט. אם אתם נותנים מספיק מכות לפרה, היא הופכת לעור שממנו אפשר להכין שריון. לא שריון כל כך טוב, היום רוב האנשים מדלגים על זה ועוברים ישר לשריון ברזל שהוא יותר טוב. אוקיי, אני אפסיק להפריע. אבל זו לא הייתה פרה. הייתה שם דמות אחרת של איש עם הסקין הדיפולטי, אבל העיניים שלו היו ריקות. לא ראיתי שום שם ובדקתי שוב לוודא שאני לא נמצא במצב מרובה משתתפים. הוא ראה אותי ובמהירות רץ אל תוך הערפל. עקבתי אחריו מתוך סקרנות אבל הוא נעלם. המשכתי במשחק, לא בטוח מה לחשוב. ככל שהתרחקתי בעולם ראיתי דברים שלא נראו כמו משהו שהמפה אוטומטית יוצרת: מנהרות של שתיים על שתיים בתוך סלעים, פירמידות קטנות מושלמות עשויות מחול בתוך האוקיינוס וחורשות של עצים שכל העלים הוסרו מהם. מדי פעם היה נדמה לי שאני רואה את השחקן האחר בערפל העמוק אבל אף פעם לא הצלחתי לראות אותו היטב. שמרתי את המפה והלכתי לפורומים כדי לבדוק אם מישהו אחר ראה את ה'כאילו' שחקן הזה. לא היה שום אזכור שלו. פתחתי שרשור משלי שבו סיפרתי על האיש הזה ושאלתי אם למישהו אחר הייתה חוויה דומה. הפוסט שכתבתי נמחק בתוך חמש דקות. ניסיתי שוב והפוסט נמחק עוד יותר מהר. אבל אז קיבלתי הודעה פרטית ממישהו עם שם משתמש Herobrine. הודעה שכללה מילה אחת: Stop. כששלחתי לראות את הפרופיל של הירובּריין קיבלתי שגיאת 404. קיבלתי מייל ממשתמש אחר בפורומים, הוא טען שמנהלי הפורום יכולים לקרוא הודעות פרטיות בפורום עצמו, לכן בטוח יותר לתקשר באמצעות אימייל. הוא אמר שגם הוא ראה את השחקן המסתורי והייתה לו רשימה קטנה של משתמשים אחרים שגם הם ראו אותו. העולמות שלהם היו מלאים במבנים שהם בבירור מעשה ידי אדם וכולם טענו שמי שבנה אותם נראה כמו שחקן אבל בלי אישונים בעיניים. עבר בערך חודש עד ששמעתי מאותו משתמש שוב. הוא סיפר שכמה מהאנשים שאיתם הוא דיבר חקרו את השם הירובּריין וגילו שהיה גיימר שבדי שהיה נוהג להשתמש בשם הזה לעיתים קרובות. אחרי עוד קצת חפירה התברר שהוא היה האח של נוטץ', המפתח של המשחק. שלחתי אימייל לנוטץ' ושאלתי אותו אם יש לו אח. זה לקח לו זמן, אבל הוא ענה לי עם הודעה קצרה מאוד: היה לי, אבל הוא כבר לא איתנו. כשראיתי את האיש בפעם הראשונה הספקתי לעשות צילום מסך. זאת העדות היחידה שיש לי לקיום שלו. ולהודעה הזאת באמת התלוותה תמונה, צילום מסך מתוך מיינקראפט. זו תמונה של נוף מיינקראפטי אופייני: גבעה, עצים, ערפל, ובאמצע התמונה יש תרנגולת. לתרנגולת אין שום משמעות או קשר לסיפור, היא פשוט עברה שם במקרה. אבל כן, במרחק מאוד בקטן, חצי אפוף בערפל, אפשר לראות דמות של איש שנראה כמו איש רגיל, רק שאין לו אישונים בעיניים. וזהו. זה היה פוסט אלמוני אחד בפורום אחד. והיו אנשים שקראו אותו, אבל אי אפשר להגיד שהוא חולל רעידת אדמה בעולם המיינקראפט. מישהו סיפר סיפור, סיפור קצת קריפּי, אבל האם הוא אמיתי או לא? בואו נגיד שהקטע הזה עם האח של נוטץ' נשמע קצת מוגזם. וכן יש תמונה, אבל זה שיש תמונה לא באמת אומר שום דבר. זה לא שקשה לזייף תמונה כזאת אם אתם רוצים. כלומר הוא אמר שהוא היה בסינגל פלייר, בשחקן בודד, אבל מי אמר שהוא לא שיקר? יכול להיות שהוא בעצם היה במצב מרובה משתתפים ופשוט צילם מישהו אחר עם סקין בלי אישונים בעיניים. או שהוא פשוט שינה את זה בפוטושופ. זה ממש לא מאוד קשה לזייף דבר כזה. אז מישהו סיפר סיפור. קצת אחר כך היה שחקן אחר, קראו לו קוֹפּלנד (Copeland), שהוא עשה סטרימינג. סטרימינג זה כשהבן אדם משחק במשחק אבל משדר את זה באינטרנט ככה שאנשים אחרים יכולים גם לראות את זה סבתא. שבו הוא הסתובב בעולם שלו והוא הציג את הבית המאוד גדול ויפה שהוא בנה, מין טירה שתלויה מעל צוק, מאוד מרשים. ו-20 דקות הוא פשוט מסתובב שם ומשוויץ בכל הדברים המגניבים שהוא בנה, עד שהוא נכנס לאיזה חדר ושם באמצע החדר עומד הירובּריין. כלומר האיש הזה עם העיניים הריקות. ואז קופלנד צורח ובורח ומנתק את הסטרים ואחר כך הוא סיפר שהוא מחק את העולם הזה. וכאן אולי שווה לעצור ולשאול: רגע, מה מפחיד פה? כלומר אתם נמצאים בתוך משחק מחשב, יש פה מפלצות שרוצות להרוג אתכם כל הזמן. ואתם מכירים גם משחקי מחשב אחרים מן הסתם, נכון? יש משחקי אימה, יש משחקי זומבים, יש מפלצות נוטפות דם ודברים עם סכינים במקום עיניים וכאלה דברים. אני לא יודע. אז יש איש עם עיניים ריקות? הוא אפילו לא עושה שום דבר מפחיד, הוא פשוט עומד שם. מה הסיפור הגדול? אז יש סיבה שהירובּריין נחשב למפחיד. בסיפורים האלה עליו הוא פשוט נמצא במקום שבו באופן הגיוני הוא לא יכול להיות. כי כשאתם נמצאים במשחק לשחקן בודד, אז יש עולם שלם ויש בו זומבים ויש תרנגולות ועוד כל מיני דברים, אבל אתם הבן אדם היחיד בעולם הזה. המשחק הזה הוא אופליין, הוא אפילו לא מחובר לאינטרנט. אז דמות של שחקן אחר שמופיעה שם זה פשוט לא אמור להיות הגיוני בשום צורה, או לפחות מאוד מאוד לא צפוי. אז כשאתם רואים בן אדם במקום שהוא לא יכול להיות בו... תחשבו שאתם לבד בבית. לא באמצע הלילה, לא כינורות מפחידים ברקע, סתם. אתם נמצאים לבד בבית ואתם הולכים לרגע לחדר השני וכשאתם מרימים את העיניים אתם רואים שם איש עומד באמצע החדר. עכשיו לא אמרתי מפלצת, גם לא אמרתי רוצח עם סכין, פשוט איש. אתם עדיין תיבהלו מזה. לא כי הוא מפחיד אלא פשוט כי הוא נמצא במקום שהוא לא אמור להיות בו. עכשיו תחשבו שלאדם הזה אין אישונים בעיניים. אוקיי, זה מפחיד. אז אחרי המקרה הזה סיפורים על הירובּריין במיינקראפט נהיו נפוצים יותר ויותר. עוד ועוד אנשים דיווחו שהם ראו אותו, או שהם לא ראו אותו אבל הם ראו רמזים לזה שהוא היה שם: פירמידות משונות באמצע המשחק באמצע הים, יערות בלי עלים, או שהם פרסמו תמונות וסרטונים שמעידים שהם נתקלו בהירובּריין. העניין הוא שאי אפשר לדעת אם באמת מישהו מכל זה אמיתי כי אמרנו זה לא באמת קשה לזייף כאלה דברים וברגע שאנשים הכירו את הדמות הזאת אז זה ממש לא קשה ליצור סקין של מישהו שנראה בדיוק ככה ולהשתמש בו בשביל להפחיד אנשים אחרים. או נגיד לעשות מוד של המשחק שבו הירובּריין באמת קיים ומסתובב ומפחיד אנשים. זה לא אומר בהכרח שהוא באמת היה קיים במשחק המקורי. והרבה מאוד אנשים היו בסברה שזה סתם משהו שמישהו המציא, אף פעם לא באמת היה במשחק. אבל המשחק, כמו שאמרתי, משתנה כל הזמן. ואז הוא השתנה יותר. כלומר בערך פעם בחודש פורסם עדכון למשחק שבהם כל פעם הוסיפו לו דברים, הורידו ממנו דברים, תיקנו באגים, הוסיפו באגים חדשים כדי שיהיה מעניין. ובכל פעם שיצא עדכון חדש אז התפרסם ה-change log, כלומר הרשימה של השינויים שנעשו בגרסה הזאת. אז במאי 2011, בגרסה בטא 1.6.6 של מיינקראפט, הופיעה רשימת העדכונים שכוללת דברים כמו סירות עולות עכשיו אל פני השטח מהר יותר, ותוקנה בעיה שהייתה במיטות במשחק במצב מולטיפלייר. ועוד שינוי אחד, העדכון האחרון שכתוב שם: Removed Herobrine. הירובּריין הוסר. אז זו הודעה די רשמית. כלומר אפשר לחשוב שנגמר הוויכוח עכשיו, הירובּריין היה קיים במשחק אבל עכשיו הוא לא. רק שאז הגיע העדכון הבא, בטא 1.7, ובו שוב דברים נוספו, דברים הוסרו ובסוף הופיע גם העדכון Removed Herobrine. הוא שוב הוסר? ובעדכון שאחר כך שוב הופיעה אותה הערה Removed Herobrine. ולמעשה בכל עדכון של המשחק מאז, בכל עדכון מופיעה אותה שורה. הירובּריין הוסר. הם מסירים אותו בכל פעם מחדש מתברר. מעבר לזה, חצי שנה אחר כך יצאה סוף סוף הגרסה הרשמית המלאה של מיינקראפט. לא בטא, לא ניסוי, המשחק האמיתי והרשמי. היא יצאה בנובמבר 2011 וזה היה קצת מצחיק לדבר על זה שהמשחק יצא אחרי שמיליוני אנשים כבר שיחקו אותו, אבל זה היה הקטע הרשמי שהמשחק רשמית יוצא. ולכבוד זה נערך כנס, MineCon, כנס בלאס וגאס שמוקדש למיינקראפט. ובאתר הרשמי של הכנס הייתה תמונה גדולה בראש העמוד עם הכותרת ותמונה עם כאילו בלאגן כזה של הרבה דמויות שונות ממיינקראפט. אז אתם יכולים לראות שם את סטיב וקריפּר ותרנגולת וחזיר וזומבי ונוטץ' גם שם, כלומר בסקין הקבוע של נוטץ'. וקצת מאחוריו, בקטן, מופיעה שם גם עוד דמות שנראית בדיוק כמו סטיב אבל העיניים שלו ריקות. זה הירובּריין. בלי ספק. הוא מופיע בתמונת פרומו רשמית של המשחק שפרסמה החברה הרשמית של המשחק. אז אם זה לא אומר שהוא באמת חלק מהמשחק אז מה כן? אז אין יותר על מה להתווכח, לא? כלומר אולי, כלומר תמיד יכול להיות שהחבר'ה במוג'אנג פשוט זרמו עם הבדיחה והכניסו את הקישוטים הקטנים האלה בכוונה כדי לצחוק עם או על המעריצים. זה תמיד יכול להיות, לחברות יש חוש הומור לפעמים. אז יש אנשים שחושבים שהירובּריין ישנו ויש כאלה שחושבים שהוא איננו, אבל יש בן אדם אחד שבטוח יודע. נוטץ'. ונוטץ' אמרנו הוא לא איזה אל בלתי נגיש שיושב במרומים, לא, הוא מסתובב בפורומים, הוא בטוויטר, אנשים שולחים לו הודעות, אנשים מדברים איתו והוא עונה. אז הכי פשוט לשאול אותו האם הירובּריין באמת קיים או שלא. אז אנשים שאלו אותו. אנשים שאלו אותו לעיתים קרובות והוא ענה, הוא ענה כל מיני תשובות. כלומר הוא ענה למשל שלא, הירובּריין לא קיים אבל אני מאוד נהנה מהשמועות. ופעם אחרת הוא ענה לא, אין לי אח מת, הירובּריין לא נמצא במשחק, לא אמיתי, אף פעם לא היה. פעם אחרת הוא ענה הקטע הזה של הירובּריין הוא נהדר ומפחיד בו זמנית, הוא מראה כמה מעט שליטה יש ליוצר על היצירה שלו בסופו של דבר. ופעם אחרת הוא אמר בסדר, הירובּריין קיים והוא מקבל כוחות נקמה מוזרים בכל פעם שאתם מזכירים לי אותו, הדרך היחידה לעצור אותו היא להתעלם מקיומו. אבל שווה להזכיר גם שבכל פעם שבה נוטץ' אומר שהירובּריין לא קיים, היו תגובות אליו בטוויטר שקראו לו שקרן ואמרו שהם ראו את הירובּריין. ופעם אחת הוא אמר שהוא לא אמיתי אבל אולי הוא יהיה. שזה אולי נשמע מוזר אבל זה יכול להיות. זה דבר שיכול לקרות. המשחק הרי משתנה כל הזמן, דברים מתווספים לו כל הזמן. ואם נוטץ' מחליט לקבל את הרעיון של מישהו של משהו שלא היה קיים במשחק קודם אבל הוא החליט שזה מגניב מספיק בשביל להכניס אותו לאיזשהו עדכון מאוחר יותר, אז למה לא? ודברים כאלה קרו. זה קרה כבר במשחק, כי אתם יודעים שאנדרמן מבוסס על סלנדרמן. אוקיי, אולי אני צריך להסביר למה אנדרמן מבוסס על סלנדרמן. סלנדרמן (Slenderman) לא קיים. סלנדרמן הוא דמות של אדם גבוה מאוד, רזה, עם ידיים ארוכות מדי ובלי פנים. לפעמים יש לו גם מין זרועות שיוצאות מהגב, הוא קריפּי. אתם לא רוצים לראות את סלנדרמן. הוא עושה דברים רעים לאנשים מתברר, למרות שלא כל כך ברור מה בעצם. העובדה שסלנדרמן לא קיים לא מפריעה לו להיות מאוד נוכח באינטרנט. הוא מיתוס מאוד ידוע, יש המון סיפורים עליו, ציורים שלו וסדרות של סרטים עליו. יצא אפילו סרט, יצא סרט קולנוע על סלנדרמן, סרט שלא ראיתי אבל הוא נחשב למאוד מאוד גרוע ככה שזה עוד סיבה לא לרצות לעולם לראות את סלנדרמן. אבל הוא לא התחיל מהסרט, ממש לא, הוא היה קיים הרבה קודם. הוא הופיע בפעם הראשונה ב-2009 בפורום באתר something awful שהיה פופולרי בזמנו. היה דיון שהכותרת שלו הייתה תמציאו תמונות פאראנורמליות. ובהתחלה מישהו הסביר את החוקים: תפתחו פוטושופ ותיצרו תמונה קריפּית של משהו כאילו על-טבעי. והרבה אנשים העלו לשם תמונות שבדרך כלל הן היו פשוט תמונות של איזה בית קברות או משהו ויש איזה דמות חצי שקופה של רוח רפאים שתלויה שם, רובן לא היו מאוד משכנעות. ואיש אחד פרסם שתי תמונות בשחור לבן של ילדים משחקים בגן משחקים ובערך מרחוק אפשר לראות את האיש הרזה עם הזרועות הארוכות. והוא הוסיף שם גם כמה שורות של טקסט שאומרות משהו כמו התמונה הזאת צולמה יום לפני השרפה הגדולה שבה 24 ילדים נעלמו, הזהות של האיש הרזה סלנדרמן לא ידועה וזהו. עכשיו את המפלצת הזאת אנשים אהבו מתברר כי הם התחילו לקחת אותה וליצור עוד יצירות על זה ועוד ועוד וככה זה הלך והתפרסם עד שסלנדרמן הפך להיות פשוט מיתוס מאוד ידוע למרות שאין פה שאלה של האם סלנדרמן הוא אמיתי או לא. המקור שלו הוא בפתיל שהכותרת שלו היא תמציאו מפלצות שלא קיימות. אבל הוא קריפּי ונחמד להמציא עליו סיפורים, אז אנשים ממציאים סיפורים. עכשיו חזרה למיינקראפט. באחת השנים הראשונות האלה כשנוטץ' היה מפרסם כל פעם חידושים למשחק, אז הוא פרסם ברדיט תמונה של מוב (mob) חדש, של מפלצת חדשה שהוא עובד עליה, שהם איזה מין אנשים גבוהים שחורים עם ידיים ארוכות. אז מישהו הגיב לתמונה ואמר שהם נראים כמו סלנדרמן. אז נוטץ' הגיב בהתלהבות ואמר משהו כמו וואלה, אוקיי, אני מעכשיו קורא להם אנדרמן. ולכן ככה קוראים להם עד היום. עכשיו הם לא ממש מתנהגים במשחק כמו סלנדרמן בסיפור, אבל זה מספיק דומה ובהמשך גם נוצר הסיפור הרקע שלהם, כלומר הם מגיעים מממד שקוראים לו The End ויש גם את האנדר דרגון, אבל כל זה הגיע מאוחר יותר. זה הגיע פשוט מזה שבא לו לקרוא להם אנדרמן על שם סלנדרמן. ואני לא בטוח, אבל אני חושב שהיום, מכיוון שמיינקראפט הפך להיות דבר שכל העולם משחק בו, יותר אנשים מכירים את המילה אנדרמן מאשר סלנדרמן. אז בקשר להירובּריין, אז יוצא שהאפשרויות הן כאלה: או שהוא קיים, או שהוא לא קיים, או שהוא היה קיים אבל הפסיק, או שהוא לא קיים אבל יהיה. אבל האמת היא שבסופו של דבר נוטץ' לא הוסיף את הירובּריין למיינקראפט וגם אחרי שהוא עזב את החברה מוג'אנג אף פעם לא הוסיפה אותו למשחק וגם לא מתכוונת לעשות את זה. הוא לא באמת שם והסיבה שאפשר לדעת את זה היא בעובדה שמיינקראפט הוא כל כך גדול וכל כך פופולרי. יש מיליוני אנשים שמשחקים במיינקראפט שחוקרים כל פינה וכל אפשרות וכל מקרה קצה במשחק הזה. אנשים עברו על הקוד של המשחק שורה שורה. אין ממש אפשרות שמשהו יוסתר במשחק, מיליוני אנשים יחפשו אותו ואף אחד לא מצא אותו עד היום. אז אם הוא לא שם, למה אנשים עדיין מתעקשים לדבר עליו כל כך הרבה? יש את כל הסרטונים האלה, את כל העדויות האלה, מה עם זה? אז זה פשוט ש... כמו שאמרתי, לזייף את הירובּריין זה לא באמת קשה, ואנשים תמיד מספרים סיפורים מפחידים. שמועות מפחידות תמיד קיימות, מפלצות דמיוניות תמיד נמצאות איפשהו בסביבה, זה תמיד היו. אז פעם זה היה ביגפוט או מפלצת לוך נס, ובעידן האינטרנט זה היה סלנדרמן, ולמיינקראפט יש את הירובּריין. והירובּריין הוא לא הסיפור המפחיד היחיד באינטרנט או במיינקראפט, אבל הסיפור של הירובּריין הצליח כי הירובּריין עובד. הוא עובד כי אולי לא בכוונה הוא הפך לסיפור ממש טוב מכמה בחינות. קודם כל הסיפור המקורי עליו, הקריפּי פסטה (Creepypasta), הטקסט המקורי על הירובּריין הוא די מוצלח. הבעיה הנפוצה עם סיפורים כאלה עם קריפּי פסטות זה שהרבה מקרים הם הולכים רחוק מדי. כלומר הם נורא רוצים להפחיד ולכן הם נורא מוקצנים, כמו הדלת הסודית שמצאתי בבית והובילה לעולם מקביל שבו לכולם אין ראש. כאילו אוקיי, אתם יכולים לכתוב דברים כאלה והפחדתם כמה ילדים באינטרנט אבל אף אחד לא באמת יחשוב שזה אמיתי, זה פשוט מוגזם מדי. הירובּריין הוא סיפור קריפּי אבל הוא לא מוגזם. אם הסיפור של הירובּריין היה נגמר ב'ואז הוא יצא מתוך המחשב שלי ואכל אותי ועכשיו אני מת', זה היה בבירור סיפור מופרך שנועד להפחיד ואף אחד לא היה באמת מאמין לזה. אבל הרעיון שיש במשחק סוג של דמות נדירה שרק מעט אנשים פגשו, זה לא מופרך. זה יכול להיות. והשם של הדמות הזאת, היה נורא קל לתת לו שם כמו טורף הנשמות או הדבר שמעבר לאפילה כי זה היה מסמן אותו בתור משהו שאמור להיות מפחיד. אבל לא, קוראים לו הירובּריין שזה בכלל צירוף מילים שנשמע קרי לגמרי. מה זה אומר בכלל? זה בּריין, לא בּריין (brain), זה לא מוח. זה בּריין (brine) כמו מי מלח. אז הירובּריין זה מי מלח של גיבורים? זה נשמע קצת כאילו מישהו שלא יודע אנגלית כל כך טוב רצה לכתוב בּריין וטעה באיות. אז דווקא בגלל שיש לו שם חסר משמעות הוא נשמע אמין יותר. ואז יש את הקטע הזה של האח של נוטץ'. עכשיו הסיפור לא אומר לכם שהירובּריין הוא רוח הרפאים של האח המת של נוטץ' שאיכשהו נתקעה במשחק. הוא לא אומר את זה. הוא משאיר לכם להשלים את המידע הזה לבד. כל מה שנוטץ' אמר בסיפור זה שהיה לו אח שכבר לא איתנו. למה הוא לא איתנו? אני לא יודע, אולי הוא עזב את החברה ועבר לדנמרק. אני לא יודע, אין שום דבר בסיפור הזה שנשמע לגמרי מופרך, הוא רק נשמע קריפּי. עכשיו זה היה הסיפור המקורי, בהמשך הירובּריין קיבל חיזוק מזה שהחברה פשוט זרמה עם הבדיחה. הוא הופיע פעם פעמיים בתמונות רשמיות, זה מספיק כדי שכולם ידברו עליו. וגם בהמשך מוג'אנג אף פעם לא טענה שהירובּריין אמיתי. להפך. היא טוענת בתוקף ובעקביות שהוא לא אמיתי או כבר לא אמיתי. אבל להזכיר שוב ושוב שמשהו הוא לא קיים זה כמו: 'לילה טוב חמוד. תישן טוב. חלומות פז. אין מפלצת בארון. לילה טוב אבא. מה? אין מפלצת בארון. אבל מי אמר שיש מפלצת בארון? אז זהו, שאין. אין שום מפלצת בארון. וגם אם הייתה שם פעם, עכשיו כבר לא. הייתה מפלצת בארון?! אין מפלצת בארון. אמאאאאאאאא!'. בקיצור, להכחיש באופן נמרץ ועקבי את קיומו של משהו זה דרך מעולה לגרום לאנשים לחשוב שהמשהו הזה קיים. עכשיו זה גם לא לחלוטין נכון לטעון שהירובּריין לא קיים במשחק היום בגלל שאתם יכולים לראות אותו. יש מודים של המשחק שבהם הוא בהחלט שם. אז זה לא המשחק הרשמי, אבל זה עדיין הירובּריין. אז השאלה היא באיזה מובן בעצם אתם מסתכלים באופן הפילוסופי על גבולות המי... אוקיי, לא. מה הייתה השאלה? האם הירובּריין באמת קיים במיינקראפט המקורי? התשובה היא לא. טכנית התשובה היא לא. הירובּריין לא קיים, הוא אף פעם לא היה קיים. הוא לא היה חלק מהמשחק בשום שלב של המשחק. אבל להגיד את זה זה להיות נודניק. הירובּריין הוא אגדה. הוא מיתוס, הוא צ'יזבּט, הוא סיפור מפחיד שגיימרים מספרים מסביב למדורה וירטואלית. כל הקטע שלו זה שאולי הוא לא קיים אבל אולי הוא כן. אז לבוא ולהידחף ולהגיד 'לא, למעשה זה לא קיים באמת', אז למה אתה נודניק? זה כמו שמספרים סיפור לילד על פיית השיניים שתשאיר לו מתנה, אז להידחף ולהגיד 'לא, למעשה אין פיות בעולם'. אז כן, טכנית אתה צודק, אבל למה להרוס? לפחות אם אתם עושים את זה, אז לפחות תשאירו איזה פתח, איזה אפשרות שאולי בעצם... אז בקשר לזה, יש עוד פרט אחד ששכחתי לגלות לכם. נכון העדכונים האלה שבהם חברת מוג'אנג טוענת שוב ושוב ושוב ושוב ושוב ושוב שהיא הסירה את הירובּריין? אז ב-2020 יצא עוד אחד מהעדכונים הגדולים האלה, עדכון 1.16, והוא ענק. היום העדכונים האלה הם עצומים כי יש כל כך הרבה דברים שונים במשחק ופרטים קטנים לשנות ולהוסיף, אז יש המון המון דברים בעדכון הזה. ויש דבר אחד שאין בו: השורה Removed Herobrine לא מופיעה בעדכון הזה. בפעם הראשונה מאז 2011 מוג'אנג לא טוענת שהיא הסירה את הירובּריין ממיינקראפט. זאת הייתה התשובה. עכשיו הפסקה קטנה ואז אני אספר לכם על רמת הפרות הסודית. רמת הפרות הסודית היא הדוגמה הכי ידועה לאיך שתוכן שאנשים ממציאים שלא היה במקור יכול להשפיע על משחק. וזה הרבה הרבה לפני מיינקראפט. בשנת 1997 אנשים לא שיחקו במיינקראפט כי עדיין לא המציאו את המשחק. אנשים שיחקו בדיאבלו (Diablo). דיאבלו הוא משחק שבו אתם מסתובבים במבוך והורגים מפלצות. סטנדרטי. חוץ מזה יש שם גם עיר שאליה הולכים כדי אתם יודעים לקבל משימות או לקנות דברים או משהו כזה, וליד העיר יש עדר קטן של פרות, יש שם כמה פרות. עכשיו בניגוד לרוב הדברים במשחק שאם אתם מקליקים עליהם אז או שאתם מרביצים להם עם החרב או מדברים איתם, אם אתם מקליקים על הפרות לא קורה כלום כי הן פרות. עכשיו הייתה שמועה שבעצם הפרות הן לא סתם שם, שבעצם יש רמת פרות סודית במשחק שאם אתם עומדים ליד הפרות ומקליקים עליהן מספיק פעמים או עושים איזה משהו אחר ליד הפרות, אז אתם בעצם מגיעים לרמה סודית שמלאה בפרות מפלצתיות שבהן אתם נלחמים בהם או משהו כזה. היו תמונות מזויפות, כן, של רמת הפרות הסודית בניסיון לגרום לאנשים באמת לבזבז הרבה זמן בלשבת וללחוץ הרבה מאוד פעמים על פרות. יש בפרק הזה מין תמה חוזרת של להרביץ לפרות. אני מתנצל, זה הכל פרות וירטואליות. בכל אופן השמועה הזאת הייתה כל כך נפוצה שהיא הגיעה למפתחים של המשחק, בליזארד (Blizzard). היום הם ידועים יותר בתור האלה של World of Warcraft אבל זה מה שהם עשו אז. וזה מאוד הצחיק אותם. ולכן הם הכניסו כל מיני התייחסויות. קודם כל כששאלו אותם אם יש רמת פרות סודית, אז הם אמרו ובצדק שאין שום רמת פרות סודית. אבל מעבר לזה הם שתלו התייחסויות לרמת הפרות הסודית שאין במשחקים אחרים. כלומר בסטארקראפט (Starcraft) שיצא אחר כך, אפשר להכניס את הקוד There is no secret cow level, כלומר אין שום רמת פרות סודית וזה מאפשר לכם לסיים את הדרגה אוטומטית. וגם בהרבה משחקים אחרים נכנסה התייחסות או בדיחה שמתייחסת לזה שאין שום רמת פרות סודית. ואז יצא דיאבלו 2. ובדיאבלו 2 יש רמת פרות סודית. יש. אם אתם לוקחים את שני החפצים הקסומים הנכונים ועושים איתם את הדבר הנכון אתם יכולים להגיע לאזור שבו יש פרות שהולכות על שתיים ואומרות מוּ, כלומר הקול שהן עושות זה בן אדם אומר את המילה מוּ ואתם יכולים להילחם בהן ויש את מלך הפרות שאפשר להגיע אליו בסופו של דבר ולהרוג אותו. אז זה היה נכון שאין שום רמת פרות סודית... עד שהייתה. זאת הייתה התשובה. את כל הפרקים של הפודקאסט אתם יכולים למצוא באתר של רשת עושים היסטוריה וכמובן בכל אפליקציה כולל גוגל פודקאסטס וכולל אייטיונז וכולל ספוטיפיי אבל שם רק את שלושת הפרקים הראשונים, יש קטע כזה. אתם יכולים להתעדכן בעמוד הפייסבוק 'דורון פישלר נגד העולם' על ההרצאות שאני עושה, כולל ההרצאה שמבוססת על הפרקים על ארטיק קרטיב ובזוקה ואני גם מעדכן שם גם על פרקים חדשים ודברים כאלה. בפרק הזה אני פרסמתי טיזר של משהו שנראה כמו העיניים של הירובּריין ונתתי לאנשים לנחש מה זה וזה בדיוק מה שניחשתי, זאת אומרת אף אחד לא יודע אבל הילדים של כמה אנשים ידעו, רק ילדים ידעו מה זה אומר. Anyway, את הסאונד ובאופן כללי ערך יותם הלכמי, תמיכה מוראלית אביב שם טוב, אפי בריק, בנאור הברי ושלי נוי. QA שרה וַכטֶל. רן לוי הוא רן לוי, דני טימור הוא הבוס ואני דורון פישלר. דרך אגב אני יודע שאתם, אני מדבר עם הילדים עכשיו, אני יודע שאתם בטח יודעים יותר ממני על מיינקראפט אז בטח יש דברים שאמרתי שהם לא לחלוטין מדויקים. אם יש לכם הערות על ענייני מיינקראפט שהיו בפרק הזה אז בבקשה תספרו עליהם למישהו אחר כי אני קצת מיציתי כרגע. אוקיי? ביי.
        ]]></content:encoded>
    </item>
    
    <item>
        <title>הצורה של העולם (שידור מעודכן) [התשובה]</title>
        <link>https://mat-mo.github.io/podtext/episodes/htshvbh/htsvrh-shl-h-vlm-shydvr-m-vdkn-htshvbh.html</link>
        <guid>https://mat-mo.github.io/podtext/episodes/htshvbh/htsvrh-shl-h-vlm-shydvr-m-vdkn-htshvbh.html</guid>
        <pubDate>15 בנובמבר 2021</pubDate>
        <description>Transcript for הצורה של העולם (שידור מעודכן) [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...'. תקשיבו לזה: יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע או עשיתם פאוז או התחלתם לספור על האצבעות או לצייר על נייר - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. דורון פישלר 01:01 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:31 היי, אני דורון ומה שאתם שומעים זה לא פרק חדש של התשובה, זה פרק ישן. כי זה דבר שקורה לפעמים, אנחנו לפעמים מוציאים מחדש פרקים ישנים בגרסה משודרגת, זה כדי שאני לא אתחרפן לחלוטין כל שבועיים. הפרק המסוים הזה, על הצורה של העולם, יצא במקור בספטמבר 2019 ובדרך כלל לא כל כך אכפת לי מתי פרקים יוצאים כי הם לא אקטואליים במיוחד. אבל בדיוק בגלל זה אני אומר את זה, הפרק הזה יצא ב-2019, זאת בניגוד ל-2020. זה כי זה יכול להישמע כאילו הפרק הזה נוצר במיוחד בגלל אירועים אקטואליים מסוימים - הוא לא. הפרק הזה עוסק בדברים אחרים, העולם השטוח הוא רק תירוץ. זאת סיבה שזה קצת הפתיע אותי כשהפרק יצא במקור שפתאום אנשים אמיתיים שמאמינים שכדור הארץ הוא שטוח התחילו פתאום לתקוף אותי. זה מוזר, לא משם חשבתי שההתקפות יגיעו. בכל אופן, אם כבר שמעתם את הפרק הזה פעם, כדי לא להשאיר אתכם בלי שום דבר חדש, בסוף הפרק הוספתי עוד קטע מעניין שהוא מין סצנות שנחתכו מהפרק. רציתי לכלול אותו במקור בפרק בפעם הקודמת בתור מין אנקדוטה קטנה אבל האנקדוטה הזאת הלכה וגדלה והפכה להיות הסחת דעת הרבה יותר מדי גדולה אם הייתי מכניס אותה לתוך הפרק. אז עכשיו אני אחזיר אותה - זה על צבים. ועל איך אפשר לשים את העולם על צב. אז זהו, מיד אחרי ההפסקה הדיון המאוד רציני בשאלה איזו צורה יש לעולם. דורון פישלר 04:51 תקשיבו, יש שאלה שאותה שאלו אותי יותר מכל שאלה אחרת. היי, אני דורון וזו 'התשובה'. אנשים שולחים לי שאלות כל הזמן, אבל מבין כל השאלות שאני מקבל אף פעם לא קרה שקיבלתי כל כך הרבה פעמים את אותה שאלה. וזה מאוד מוזר לי שמכל השאלות בעולם דווקא זו השאלה שאנשים בוחרים לשאול אותי. וזו השאלה. נגיד אוהד למשל שאל: 'שלום דורון, האם כדור הארץ הוא בעצם שטוח ועבדו עלינו עד היום?'. ואבנר שאל 'האם כדור הארץ שטוח?'. לאחרונה הפתעתי לגלות שהרבה אנשים יחסית חושבים שכדור הארץ שטוח, מדוע? מה הטיעונים שלהם ואיך בכלל סותרים אותם? ועוז שאל, ונבו שאל, ומאור שאל... בחיים לא קרה לי שקיבלתי כל כך הרבה שאלות על אותו נושא כמו זה. ואני לא מבין למה. כאילו אתם באמת לא יודעים? אתם באמת צריכים תשובה לשאלה הזאת? באמת? או שאתם פשוט רוצים לשמוע אותי מדבר על זה? אבל למה אני? למה נראה לכם שאני זה שצריך להתייחס לתיאוריית הארץ השטוחה? מה אני, מתעסק הרבה בתיאוריות קונספירציה? כן, אבל אתם יודעים, עדיין, למה אני צריך לבזבז על זה זמן? אבל בסדר, אם זה מה שהקהל רוצה אז קדימה. האם העולם שטוח? לא! לא! דורון פישלר 06:45 מצטער, זו שאלה כל כך מטומטמת שאני לא יכול לסיים להגיד אותה אפילו. לא, העולם לא שטוח. הפתעה גדולה. אני לא יכול לקחת את השאלה הזאת ברצינות. אבל כן קיימים אנשים שמאמינים שהעולם שטוח. זה דבר שקיים. תיאוריית הארץ השטוחה. יש מועדונים של חוקרי כדור הארץ השטוח, יש אתרים באינטרנט וסרטונים ביוטיוב כמובן, וכנסים ופודקאסטים של מאמיני הארץ השטוחה. אנשים שמאמינים שהעולם למעשה שטוח וזה שכדור הארץ הוא כדור זה שקר. שקר שמופץ על ידי נאס"א כדי... סיבות. זה לא תופעה חדשה. זה רק קיבל הרבה חשיפה בשנים האחרונות, בעיקר בגלל אנשים שלא מאמינים בזה אבל מפרסמים את זה בכל זאת כי זה מצחיק. כי 'חה חה תסתכלו על האנשים האלה שמאמינים בכדור הארץ השטוח', ומה שתכלס נותן להם עוד פרסום כי אחרת מי היה שומע עליהם בכלל. דברים, אתם יודעים, כמו הפודקאסט הזה, הפרק הזה של הפודקאסט הזה. כן, אני חלק מהבעיה. אבל זה מה שביקשו ממני, אז מה אני אגיד? בכל אופן כן, יש אנשים, חלקם נראים שפויים לגמרי, שמאמינים שכדור הארץ הוא לא כדור אלא שטוח. וזה למרות שבגן כבר לימדו אותנו שכדור הארץ עגול, ובבית הספר, ובכל מקום, יש גלובוסים בכל מקום. כולם יודעים שהעולם עגול. זה מה שכולם אומרים. ואם אחרי שכל החיים טוחנים לכם שהעולם עגול אתם עדיין מוכנים אפילו לשקול את הרעיון שהעולם שטוח - כל הכבוד. לא ברצינות, אני לא צוחק. סחתיין. דורון פישלר 08:30 רוב האנשים חושבים שכדור הארץ עגול לא כי זה נכון, אלא כי זה מה שאמרו להם. והם אף פעם לא חשבו להטיל בזה ספק. זה מה שלימדו אותי, אז ככה זה. ולהטיל ספק זה דבר מאוד חשוב. אני לא זה שאומר תמיד לא לקחת שום דבר כמובן מאליו? אז לקחת את הדבר שתמיד אמרו לי שהוא נכון, שהוא כאילו הכי מובן מאליו בעולם, ולבדוק למה בעצם אנחנו חושבים ככה? זה רעיון מצוין. זה יופי של דבר. כי כן, כשחושבים על זה הרעיון שהעולם שטוח הוא מגוחך, כן. אבל נגיד שלא הייתם יודעים על זה בכלל, לא הייתם שומעים אף פעם על הצורה של העולם, ואז הייתי מספר לכם שאנחנו חיים על כדור. ושבצד השני של הכדור יש אנשים שעומדים עם הראש למטה אבל לא נופלים. ושם יש קנגורו. זה לא נשמע מגוחך? כאילו מילא אנשים שעומדים הפוך, על זה הייתי מאמין, אבל קנגורו? זה אפילו לא נראה כמו חיה אמיתית. זה עכבר ענק מקפץ עם כיס שבו הוא שם את הילדים שלו. זה נשמע לכם אמין? זה נשמע לכם כמו חיה שקיימת באמת? לא! זה מטופש, זה מופרך. אז יכול להיות שבקלות הייתי מאמין שקנגורו לא קיים באמת, קנגורו זה מיתוס, אוסטרליה זאת המצאה וכדור הארץ הוא קונספירציה. בקיצור לפקפק, להטיל ספק - אחלה. אז השאלה היא, השאלה היא לא אם כדור הארץ עגול, אתם יודעים שהוא עגול. השאלה היא זאת: איך אנחנו יודעים שכדור הארץ עגול? ויותר חשוב, איך זה שיש אנשים שלא חושבים ככה? דורון פישלר 10:19 אז קודם כל ממש בקצרה, כמה דקות על איך אנחנו יודעים שהעולם הוא כדור. אנחנו מסתכלים בתמונות. יש תמונות של כדור הארץ מהחלל, המון תמונות כאלה. ואם תסתכלו בהן היטב תגלו שהוא עגול. שוב, זה לא קשה. אבל כמובן לא אני צילמתי את התמונות האלה ואני אישית לא הייתי בחלל אף פעם, וחבל, הייתי רוצה. אז מי שמאמין בארץ השטוחה מאמין שהתמונות האלה מזויפות. כולן. כל התמונות והסרטים אי פעם שצולמו מהחלל מזויפים. האם זה סביר? לא, לא ממש. אבל נגיד, אוקיי, נגיד שאנחנו לא יכולים לסמוך על אף תמונה ואף סרט. נעזוב את כל העדויות המצולמות, לא מעניין אותנו. הרי פעם לא היו חלליות ולא היו מטוסים ולא היו תמונות מהחלל בכלל. איך אנשים ידעו כבר אז שהעולם הוא כדור? יש ניסויים שאפשר לעשות שמראים את זה שמערבים מקלות שתקועים באדמה ומדידת אורך הצל שלהם וטריגונומטריה... זה טיפה מסובך, אבל לא חייבים לעשות את זה. יש דבר יותר פשוט שאפשר לעשות. לכו לחוף הים התיכון ביום בהיר. תסתכלו אל האופק ותבדקו האם אתם רואים את קפריסין. התשובה היא לא, אתם לא רואים אותה. ולא משנה כמה טובה הראייה. עכשיו קפריסין די רחוקה, אבל היא גם מאוד גדולה. אם הים שטוח לחלוטין, אז ביום בהיר עם אוויר צלול כיין היינו צריכים לראות מצד אחד של הים את מה שיש בצד השני שלו, הרי אין שום דבר באמצע שמסתיר לנו. אבל אנחנו לא רואים את זה. אנחנו לא רואים את זה כי כדור הארץ נמצא באמצע. יש מין גבעה של מים, חלק מכדור הארץ, שמסתיר את קפריסין. דורון פישלר 12:19 אם גם זה לא משכנע אתכם, יש ניסוי אחר עוד יותר פשוט שאפשר לעשות. צאו החוצה בערב ותסתכלו על שקיעת השמש. אפשר לקחת כוס יין, או לימונדה מה שמתאים לכם, זה רומנטי בכל מקרה. תצפו בשמש שוקעת ונעלמת מתחת לאופק. ואז תקחו את הטלפון ותתקשרו לחברה שלכם באמריקה. או לחבר באנגליה, או לדודה ממרוקו, או לסבתא בברזיל - לא משנה. תתקשרו אליהם ותשאלו אותם אם הם רואים את השמש. אפשר אפילו להתקשר לעורך הסאונד שלכם שנמצא משום מה בפריז. דורון פישלר / דור 13:07 [צלצול טלפון] דור: הלו? דורון: הלו דור? מה המצב? דור: פישלר! דורון: דור, תגיד, תסתכל לשמיים, יש שם שמש? דור: אה... כן, יש פה שמש. דורון: אז מה רצית שיהיה? כל ה... [צחוק] מאוד ילדותי העסק הזה. בכל אופן התשובה היא כן, הם רואים את השמש למרות שאני הרגע ראיתי את השקיעה. וזה משום שאצלם השמש עדיין לא שקעה. אילו היינו כולנו על משטח אחד, אז כשהשמש הייתה יורדת אל מתחת לאופק שלנו היא הייתה יורדת מתחת לאופק לגבי כולם. אנחנו לא על משטח, אנחנו על כדור שמסתובב ולכן כשחלק אחד שלו חשוך החלק השני שלו מואר. זה כדור, זה המצב. דורון פישלר 13:44 אז ככה אנחנו יודעים שהעולם למעשה לא שטוח אלא הוא כדור. כלומר, זה והצילומים מהחלל, והעובדה שלוויינים קיימים ועוד מיליון דברים. זה באמת לא קשה להוכיח את זה. אבל בואו נעזוב גם את כל זה, גם את כל העדויות שאפשר לראות בעיניים נשים בצד. נגיד שלא היו כאלה, אדם פשוט לא היה יכול להוכיח לעצמו שהעולם עגול לא משום דבר שהוא רואה בעצמו. אז נגיד שאני בעצמי לא יודע מה הצורה של העולם ואני רוצה לברר. מה עושים במקרה כזה? מה שאני עושה כשאני צריך לברר משהו בנושא שאני לא מבין בו הוא לשאול מישהו שכן מבין בזה. אם אני רוצה לדעת משהו על ממלכת אשור הקדומה אני אשאל מומחה לתולדות אשור הקדומה. אם אני רוצה לדעת משהו בנוגע לתיקון מקרר אני לא אשאל מומחה לתולדות אשור הקדומה, אני אשאל טכנאי מקררים. עדיף מישהו שלמד את הנושא הזה, התעסק בזה הרבה, מבין בזה, עשה תואר בזה, יודע על מה הוא מדבר. אז מה הצורה של כדור הארץ? אני דורון פישלר, לא מבין בזה כלום, אז בואו נשאל מישהו שמבין. יואב לנדסמן, בעל תואר ראשון בהנדסת אווירונאוטיקה וחלל ותואר שני בגיאופיזיקה ומדעי פלנטריים, ואחד המהנדסים הבכירים בפרויקט החללית הישראלית 'בראשית'. אוקיי, אפשר להגיד בן אדם שאמור לדעת משהו על כוכבים אחרים, על כדור הארץ ועל הצורה שלו. אוקיי, יואב, האם העולם שטוח? יואב לנדסמן / דורון פישלר 15:26 יואב: לא. דורון: תודה יואב. באופן כללי כשאתם שואלים אסטרונומים האם העולם שטוח הם אומרים... אסטרונומים (מקהלה): לא! לא! לא! למעשה לא תצליחו למצוא אפילו בן אדם אחד שאשכרה למד את הנושא שטוען שכדור הארץ שטוח. אז שתי אפשרויות: או שכל האנשים שמבינים משהו בנושא אשכרה יודעים על מה הם מדברים, או שהם כולם משקרים. כולם. כולם בכל העולם. כי זה שבן אדם אחד טועה זה קורה כל הזמן, אבל כדי שהדבר הזה יהיה נכון צריך לא שבן אדם אחד או שניים או עשרה יטעו או ישקרו, אלא שהמון המון אנשים ברחבי העולם ישקרו ויתאמו ביניהם את השקרים שלהם. דורון פישלר 16:16 כי גם אם נגיד שכדור הארץ העגול זה בעצם שקר של נאס"א, סוכנות החלל האמריקאית, למה סוכנות החלל הרוסית גם תומכת בו? הם היו בתחרות נגד האמריקאים על החלל המון זמן. הם היו מאוד שמחים להראות לעולם שהאמריקאים בעצם משקרים, אבל משום מה הם לא עשו את זה, הם מצטרפים לשקר. אז מה, בעצם כל העסק הזה שארצות הברית וברית המועצות היו יריבות גם זה היה הכל שקר? וזה לא רק הרוסים, גם סוכנות החלל של הודו ושל סין ושל ישראל ושל אורוגוואי ושל אזרבייג'ן - וכן, יש סוכנות חלל לאזרבייג'ן. בעצם כל העולם כולו הרמוניה אחת גדולה, אין באמת יריבויות, אין מריבות, כולם מאוחדים בשקר הזה. ומה עם אנשים שלא קשורים בכלל לשום סוכנות חלל פשוט יש להם טלסקופים? את צדק ואת שבתאי אפשר לראות עם טלסקופ ביתי. את הצל העגול שמטיל כדור הארץ על הירח בזמן ליקוי ירח אפשר לראות בלי שום טלסקופ בכלל. כל הקטע הזה של כוכבי לכת וכוכבים ואסטרואידים, בקיצור כל מדע האסטרונומיה כולו מהתחלה ועד הסוף אפשרי רק עם כדור הארץ הוא כדור. שום דבר מזה לא הגיוני אפילו קצת אם העולם שטוח. עשרות אלפי מחקרים ותצפיות של מיליוני אנשים בכל העולם... כולם חלק מהשקר הגדול? וזו אסטרונומיה, מה עם פיזיקה? כל חוקי הפיזיקה, גרביטציה וכל זה, זה עובד עם כדור הארץ העגול. זה לא עובד אם הוא שטוח. אז מתברר שגם כל הפיזיקאים משקרים. ועזבו פיזיקה, מה עם היסטוריה? מגלן, הראשון שהפליג מסביב לעולם - כלומר כמעט, הוא מת בדרך, אבל הספינה שלו השלימה את הסיבוב - אז הסיפור הזה הוא מן הסתם פיקציה בגלל שלא יכול להיות שבאמת הוא הפליג מסביב לעולם כשהעולם הוא לא כדור. ואותו דבר גם כל סיפור היסטורי מתועד היטב אחר שעוסק במסעות מסביב לעולם. אז מתברר שגם כל ספרי ההיסטוריה הם שקריים, וגם כל ההיסטוריונים חברים בקונספירציה הזאת. וגם כל הטייסים בעולם. כי מסלולי טיסה בינלאומיים הם לא הגיוניים אם העולם לא עגול. אז גם הם חלק מזה. כל כך הרבה מיליוני אנשים בכל העולם שותפים לשקר המוזר הזה והכל כדי מה? מה הם מרוויחים מזה? דורון פישלר 18:41 אז גם אם אתם לא יכולים לראות בעצמכם בעיניים את ההוכחה, יותר סביר שהדבר הזה הוא נכון מאשר שכל אדם שמבין משהו בנושא בעולם הוא חלק משקר אחד גדול ורק אתם יודעים את האמת. לכן לדבר כזה קוראים תיאוריית קונספירציה. כי כדי שזה יהיה נכון שכדור הארץ הוא שטוח צריך שהמון המון אנשים ברחבי העולם לא סתם ישקרו כל אחד בנפרד, אלא יתאמו ביניהם את השקרים שלהם. קונספירציה. וזה לא סביר. לפקפק זה מצוין, לשאול שאלות קשות זה מעולה, אבל בשלב כלשהו צריך להכיר בזה שאם כל מומחה בעולם נותן לכם את אותה תשובה כנראה שזאת התשובה הנכונה. הסיכוי שרק אתם חשבתם על התשובה הנכונה וכל העולם משקר לכם - לא גדול. אז העולם הוא כדור. זה ברור. דורון פישלר 19:46 אז השאלה לא באמת הייתה האם העולם עגול, אתם יודעים שהעולם עגול. השאלה האמיתית כאן היא למה עדיין יש אנשים שמאמינים שהוא לא? איך זה שיש אנשים היום שחושבים ברצינות מלאה שהעולם שטוח? כי הם טיפשים? כי הם מטורפים? חלק מהם בטח טיפשים או מטורפים, אבל רובם לא נראים ככה. אלה ברובם לא אנשים שמסתובבים עם תרנגולת על הראש ועוגת גזר על הרגל וטוענים שהם טיילור סוויפט. אלה אנשים נורמליים שחושבים שהעולם שטוח. איך זה? איך זה שאנשים מאמינים בתיאוריות קונספירציה מוזרות? דורון פישלר 20:35 קודם כל אם תבקרו באחד מאתרי האינטרנט של מאמיני העולם השטוח... השטחנים? שטוחנים? שטיחונים? איך קוראים להם? לא משנה. בקיצור אם תעיינו שם, אז לכל ההוכחות שדיברתי עליהם קודם תמצאו הסברים. לא הסברים טובים, אבל הסברים. למשל זה שיש חושך בצד אחד של כדור הארץ בזמן שבצד האחר יש אור. אז הם מסבירים שזה פשוט בגלל שהשמש לא באמת זורחת על כל העולם בבת אחת. כלומר השמש לא מפיצה אור כמו נורה, אלא היא מין ספוטלייט, כמו פנס, שמאיר חלק אחד של הקיר ולא חלק אחר. וזה מסביר למה כשאצלנו חושך באמריקה אור. עכשיו אם זה המצב למה אנחנו לא רואים עדיין את השמש תלויה בשמיים גם בלילה? זאת אשליה אופטית. איזה סוג של אשליה? לא יודע, אבל בטח יש להם הסבר גם לזה. והעובדה שאפשר לראות דברים כאילו שוקעים אל מתחת לאופק, זה פשוט אשליה שנגרמת מההאטה האלקטרומגנטית של האור. זה מושך את האור כלפי מעלה במרחקים ארוכים, דבר שגורם לאשליה הזאת. מעניין. דורון פישלר 21:49 עכשיו העניין בקשר להאטה אלקטרומגנטית של האור הוא זה: אין דבר כזה. אין דבר כזה האטה אלקטרומגנטית של אור, זה לא מושג שקיים בפיזיקה אבל זה נשמע אמין. אם אני אומר שכדור הארץ כמו פיצה אני נשמע משוגע, אבל אם אני מדבר על ההיסט האופטי הוורטיקלי שנגרם מההאטה האלקטרומגנטית - זה נשמע כאילו אני יודע על מה אני מדבר. ומדע אמיתי ומדע מומצא נשמעים לכל מי שלא מבין בזה בדיוק אותו דבר. גם 'טלפורטציה קוונטית' נשמע כמו משהו שהמצאתי או משהו שלקחתי מסטאר טרק. אבל טלפורטציה קוונטית, בניגוד להאטה אלקטרומגנטית, זה מושג אמיתי בפיזיקה שמתאר תופעה אמיתית שאני לא מבין. אז בתור אחד שלא מומחה בנושא גם צד אחד וגם הצד השני אומרים מושגים שאני לא מבין, מאיפה לי לדעת מי צודק? אז הדרך הפשוטה לדעת מי אומר דברים אמיתיים ומי מחרטט זה ללמוד פיזיקה. ללכת לאוניברסיטה, לשבת שלוש שנים ולעשות תואר בפיזיקה. אבל מה אם במקרה אין לכם שלוש שנים פנויות? אז קשה לדעת. כי אמרתי, מדע אמיתי ומדעי הבולשיט נשמעים מאוד דומים. דורון פישלר 23:06 מאמיני כל מיני תיאוריות קונספירציה תמיד אוהבים להגיד לאנשים 'תעשו את התחקיר בעצמכם. אל תאמינו לאף אחד, תחקרו בעצמכם'. ובעיקרון 'תחקרו בעצמכם' זאת עצה טובה, כן? אבל בפועל מה שקורה אם אני לא יודע אם העולם שטוח או עגול, אז אני מחליט לעשות את התחקיר בעצמי. התחקיר שלי יהיה להיכנס לגוגל ולחפש 'העולם שטוח'. ואז אני אגיע לאתרים של אנשים שמאמינים שהעולם שטוח ואני אקרא שם הסברים מדעיים לכאורה שנשמעים לי אמינים, ואני אראה שם הרבה מאוד אנשים שמדברים על זה שהעולם שטוח ומשוכנעים בזה ומשכנעים אחד את השני בזה וזה יישמע לי לגיטימי לגמרי. כי יש שם הרבה אנשים. מאמיני העולם השטוח הם אחוזון זערורי קטנטן של אנשים בעולם, כן? רוב מוחלט של האנשים בעולם לא מאמינים בזה, אבל עדיין יש יותר מ-1,000 כאלה. וכשאתה מוקף ב-1,000 אנשים שאומרים לך כולם את אותו הדבר זה נשמע נורמלי. אם אתם נמצאים בתוך קהילה שאומרת לכם כל הזמן דבר אחד אתם משוכנעים שזה הדבר הנורמלי והנכון. אז אנשים משתכנעים. דורון פישלר 24:31 אבל מה שאולי אפילו יותר חשוב זה שאחרי שאנשים משוכנעים במשהו לשנות את דעתם זה כמעט בלתי אפשרי. וזה לא קשור לצורה של העולם, זה קשור לצורה שבה המוח של אנשים עובד. כי אחד הדברים הכי חזקים בעולם זה העובדה שאנשים לא אוהבים להודות שהם טעו. אני טועה לפעמים, צר לי לומר. היה פרק אחד של 'התשובה' שבו דיברתי על קולומבוס ואמרתי שם: 'שתיתם קפה, אכלתם שוקולד, עישנתם סיגריה, כי כל הדברים האלה כולם הגיעו מאמריקה'. ואז אחרי שהפרק יצא איזה חוצפן כתב לי בפייסבוק שזה לא נכון, שקפה לא באמת מגיע מאמריקה, למעשה הוא מגיע מאפריקה, מאתיופיה. אז כמובן אני עניתי לו 'פחחח... אני בניגוד אליך בודק את הדברים שאני אומר. אני לא אומר סתם דברים, אני מתחקר, כל פרק מתוחקר, אני בודק את זה. אז אם אני אמרתי שקפה הגיע מאמריקה - אז קפה הגיע מאמריקה!'. ואז החוצפן הזה הביא לי לינק לוויקיפדיה ששם כתוב שקפה מגיע מאפריקה. דורון פישלר 25:52 אז אני כמובן אמרתי 'כן, אז בוויקיפדיה כתוב שקפה הגיע מאתיופיה וואו, מה אתה מאמין לכל מה שכתוב בוויקיפדיה? אל תהיה כזה פתי. תביא לי מקור, מקור אמיתי סמכותי'. ואז הסתכלתי ובדקתי וראיתי שיש מקור. אז הדחף הראשוני שלי היה כמובן להגיד 'כן, אבל זה לא מקור רציני, זה לא המקור... אני לא מאמין לזה, תביא לי מקור אחר. וחוץ מזה אני בכלל לא התכוונתי לקפה במובן קפה, אובבייסלי. התכוונתי במובן של קקאו, נכון שלפעמים כשמדברים על קקאו בעצם מדברים על קפה?'. למה נכנסתי לוויכוח הזה? אם הייתי אומר על ההתחלה 'אופס, טעיתי. סליחה, זה לא יקרה שוב... כלומר תכלס זה בטח כן יקרה שוב, אני בן אדם...'. אם הייתי עושה את זה שם זה היה נגמר. אבל אני לא אוהב להודות בזה שטעיתי, אז התווכחתי. דורון פישלר 26:54 וככל שאני נכנס לוויכוח יותר עמוק אני אהיה יותר מושקע בו וזה יהיה יותר חשוב לי לנצח בו. אחרי שהשקעתי בוויכוח אני לא יכול לוותר, כי אם אני מוותר זה אומר שלא סתם טעיתי, אלא התעקשתי על הטעות שלי ואני יוצא מזה עוד יותר טמבל. אז אני מתעקש עוד יותר. וככל שאני מתעקש זה הופך להיות לא סתם ויכוח על איזה פרט שולי, זה הופך להיות עניין עקרוני. זה עיקרון. אני אמריקה-פירסט, אני מוכן להילחם על זה שקפה הגיע מאמריקה! (הוא לא, קפה מגיע מאפריקה, זה אני שטעיתי). דורון פישלר 27:37 אז אם אני נכנס איכשהו לתוך קהילת קונספירציה כמו קהילת העולם השטוח, אני משתכנע, אני הופך ללוחם למען האמת של העולם השטוח, אני מפיץ את המשנה, אני מספר לכולם, אני מסתובב עם פוסטרים של זה וחולצות של זה. וכל החברים שלי הם מקהילת העולם השטוח. אנשים תומכים בי ואומרים 'כן, תמשיך, כל הכבוד לך שאתה מפיץ את האמת של העולם השטוח'. זה הופך להיות חלק מההגדרה העצמית שלי, מהזהות שלי. עכשיו נגיד שבעצם יש לי ספק, נגיד אני בעצם כבר לא לגמרי בטוח שכדור הארץ שטוח. אין לי שום דבר להרוויח מלהגיד את זה, ויש לי הרבה להפסיד. כי אם אני אספר פתאום לכולם שבעצם אני כבר לא חושב שכדור הארץ שטוח ומתברר שטעיתי כל הזמן הזה ושכדור הארץ באמת עגול כמו שכולם אמרו... אני אאבד את החברים שלי. אני אאבד את התמיכה שלי ואת הזהות שלי. ומה אני ארוויח? כלום. כי אף אחד מהאנשים האחרים לא ייתן לי פרס על זה ששיניתי את דעתי, הם רק ימשיכו לצחוק עליי על זה שאני פעם חשבתי שהעולם שטוח. דורון פישלר 28:54 אז אנשים לא עושים את זה. אנשים לא מודים בטעויות, לא בפני העולם ולא בפני עצמם. כלומר כן, זה קורה אבל זה נדיר יחסית. צריך הרבה מאוד אומץ כדי לקום ולהגיד 'הדבר שחשבתי שהוא נכון הוא לא נכון. מי שחשבתי שהוא האויב שלי - צדק'. הרבה יותר קל לחשוב שיש קונספירציה כלל עולמית של מיליוני אנשים שמשקרים באופן מאורגן מאשר להודות שאני טעיתי. ולכן יחסית מעט אנשים עושים את זה. תיאוריית העולם השטוח היא רק דוגמה אחת. זו תיאוריית קונספירציה מוזרה וטיפשית במיוחד, אבל יש המון כאלה. יש כל כך הרבה תיאוריות קונספירציה, חלקן נפוצות יותר. דורון פישלר 29:49 ישנם אלה שטוענים שהנחיתה על הירח הייתה זיוף (הם לפחות מכירים בזה שהירח קיים, גם זה משהו). ויש את אלה שטוענים שהפיגועים במגדלי התאומים לא קרו באמת, למרות שמיליוני אנשים ראו אותם קורים בשידור חי ואלפי אנשים מתו. ויש את התיאוריה שיהודים שולטים בעולם בסודיות, או שהעולם נשלט על ידי חייזרים רפטיליאניים, או שההתחממות הגלובלית לא באמת קורית. יש המון כאלה. יש כאלה שהן מוכרות יותר עד כדי כך שלא כולם מודעים לזה שזה תיאוריות קונספירציה. ישנה התנועה הרבה יותר גדולה של האנשים שטוענים שחיסונים זה לא באמת דבר שמונע מחלות ומציל המון אנשים ממוות ומסבל, אלא זה דבר שגורם למחלות, או לסרטן, או לאוטיזם, או מה שלא יהיה. זה לא נכון. זה חד משמעית ולא ספק לא נכון. זה לא נכון בדיוק באותה מידה כמו זה שכדור הארץ שטוח זה לא נכון. העובדה שחיסונים הם דבר שהציל מיליוני אנשים ושהם מאוד בטוחים זאת לא דעה, זאת עובדה. יש אלפי מחקרים מדעיים שמראים את זה. דורון פישלר 31:02 אבל בניגוד לכדור הארץ אי אפשר לראות את זה בעין. אני לא רואה את החיידקים ואני לא רואה את כל האנשים שחיסונים הצילו, ואני לא רופא, אז אני לא באמת מבין בזה. אז אם אני עושה את התחקיר בעצמי, כלומר מגגל 'חיסונים גורמים לסרטן', אני אקבל את העמודים של האנשים שחושבים שחיסונים גורמים לסרטן, שייתנו לי הרבה מאוד נתונים שנשמעים כמו משהו מדעי למרות שהם לא. אבל אם אני עושה את מה שאנשים באמת עושים כשהם לא יודעים משהו, כלומר שואל את האנשים שכן מבינים בזה, אז הייתי מגלה שארגון הבריאות העולמי, וארגון הבריאות הציבורי האירופי, וה-CDC, והמחלקה לבריאות האמריקאית, ומשרד הבריאות הישראלי, ומשרד הבריאות הבריטי... וכל מדינות העולם בלי יוצא מן הכלל, וכל בית ספר לרפואה בעולם וכמעט כל רופא בעולם כולם מסכימים שחיסונים זה דבר מועיל שמציל אנשים. דורון פישלר 32:25 אז מה אתם אומרים יש מצב שהם צודקים? כלומר האפשרות האחרת היא שכל אדם שיודע משהו על רפואה משקר ורק איזה מישהו שזה לא המקצוע שלו בכלל שלא באמת יודע הרבה שמדבר ביוטיוב הוא זה שיודע? והאילומינטי משלמים לעשרות מיליוני אנשים בכל העולם? לא, זה חד משמעית בולשיט. ובניגוד לתיאוריית העולם השטוח שאוקיי, היא לא נכונה אבל אם אני מאמין בזה זה לא באמת גורם נזק לאף אחד, אם אני מאמין שחיסונים זה רע ולא מחסן את הילדים שלי זה אשכרה גורם נזק. כי כשאנשים לא מתחסנים אנשים חולים וכשאנשים חולים אנשים מתים. זאת תיאוריית קונספירציה שהיא לא סתם לא נכונה, היא מסוכנת. אבל יש אנשים שמאמינים בזה כי יש קהילה כזאת, כי יש מספיק אנשים שיפיצו דברים שגויים שנשמעים כמו מדע שזה יישמע משכנע. דורון פישלר 33:27 ויש עוד עניין שבגללו אנשים מאמינים בדברים כאלה - כי אנחנו רוצים להיות הגיבורים של הסיפור. זה כמו הסרט הזה, ראיתם את הסרט ההוא? נו הסרט עם השחקן הזה, הסרט על הבן אדם שעשה תמיד מה שכולם אמרו לו והיה נורמלי לגמרי והאמין להכל ולא נלחם בשום דבר... לא, לא ראיתם את הסרט הזה. לא ראיתם את הסרט הזה כי לא עשו את הסרט הזה. לא עשו עליו סרט, אין סרטים כאלה. גיבורים של סרטים וגיבורים באופן כללי הם אנשים שהולכים נגד הממסד. אלה שעושים דווקא. שיודעים שהם צודקים למרות שכל העולם טוען אחרת. כי אנחנו כולנו רוצים להיות הגיבורים, כולנו רוצים להיות אבירי ג'דיי, אף אחד לא רוצה להיות האימפריה. אז אנשים מאוד רוצים להיות הגיבורים בסיפורים של עצמם. אז כשיש להם את ההזדמנות להיות חלק מחברה סודית שכל העולם מנסה לדכא ורק אנחנו יודעים דברים ונלחמים למען האמת - זה מאוד מפתה. כי אחרת החיים שלך קצת משעממים. וכדי להיות גיבור אנשים יכולים לשכנע את עצמם בהרבה דברים, כולל שהעולם שטוח. דורון פישלר 34:46 אז מה הייתה השאלה? השאלה לא הייתה אם העולם שטוח, אתם יודעים שלא. וגם לא איך זה שאנשים מאמינים בדברים. השאלה היא זאת: איך יודעים מה נכון? וזאת שאלה קשה. אנשים אומרים לכם כל מיני דברים, חלק נכונים חלק לא. איך יודעים? אז קודם כל להטיל ספק בהכל זה רעיון מצוין. אבל השלב הבא זה להקשיב לעדויות ולחשוב עליהן ולשים לב האם מי שמספר לכם את זה הוא מישהו שמבין בנושא או לא. וזה הקטע שבו מאמיני העולם השטוח וחובבי קונספירציות אחרים פחות מצליחים. אלה אנשים שעשו צעד ראשון מצוין וצעד שני גרוע מאוד. כי להטיל ספק זה מצוין, אבל להטיל ספק זה לא להיות אוטומטית נגד מה שכולם אומרים ולהניח שהרוב תמיד טועה. זה לפעמים כיף להיות נגד העולם, אני יודע. אבל קורה מה לעשות שהעולם צודק. ועגול. זו הייתה התשובה הכי טובה שאני יכול לתת לכם. תכף אחרי הפסקה קטנה - צבים. כל הדרך עד למטה. דורון פישלר 36:24 נגיד שהעולם שטוח. על מה הוא עומד? תשובה פופולרית אחת היא שהוא עומד על צב. אתם בטוח שמעתם על זה, הרעיון שהעולם נמצא על צב ענק. וגם על הקטע של מה נמצא מתחת לצב הזה. הספר 'קיצור תולדות הזמן' של סטיבן הוקינג מתחיל בסיפור שהוא מספר שקרה לפיזיקאי אחר, שנתן הרצאה על כדור הארץ והיקום וכל זה. ובסוף ההרצאה ניגשה אליו איזו אישה זקנה מהקהל ואמרה לו 'כל מה שסיפרת לנו זה שטויות, העולם הוא שטוח והוא מונח על גב של צב ענק'. הפיזיקאי שאל אותה 'אוקיי, ועל מה עומד הצב הזה?'. והזקנה אמרה 'אה אתה מאוד פיקח, אבל יש צבים כל הדרך עד למטה'. ומכאן בטח שמעתם כבר את זה... זה הפך לביטוי 'צבים כל הדרך למטה', אנשים מכירים כבר את הסיפור הזה. זה סיפור מאוד משעשע ולא נכון. ואני לא מתכוון ללא נכון במובן של העולם לא באמת עומד על עמוד אינסופי של צבים, אלא במובן שזה לא באמת קרה לפיזיקאי שעליו סיפר סטיבן הוקינג. פשוט כי הסיפור הזה הוא ישן יותר מהוקינג וישן יותר מכל בן אדם שהוא הכיר. הסיפור הזה הופיע גם בספר של ג'ון רוס מ-1967 כמעט בדיוק באותן מילים. והוא הופיע גם יותר מ-100 שנה לפני כן ב-1854 הוא הופיע בתור קטע מוויכוח בין מאמין לבין עובד אלילים שחושב שהעולם מונח על צבים כל הדרך למטה. וגם זו לא הגרסה הכי ישנה שלו. כי ב-1838 ב'ניו יורק מירור' הופיע סיפור על ילד שמתווכח על הצורה של העולם עם איזה אישה זקנה והוא אומר לה שהעולם הוא בערך כדור שמסתובב והיא אומרת שלא, העולם הוא שטוח שעומד על סלע. והוא שואל 'אז על מה עומד הסלע הזה?' והיא אומרת 'יש סלעים כל הדרך למטה'. הנוסח זהה חוץ מזה שאלה סלעים ולא צבים. אז הסיפור הזה הוא עתיק ואני לא בטוח שהוא באמת קרה אי פעם, אבל הסיפור הזה מתגלגל כבר הרבה מאוד זמן ואני לא יודע מה המקור שלו מאיפה הוא הגיע. ובשלב כלשהו האבנים שהופיעו בסיפור הפכו לצבים, למרות שברור שזה אותו סיפור בדיוק. דורון פישלר 38:56 אבל איך הגיעו הצבים לסיפור הזה? למה אבנים פתאום התחלפו בצבים? מן הסתם זה הגיע מהמיתוס ההודי על זה שהעולם מונח על צב. שאתם בטוח שמעתם עליו, פעם בימים עברו לפני שאנשים ידעו שהעולם הוא כדור אנשים חשבו שהעולם מונח על גב של צב, או על שלושה או ארבעה פילים שעומדים על גב של צב ענק. אתם בטוח שמעתם את זה, כל הקטע הזה של 'עולם הדיסק' של טרי פראצ'ט, סדרת ספרים מעולה מאוד כדאי לכם לקרוא את זה, שמתרחשים כולם בעולם שבאמת נמצא על גב של ארבעה פילים שנמצאים על צב. אז זה מגיע מהמיתוס הזה. אבל יש לי שאלה: מי באמת האמין בזה? המיתוס הוותיק הזה מאיפה בדיוק הוא מגיע? מי היו האנשים שהאמינו שהעולם שטוח ומונח על פילים שמונחים על צב? כי קראתי הרבה על זה שהמיתוס הזה היה קיים, כלומר על זה שמדברים על זה שמישהו האמין בזה פעם, אבל לא כל כך את המקור שמספר על זה. חוקרי פולקלור היום מציינים שלמעשה בכמה תרבויות ברחבי העולם הופיע המיתוס שהעולם נישא על גבי צב. זה מופיע גם אצל האינדיאנים (כלומר לא במובן הודים אלא במובן של תושבי אמריקה) וגם אצל ההודים (כלומר לא תושבי אמריקה, אלה שגרים בהודו). אבל כשקראתי למה באמת הם מתכוונים זה לא בדיוק אותו דבר. כי זה נכון שיש שבטים אינדיאנים שיש להם מיתוס על זה שהיבשת כולה היא בעצם גב של צב מים ענקי ששוחה בים. שזה יפה אבל זה לא בדיוק אותו דבר, כי זה לא שכל העולם כולל כל הים וכל היבשת נמצאים על גב של צב ענק. זה רק צב ששוחה ואין כל כך שאלה של על מה הצב הזה עומד - הוא שוחה בים. אנחנו יודעים את זה. אז לא זה המיתוס שאנחנו מדברים עליו. אנחנו מדברים על ההודי. דורון פישלר 41:01 ובכל מקום ראיתי התייחסות למיתוס ההודי הזה בתור דבר שהוא לא נכון, כן? הרבה מאוד פעמים גם זה מופיע עם אותו ציור. כשאתם מחפשים ציור של העולם הזה עם הצב, אז כמעט תמיד מקבלים את אותו אחד. תחריט שנראה כזה ישן של העולם עם ארבעה פילים עם הצב עם הכיתוב שזה מיתוס הודי לגבי איך שהעולם נראה. למשל במה שאני קראתי באנציקלופדיה 'מעיין' היה כתוב שם 'זוהי צורתו של העולם שההודים הקדמונים האמינו בה' והיה את הציור הזה. יש גם ציורים מודרניים, כן, אתם יכולים למצוא עוד ציורים של זה אבל הם משהו שנראה כאילו נעשה בפוטושופ. הציור העתיק היחיד שאני מכיר של זה הוא אותו ציור בדיוק, אותו תחריט בדיוק תמיד. אז מאיפה הציור הזה מגיע? קודם כל מתברר שהגרסה הזאת עם העולם והפילים והצב היא לא מלאה. הגרסה המלאה יותר של אותו ציור כוללת עוד דבר, היא כוללת נחש. כי הפילים עומדים על הצב, הצב עומד על נחש, נחש מגולגל, אבל הראש של הנחש מצד אחד והזנב שלו מהצד השני בולטים, ומלמעלה הוא מחזיק את הזנב בפה. ואני מניח שככה הוא לא נופל. זה שוב, לא צריך את ערמת הצבים האינסופית - הכל על נחש שמחזיק את עצמו. זה מאוד הגיוני הסיפור הזה. ועדיין הציור הזה אפילו לא נראה הודי במיוחד. אז מאיפה הגיע? אז מתברר שהמקור של הציור הזה זה תחריט של גיאוגרף וצייר צרפתי שקראו לו... ואין לי שום מושג איך לבטא את השם הזה אז אני פשוט אנחש... טונאט דובוטוניי? משהו כזה. וגם על הבן אדם אני לא באמת יודע הרבה. אני יודע שהוא חי במאה ה-19, הוא היה צייר מפות, הוא פרסם הרבה מפות יפות מאוד של כל העולם. וב-1843 הוא פרסם ספר, אטלס של הודו עם הרבה מפות של הודו וגם הרבה ציורים של מקומות בהודו. ציורים מאוד מפורטים ומאוד יפים. אני מנחש שהוא פשוט עשה טיול גדול להודו וצייר שם דברים - זה נשמע הגיוני. והוא כלל גם כמה ציורים של מיתוסים הודים, כולל הציור הזה של העולם שמונח על פילים על צב על נחש. ומכיוון שהציור הזה הוא כזה מגניב ומרשים הוא התפרסם והועתק בהרבה מקומות אחרים בלי קרדיט בדרך כלל. ואני חושב שהציור המסוים הזה הוא באמת האחראי העיקרי לזה שאנשים מכירים את המיתוס הזה על הפילים והצב. אני לא חושב שטרי פראצ'ט היה ממציא את 'עולם הדיסק' בתור משהו שנמצא על צב אם לא היה הציור הזה. אבל זה לא ציור הודי, זה ציור של צייר צרפתי. וזה לא שההודים לא אוהבים לצייר, יש טונות של ציורים הודים של האלים ומסיפורי המיתוסים שלהם, קרישנה ווישנו וכל הדברים האלה... יש המון ציורים כאלה. אבל באף אחד מהם שאני הצלחתי למצוא לא מופיע העולם על פילים על צב - רק בציור של הצרפתי. אז מה, הצרפתי הזה הוא היחיד שיודע מה ההודים חושבים? בכלל קיים מיתוס כזה באמת? אז קודם כל אני אומר מראש אני לא מומחה לתרבות הודו והעסק הזה הוא מאוד מאוד לא פשוט כי זה כתוב בכל מיני שפות לא ברורות. אז אם יש מישהי או מישהו בקהל שמבינים יותר ממני אני מאוד אשמח לקבל תיקון. אבל ככל שאני חיפשתי פשוט לא מצאתי שום התייחסות לזה שהעולם נמצא על גב של צב. אחרי כל מיני נבירות ובירורים אני הצלחתי למצוא מאיפה זה מגיע, מאיפה הציור הזה מגיע ככל הנראה כי זה כן מגיע מהמסורת ההודית. בסקאנדה פוראנה, שזה טקסט הינדי מקודש ומאוד מאוד ארוך ומאוד מסובך שכולל הרבה מאוד מיתוסים וסיפורים מסובכים על וישנו וכל החברה שלו, מתוך כל זה מתוך 60,000 פסוקים יש אחד שמדבר על הדבר שאנחנו מדברים עליו. מתברר שבשלב כלשהו ואראה (Varaha) שהוא חזיר בר והוא גם אחת ההתגלמויות של האל וישנו, הרים את האדמה מתוך הים. ואז התחתן איתה, כי האדמה היא גם אלה, לא מאוד ברור לי העניין הזה. בכל אופן אחרי שהוא הרים את האדמה מהמים הוא - וזה מה שכתוב - הציב את הפילים בפינות ואת מלך הנחשים ואת הצב כדי לתמוך בה. זהו. זה המשפט שמופיע שם. יש בו אדמה, פילים, נחש וצב ולכן אני די משוכנע שעל זה מבוסס הציור הזה. אבל הסדר שלהם לא מאוד ברור במשפט. זה פשוט לא אומר שהוא שם את האדמה על הפילים על הצב על הנחש. כלומר אם הצב והנחש תומכים באדמה אז אפשר אולי להבין מזה שהאדמה באמת מונחת עליהם, למרות שגם זה לא לחלוטין ברור. דבר אחד שכן ברור בסיפור הזה זה שהאדמה בסיפור היא היבשה, כלומר הוא הוציא אותה מתוך הים. כלומר בדיוק כמו בסיפור האינדיאני, האדמה היא לא כדור הארץ במובן של כל היבשות וכל האיים וכל הים, האדמה היא פשוט החלק של העולם שלא מכוסה במים. אז מקסימום האדמה מונחת על גב של צב שלא נמצא על גב של צב אחר כי הוא נמצא בים. אבל אולי בכל זאת זה מה שההודים מאמינים, נגיד, למרות שהם לא ציירו את זה אף פעם משום מה ורק הצייר הצרפתי הזה צייר ככה. או הסבר סביר יותר לדעתי שהצרפתי הספציפי הזה כשהוא היה בהודו שמע את המיתוס הזה וצייר פרשנות שלו של המשפט הזה שהיא פרשנות של מישהו שכשאומרים לו 'הארץ' הוא חושב על כדור הארץ ולא על היבשה והוא צייר את זה באופן מאוד מגניב, אבל שלא בהכרח נראה כמו משהו שהודי כלשהו האמין בו אי פעם. ויש עוד דבר אחד: הציור הזה, אם אתם מסתכלים על העולם בציור - העולם לא שטוח. הוא בצורת כיפה. זה חצי כדור. אז מה המסקנה מכל זה? ושוב, תקנו אותי אם אני טועה. אם יש חוקרי תרבות בקהל שיש להם מקורות טובים יותר אז תשלחו לי את זה כי אני רוצה לדעת. תתקנו אותי. אבל ככל שאני יכול למצוא אני לא חושב שבאמת היה מישהו אי פעם שהאמין שהעולם הוא משטח שמונח על גב של צב ענק עם פילים או בלי. זה דבר שאנשים משתמשים בו שוב ושוב כדי לתאר אמונה מצחיקה שהייתה פעם והיא לא נכונה, אבל לא באמת הייתה אמונה כזאת. כלומר יש מצב שהמיתוס הזה הוא מיתוס. זו הייתה התשובה. עוד פרקים אתם יכולים לשמוע איפה שאתם שומעים את הפרק הזה, אתם משתמשים באיזושהי אפליקציה תמשיכו להקשיב, או באתר של רשת 'עושים היסטוריה' אפשר גם שם. בעמוד הפייסבוק 'דורון פישלר נגד העולם' אתם יכולים למצוא עדכונים על פרקים חדשים ועדכונים על הרצאות שאני עושה ואתם יכולים גם לשלוח לי הודעות שאומרות שאני לא מבין כלום והעולם דווקא כן שטוח למרות שלא באמת ייצא לכם מזה שום דבר. ערך את הפרק המקורי דור קומט, עורך סאונד של הגרסה המחודשת יותם הלכמי. ייעוץ ותמיכה מורלית אביב שם טוב, אופתעה שרה וייכטל, רן לוי עורך הרשת, דני טימור מנהל באופן כללי. אני דורון פישלר. יאללה ביי.
        ]]></content:encoded>
    </item>
    
    <item>
        <title>למה למטר יש אורך של מטר? [התשובה]</title>
        <link>https://mat-mo.github.io/podtext/episodes/htshvbh/lmh-lmtr-ysh-vrk-shl-mtr-htshvbh.html</link>
        <guid>https://mat-mo.github.io/podtext/episodes/htshvbh/lmh-lmtr-ysh-vrk-shl-mtr-htshvbh.html</guid>
        <pubDate>29 בנובמבר 2021</pubDate>
        <description>Transcript for למה למטר יש אורך של מטר? [התשובה] from התשובה</description>
        <content:encoded><![CDATA[
            Doron Fishler 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'מין רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Doron Fishler 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Credits 02:30 רשת עושים היסטוריה. עושים היסטוריה. רשת עושים היסטוריה. Doron Fishler 02:49 היי, אני דורון פישלר, זאת התשובה, ונדב שאל אותי למה מטר הוא באורך של מטר. אז נדב, אתה רוצה לשמוע סיפור? באמצע המהפכה הצרפתית ב-1792, יצאו שני מדענים מפריז. אחד הלך צפונה והשני הלך דרומה. לשניהם הייתה משימה משותפת: למדוד את העולם ולהחליט איזה אורך יש למטר. אחד מהרבה מאוד דברים שקרו וחודשו במהלך המהפכה הצרפתית היה המצאה של שיטת מידה חדשה. צרפת שלפני המהפכה הייתה בלגן שלם של שיטות מידה. לא הייתה להם מידה אחת. היו להם הרבה. לכל אזור ולכל עיר ולכל עיירה הייתה שיטת מידה משלה. למשל, בעיר אחת, יחידת המידה הבסיסית הייתה האורך של מפתן הדלת בכניסה לבית העירייה. ולפי האורך הזה הם מדדו את כל היתר. המרחק מפה לשם הוא שלושה וחצי מפתנים או משהו כזה. אבל מאנשים בעיר אחרת אי אפשר לצפות שהם ידעו מה האורך הזה. 'מה, אני כדי למדוד את הבית שלי, אני לא אלך לעיר אחרת למדוד את בית העירייה שם, נכון?' אז הייתה להם מידה אחרת, שאולי מבוססת על האורך של הכנסייה המקומית או משהו. וככה זה היה בכל מקום. היו מידות שונות לאורך, ומידות שונות למשקל, וגם בזה זה לא היה עקבי כי היחידה בה שוקלים ענבים לא בהכרח הייתה אותה יחידה בה שוקלים אבני בניין. מה שאומר שבכל פעם שניסו לעשות תקשורת כלשהי בין מקומות זה היה בלגן אדיר כדי לנסות להבין איך המידות של מקום אחד מתרגמות למידות של מקום אחר. האקדמיה הצרפתית למדעים רצתה לשים סוף לכל הבלגן הזה. אם כבר עושים פה מהפכות ומתחילים הכל מחדש, נמציא שיטת מידה חדשה שתהיה קודם כל לכל הדברים: אורך, נפח, משקל, חום, הכל. והיא תהיה אחידה לכל צרפת. ויותר מזה, המטרה שלהם הייתה יותר נעלה - הם רצו לייצר שיטה שתהיה בשביל כל העולם. Doron Fishler 05:26 ליישר קו ככה שמדענים בצרפת יוכלו לכתוב מכתבים למדענים ברוסיה או בפרו ולתת מידות וכולם יבינו לאיזה אורך או משקל או נפח או טמפרטורה או מה שזה לא יהיה הם מתכוונים. רעיון מעולה. ועלה להם עוד רעיון מעולה: שכל המידות האלה יהיו קשורות אחת לשנייה. אתם יודעים אחת, אתם יודעים את כולן. כלומר, אם תיקחו מידה אחת של אורך - מטר. קחו עשירית ממנה, כלומר דצימטר או עשרה סנטימטר. תעשו קובייה בגודל הזה, כלומר עשרה סנטימטר על עשרה סנטימטר על עשרה סנטימטר. הנפח של הקובייה הזאת הוא ליטר אחד. בדיוק. עכשיו תמלאו את הקובייה הזאת במים. המשקל שלה עכשיו, המשקל של ליטר אחד של מים, הוא בדיוק קילוגרם אחד. כל זה לא מקרי, זה הוגדר ככה בכוונה, ככה שגם אם אתם תקועים על אי בודד, כל מה שאתם צריכים לדעת כמה זה קילוגרם וכמה זה ליטר זה סרגל של מטר. מצוין. השאלה היחידה שנשארה היא מה זה מטר? מה לקבוע שיהיה האורך הבסיסי הזה שממנו כל השיטה הזאת נובעת? עכשיו, הם יכלו לבחור כל אורך, כי זה לא באמת משנה. פשוט מחליטים שמפה עד פה זה מטר ועושים הרבה סרגלים ושולחים לכולם כדי שידעו מה זה מטר. אבל לא, הם רצו שתהיה לזה משמעות. הכי קל היה לבחור איזושהי מידה שהם כבר השתמשו בה ולהחליט שמעכשיו זה מטר, אבל אז נכנסת הפוליטיקה. כי אם לוקחים את המידה הצרפתית, אז הבריטים יגידו 'למה שנשתמש בזה, זה צרפתי'. ואם אתם משתמשים בתור מידה בכף הרגל של המלך, מה קורה אם אנחנו לא אוהבים את המלך הזה? ואם אתם לוקחים כמידה אולטימטיבית את מפתן הדלת של כנסייה, אז האתאיסטים יעקמו את האף. צריך משהו חדש ואוניברסלי, משהו ששייך לכל בני האדם בעולם באופן שווה. מה משותף לכל האנשים בעולם? כולם חיים על כדור הארץ. אז עלה הרעיון שהמטר צריך להיות מבוסס על כדור הארץ. אבל ההיקף של כדור הארץ זה מספר קצת גדול, זה קצת הרבה, לא כל כך נוח למדוד לפי זה. Doron Fishler 07:58 אבל הצרפתים ידעו כמובן שהעולם הוא כדור, והם גם ידעו שהוא לא כדור מושלם. כלומר, שהוא טיפ-טיפה פחוס. אז בתור המדד הבינלאומי הכלל-אנושי הם החליטו לקחת לא את קו המשווה, אלא את ההיקף של כדור הארץ לגובה. כלומר, מקוטב לקוטב. עכשיו, אם לוקחים רבע מזה, כלומר הקשת שמקו המשווה ועד לקוטב הצפוני. כלומר, אם מישהו ילך ברגל בקו ישר מקו המשווה ועד לקוטב, את המרחק הזה תחלקו ב-10 מיליון וקיבלתם מטר. למה דווקא 10 מיליון? כי הם ידעו בערך מה האורך הזה והם ידעו שאם מחלקים אותו ב-10 מיליון מקבלים אורך סביר בקנה מידה של גוף של בן אדם, שהוא גם באופן נוח די דומה למידת אורך אחרת שהשתמשו בה בפריז באותו זמן, ככה שלא יהיה צריך להרגיל אנשים למשהו מאוד מאוד שונה ממה שהם רגילים, לפחות בפריז לא. אוקיי, עד כאן המון רעיונות מצוינים. המטר הוא אחד חלקי 10 מיליון של המרחק מקו המשווה לקוטב. נשאלת השאלה: מה המרחק מקו המשווה לקוטב? או אם נסתכל על השאלה הפוך - אנחנו יודעים בדיוק מה המרחק הזה, המרחק הזה הוא בדיוק 10 מיליון מטר, מה שאנחנו לא יודעים זה כמה זה מטר. עכשיו, אמרתי כבר שהם ידעו את התשובה בערך. הם כבר ידעו בקירוב את האורך הזה, אבל כאן 'בערך' לא מספיק. כי אנחנו מדברים פה על המידה שתהפוך להיות המידה האוניברסלית הבינלאומית של כל האנושות מכאן והלאה עד הנצח. אין פה מקום לשום 'בערך'. אנחנו רוצים לדעת בדיוק מה המרחק בין קו המשווה לקוטב כדי שנדע בדיוק מה האורך של מטר. אז הוחלט ליזום משלחת מדעית מיוחדת שהמטרה שלה היא למדוד בדיוק, אבל בדיוק, את ההיקף של כדור הארץ. שני מדענים, אסטרונומים, גויסו למשימה. אחד ילך צפונה ואחד ילך דרומה. וזה לא שאחד מהם ילך עד לקוטב הצפוני והשני עד לקו המשווה; הם שניהם ילכו על קו האורך שעובר על פריז, אחד צפונה על הקו הזה עד שצרפת נגמרת ואז הוא יגיע לדנקרק. השני ילך דרומה עד שצרפת נגמרת ואז ימשיך עוד קצת ויגיע לברצלונה. עכשיו, המרחק בין ברצלונה לדנקרק הוא פחות או יותר עשירית מהמרחק מקו המשווה לקוטב, אבל שם בשני הקצוות הם יעשו תצפיות וחישובים מדויקים יותר מאי פעם כדי למצוא בדיוק מה קו הרוחב של כל אחד משני המקומות האלה. ואז הם יתחילו ללכת בחזרה עד שהם ייפגשו באמצע. ובדרך הם ימדדו בדיוק חסר תקדים את המרחק בין שני המקומות האלה. ואז מהקשת הזאת אפשר יהיה לעשות אקסטרפולציה כדי לדעת בדיוק את הגודל של העולם. והמדידה הזאת תהיה מה שיקבע לנצח מה האורך של מטר. Doron Fishler 11:17 למשימה הסופר חשובה הזאת היה כמובן צריך לבחור את האנשים הטובים ביותר, האנשים הכי מדויקים, הכי מקצועיים שבשבילם כישלון לא בא בחשבון. לצוות המובחר הזה נבחרו שניים. המדען שהלך צפונה היה ז'אן-בטיסט ז'וזף דולאמבר. את השם שלו אומרים 'דולאמב' ואז נשמע כאילו אתם נזכרים שבעצם יש עוד חמישה-שישה עיצורים שצריך להכניס בבת אחת לסוף השם. בכל אופן, הוא היה אסטרונום עילוי ונטול ריסים. כשהוא היה תינוק הוא חלה באבעבועות שחורות והוא החלים אמנם, אבל הוא איבד את כל הריסים שלו. טוב, כשאתה מסתכל בטלסקופ מימי ריסים רק מפריעים. המדען שהלך דרומה היה פייר פרנסואה אנדרה משאן. במקרה שלו השם שלו זה ההיפך, יש לו עיצור בסוף, יש לו נון בסוף השם, כלומר כותבים איזה 'משאן' אבל לא אומרים את זה, אומרים 'משא'. ואם למשא היה כוח על זה היה אובססיביות. הוא היה המבוגר מבין השניים, הוא היה בן 47, והוא הספיק כבר לגלות מספר מדהים של גלקסיות וכמה כוכבי שביט. ואפילו בקרב אסטרונומים שדייקנות היא הבאגט והחמאה והקרואסון שלהם, הוא נחשב לדייקן באופן אובססיבי. כשפרצה המהפכה הצרפתית והשכונה שלו בפריז הפכה להיות מוקד של מהומות אלימות ויריות כל לילה, אנשים פרצו לו הביתה כדי לחפש נשק, הוא כתב מכתב לחבר שבו הוא התלונן שקשה מאוד לעבוד על אסטרונומיה ברעש הזה. וגם באותו מכתב ניתח באופן מדויק את הגודל של הטבעות של שבתאי. דייקנות אצל משא הייתה כמו קנאות דתית. משא לא האמין בקיצורי דרך. הוא האמין בלעשות הכל לאט מאוד ובאופן הכי מדויק שיש. כשמדענים אחרים היו מודדים משהו שלוש פעמים כדי להיות בטוחים, הוא היה מודד את זה 10 פעמים ואז מתנצל ומתייסר על זה שהוא לא מדד את זה מספיק טוב. אם היה מישהו שמתאים לתפקיד של המדידה שצריכה להיות הכי מדויקת בהיסטוריה זה היה משא. אז הוא ודולאמב יצאו לדרך לכיוונים מנוגדים והבטיחו להחזיר את המידה המדויקת של כדור הארץ תוך שנה. זה לקח להם שבע שנים. המשימה למדוד את העולם ולמדוד את המטר התבררה כהרבה יותר קשה ממה שחשבו מכמה סיבות שונות. כמה דברים מוזרים קרו בדרך, אבל יותר מהשאלה על המטר, הסיפור על המדען שהלך צפונה והמדען שהלך דרומה מעלה בעיקר שאלה אחרת: כמה רחוק הייתם הולכים כדי להסתיר טעות? זאת השאלה. תכף יבוא המשך הסיפור. Doron Fishler 14:23 איך מודדים את צרפת? הרעיון ללכת לשני הקצוות ואז לחזור ולהיפגש באמצע נשמע פשוט, אבל מה הם יקחו סרגל מאוד מאוד מאוד ארוך כדי למדוד את כל הדרך? זה לא באמת עובד ככה. ובמילא אי אפשר באמת ללכת בקו ישר לחלוטין לאורך כל צרפת, כי יש באמצע הרים ונהרות וכאלה דברים. אז איך בעצם מודדים מרחקים ארוכים כאלה? התשובה היא במשולשים. אתם משתמשים במשולשים. טריאנגולציה קוראים לזה, וזה עובד ככה: אתה מתחיל בלמצוא קטע דרך ישר לחלוטין ודי ארוך, משהו שהיום היינו קוראים לו בערך 10 קילומטר, אבל כמובן אנחנו עדיין לא יודעים כמה זה קילומטר. ואת הקטע הזה אתם מודדים, ומודדים טוב. וכשאני אומר מודדים, אני מתכוון למדוד אותו עם סרגל. כלומר, לוקחים ארבעה מוטות מתכת כבדים שישמשו לנו לצורך העניין סרגלים, האורך של כל אחד מהם ידוע, אתם שמים אותם על הדרך אחד אחרי השני צמודים אחד לשני. אתם סופרים, אתם רושמים, ואז אתם לוקחים את הסרגל הראשון ובלי להזיז את האחרים מעבירים אותו קדימה, מצמידים אותו לאחרון. סופרים, רושמים, ואז אתם עושים את זה עוד פעם, ועוד פעם, ועוד פעם, ועוד פעם, ועוד פעם, ועוד פעם... עד שאתם עוברים את כל המרחק הזה. זה יקח לכם בערך חודש, אבל בסוף יהיו לכם שני דברים: א. מדידה מאוד מדויקת של קו אחד על המפה, וב. הבנה טובה מאוד של למה אתם לא רוצים לעשות את זה לאורך כל צרפת. אבל אתם לא חייבים. כי עכשיו, כשיש לכם על המפה קו אחד מדוד ומדויק, אתם עומדים על אחד הקצוות של הקו הזה ואתם מסתכלים הצידה. אתם מוצאים נקודת ציון ברורה שלא נמצאת על הקו הזה אלא במרחק מסוים ממנו, נגיד פסגה של הר. ואתם מודדים בדיוק נמרץ את הזווית בין הקו שסרטטתם לבין הפסגה של ההר הזה. בשביל זה אתם משתמשים באחד הדברים האלה שאתם בטח רואים אנשים מודדים איתם - מכשירי מדידה כאלה שעומדים על שלוש רגליים ואנשים מסתכלים לתוכם כמו לטלסקופ - זה כדי למדוד את הזווית. אז אתם עושים את זה, ואז אתם הולכים לקצה השני של הקו שמדדתם ובודקים משם את הזווית לאותו הר. ואז יש לכם על המפה משולש. משולש עם אורך ידוע של צלע אחת ושתי זוויות. ואם למדתם טריגונומטריה בבית ספר, אתם יודעים שאם יש לכם אורך של צלע אחת של משולש ואת הגודל של הזוויות שלו, אתם יכולים לחשב עם סינוסים וקוסינוסים וכאלה דברים את האורך המדויק של כל אחת מהצלעות האחרות. אז עכשיו יש לכם עוד שני קווים על המפה עם אורכים מדויקים, ועכשיו אתם יכולים לעשות את אותו הדבר עם משולש חדש. ואז יש לכם גם את המרחקים שלו בלי שתצטרכו כל פעם למדוד את זה עם סרגל, ורק עם החיסרון הקטן שאם השתמשתם בפסגה של הר בשביל זה אתם צריכים עכשיו לעלות על ההר הזה כדי למדוד את הזווית משם. ואת זה אתם תצטרכו לעשות יותר מפעם אחת. כי כשמדובר במכשירים כאלה ובמידת הדיוק שהם אפשרו בזמנו, למדוד פעם אחת זה לא מספיק כדי להגיע לרמת דיוק מספקת - אתם צריכים למדוד זוויות כמה פעמים ואז לקחת את הממוצע בין המדידות שלכם כדי להיות בטוחים. אבל ככה, לאט לאט, אתם מציירים עוד ועוד משולשים. אבל זה לא כזה פשוט. בעיה אחת היא מזג האוויר, כי כדי לצפות מנקודה אחת לנקודה אחרת אתם צריכים ראות טובה, ולא תמיד יש. כדי לסיים את המשימה בזמן הם היו צריכים לעבוד לאורך כל השנה, ובצרפת לעיתים קרובות יש ערפל, או שמעונן, או שיש אובך. בקיצור, לא תמיד רואים את מה שצריך לראות. Doron Fishler 18:19 במקרה אחד דולאמב עלה על צריח של כנסייה בעיר אחת כדי לנסות לאתר צריח של כנסייה אחרת שנמצאת כמה קילומטרים משם. אבל היה אובך, היה ערפל והוא לא הצליח לראות את הכנסייה השנייה. אז יום אחרי יום ושבוע אחרי שבוע הוא חיכה שמזג האוויר יתבהר, כשכל פעם מחדש הוא עולה לצריח וצופה ולא רואה כלום. בסוף אחרי שלושה שבועות סוף סוף ירד גשם וניקה את האוויר, וסוף סוף דולאמב היה יכול לראות שבעצם הייתה גבעה גבוהה באמצע הדרך שהסתירה את הכנסייה השנייה ולכן היה צריך לסרטט את כל המשולש הזה מחדש. ומה קורה אם אתם נמצאים באזור שטוח שאין בו הרים ואין בו כנסיות? אז אתם משלמים למישהו מקומי כדי שיבנה מגדל מעץ שזה התפקיד היחיד שלו - להיות נקודת ציון כדי למדוד ממנה קודקוד של משולש. ואז אתם מקווים שיהיה מזג אוויר טוב שמאפשר לראות אותו מרחוק, ומקווים שהמגדל הזה לא יתמוטט לפני שתספיקו למדוד אותו, וגם זה דבר שקרה. אז המסע הזה הוא לא טיול לכיוון אחד ואז חזרה, אלא בעצם הוא מורכב מהמון המון זיגזגים לפה ולשם והרבה מאוד טיפוס על הרים ועל מדרגות. הם טיפסו הרבה. אין איזה תיעוד היסטורי אמנם, אבל אני מניח שביחס למדענים, לאסטרונומים, למשא ודולאמב היו שרירי ישבן ממש מחוטבים. ואחרי שאתם עושים את כל זה, אתם מתיישבים עם כל הזוויות והמרחקים שמדדתם ואתם עושים הרבה מאוד חשבון, הרבה טריגונומטריה כדי למצוא מה כל זה אומר. וכל זה חייב להיות מדויק. כי אם אתם עושים טעות במשולש הראשון, זאת טעות שתגרר הלאה לכל המשולשים הבאים וכל המרחק שמדדתם יהיה לא נכון. טעות קטנה במקום אחד תהפוך לטעות ענקית בהמשך. זאת הייתה עבודה מסובכת גם בתנאים הכי טובים, אבל בטח שזה מסובך לעשות את זה כשאתם עושים את זה באמצע מהפכה. המהפכה הצרפתית הייתה הרבה דברים. זה לא שהאנשים קמו יום אחד והחליפו את השלטון ואת כל היתר וזהו. לא. המהפכה הייתה דבר שלקח הרבה זמן ובעצם כלל כמה מהפכות כשאנשים תפסו ואיבדו את השלטון ולאורך כל הזמן הזה הייתה בעצם מלחמת אזרחים בצרפת כשחלקים מהמדינה תומכים בשלטון החדש וחלקים בשלטון הישן, ובו-זמנית גם מלחמה נגד אויבים מבחוץ שהיו מאוד שמחים אם המדינה תחזור להיות פשוט הממלכה שהייתה פעם. בקיצור, להסתובב בצרפת באותו זמן כשאתם תומכים במשהו היה מסוכן, כי תמיד הייתם עלולים להיתקל באנשים שתומכים בלהט במשהו אחר. והשיטה המטרית הייתה אחד הסמלים של המהפכה. לא כולם אהבו אותה. ככה שהיו כאלה שהתנגדו לה בכל מקום. ואם אתם מסתובבים עם מכשירים מוזרים שרוב האנשים לא מכירים ולא ממש יודעים מה זה עושה, אבל הם יודעים שאתם צופים על דברים - זה בטח לא מעורר אמון. לכן המסע הזה לא היה רק ארוך ומורכב אלא גם מסוכן. היו כמה מקרים שבהם שני האנשים האלה הגיעו די קרוב לגיליוטינה. את דולאמב והעוזר שלו תפסו יום אחד בסן-דני כשהם משתמשים במכשירים מוזרים אלה והגיעו למסקנה שהם בבירור מרגלים של פרוסיה. לקחו אותם לכיכר העיר ודרשו להרוג אותם. למרבה המזל דולאמב הגיע מוכן מראש למצבים כאלה. לפני שהם יצאו לדרך, כל אחד מהם צויד ב-14 מכתבים מלכותיים, מכתבים מהמלך במעטפות חתומות בחותמת של המלך, שבהם נאמר שהם נמצאים בשליחות מדעית חשובה ולכן יש להם רשות להגיע לכל מקום בצרפת ועל כל צרפתי גאה להגיש להם עזרה וכל זה. עכשיו, מכתב רשמי מהמלך זה נהדר, אבל מה אם האנשים שאתה מנסה להרשים עם זה מתמרדים נגד המלך? במקרה הזה אישור רשמי מהמלך לא כזה עוזר. אז כדי שלא יכרתו לו את הראש, דולאמב היה צריך לעשות הרצאה מאולתרת על גאודזיה ומשולשים והמטר וכל זה לקהל שכנראה לא היה כל כך במצב רוח להרצאה מדעית באותו זמן. רק ממזל הם יצאו מכל הקטע הזה בחיים. גם אצל משא היו מצבים דומים. במקרה אחד כשהוא צייר משולשים על הרים ליד הגבול עם ספרד, כמה תושבים מקומיים תפסו את אחד העוזרים שלו בטענה שהוא מרגל ספרדי, קשרו אותו, חסמו לו את הפה, שמו לו חבל מסביב לצוואר והיו מאוד קרובים להרוג אותו. ובכל זאת העבודה התקדמה. Doron Fishler 23:04 בתחילת הדרך משא, זה שהלך דרומה, הוא היה זה שהתקדם במהירות גבוהה יותר. הוא הגיע מהר מאוד לספרד, שהייתה אז ביחסי ידידות עם צרפת, ובילה כמה חודשים מאושרים כשהוא מסרטט במרץ משולשים בין ההרים בפירנאים. ואז הוא התיישב בברצלונה בשביל אחד הדברים הכי חשובים במשימה הזאת - למדוד את נקודת הבסיס. הקצה הדרומי של הקו הארוך הזה. צריך למדוד את קו הרוחב שם וכמובן באופן מדויק לחלוטין. את זה מודדים לפי הכוכבים. יוצאים בלילה, מודדים זוויות לכוכבים, לכמה כוכבים, כמה פעמים, הרבה פעמים, מודדים את הגובה שלהם ולפי כל זה מאתרים את קו הרוחב. הוא החליט למדוד את זה מגבעה גבוהה בדרום העיר שעליה הייתה מצודה צבאית. השם של הגבעה הזאת היה מונז'ואיק, שזה בקטלאנית 'ההר היהודי'. מה יהודי בהר הזה? כנראה העובדה שהיה עליו בית קברות יהודי עתיק. בכל אופן הייתה שם מצודה ושם הוא הקים מצפה כוכבים קטן זמני ועשה איזה 10,000 מדידות. וזאת לא הגזמה, דרך אגב. הוא מדד 10,000 פעמים. הוא בחר שישה כוכבים שונים ועשה תצפיות על כל אחד מהם כדי למדוד את הגובה שלו בשמיים בזמנים שונים. בסך הכל 1,050 מדידות כשכל אחת מהן היא 10 תצפיות שונות. ואת כל זה הוא עשה בלילה תמיד בחורף כשלא פעם היה קפוא מסביב. הבנאדם גילה את המיקום של ההר היהודי במידת דיוק שבה שום הר ולא משנה מאיזה מוצא חושב אי פעם. הוא עשה את זה ברמת דיוק ש-GPS-ים של היום מגיעים אליה. והוא גם שלח לאקדמיה מכתב עם הממצאים שלו והמיקום המדויק של ההר. ואז פרצה מלחמה בין צרפת לספרד. כי ספרד פשוט הייתה סבבה עם צרפת הישנה, עם הממלכה, אבל פחות הסתדרה עם צרפת החדשה, הרפובליקה שאחרי המהפכה. אז עכשיו הייתה בעיה קטנה כי משאן היה אזרח של מדינת אויב. וכמובן הרשויות בברצלונה הכירו אותו ואת המשימה שלו, הם ידעו שהוא לא עוין, אבל זה לא אומר שהם הלכו לתת לאזרח של מדינת אויב להיכנס לתוך מצודה צבאית ולהתחיל למדוד שם דברים. אז להר היהודי הוא כבר לא היה יכול להיכנס. מצד שני, אסרו עליו לצאת מברצלונה, כך שגם להמשיך במשימה של המדידה של המשולשים הוא לא היה יכול. במכתבים שהוא כתב משם הוא התלונן שהוא אזוק בשלשלאות וזאת הייתה בהחלט הגזמה. הוא היה אסיר בתנאים מאוד נוחים. הוא גר במלון בברצלונה. אנשים משלמים הרבה כסף בשביל להיות אסירים כאלה. אבל הוא היה שם הרבה זמן והשתעמם. אז מה עושה אסטרונום שתקוע במלון במשך חודשים בלי מה לעשות? כדי להעביר את הזמן הוא החליט להתחיל למדוד את הכל עוד פעם. הוא הקים שוב את מצפה הכוכבים הזמני שלו הפעם במרפסת של המלון שלו ושוב מדד את הזוויות לכל הכוכבים האלה פשוט ליתר ביטחון. הוא עשה מחדש את כל המדידות, 10,000 תצפיות כי היה לו הרבה זמן פנוי, וחישב את הכל מחדש. והפעם הוא איתר בדיוק את קו הרוחב של המלון שלו. התוצאה לא הייתה בדיוק אותו דבר כמו התוצאה מההר היהודי, וזה היה בסדר כי הם לא היו בדיוק באותו המקום. כדי לאחד את שתי התוצאות היה צריך רק לחשב את המרחק בין שני המקומות האלה שזה בדיוק הדבר שמשא ידע לעשות. הוא סרטט שני משולשים עירוניים וחישב את המרחק בין המלון למצודה והכניס את המרחק הזה למשוואה. ואז קרה אסון. המספרים לא היו אותו דבר. הם היו שונים. גם כשהם מתחשבים במרחק בין שתי הנקודות הם נתנו שתי תוצאות שונות. כלומר, הייתה לו טעות. איכשהו, איפשהו, ולא טעות קטנה, טעות משמעותית. היו לו שני סטים של נתונים שהביאו לשתי תוצאות שונות. לא יכול להיות ששני המספרים האלה נכונים. אחד מהם לא נכון, או שהשני הוא לא נכון. הפתרון הפשוט היה לעשות הכל מחדש, פשוט לחזור להר היהודי ולמדוד שוב הכל כדי לבדוק איפה הייתה הטעות, אבל הוא לא היה יכול לעשות את זה, הכניסה שלו להר הייתה חסומה. ומה שעוד יותר גרוע: הוא כבר שלח את התוצאות מההר היהודי לאקדמיה. תוצאות שעכשיו הוא כבר לא היה בטוח שהן נכונות. זה אומר שקו הרוחב של ברצלונה, אחת משתי נקודות הבסיס עליהן מושתת כל הפרויקט הזה, עכשיו מוטל בספק. מה שאומר שכל הפרויקט הזה של השנים של המדידה הזאת יוביל אולי לתוצאה לא נכונה. וזאת לא סתם מדידה, זאת המדידה שממנה תיגזר כל מידה אחרת לנצח. המטר הנצחי והבינלאומי למען האנושות. מה הוא הולך להגיד להם? פשוט 'אופס, סליחה, טעיתי, כל הפרויקט הזה של המטר הרוס באשמתי'? אם הוא יעשה את זה הוא יהיה לנצח האיש שהרס את המטר. או שהוא יתעלם מזה. שהוא לא יספר לאקדמיה על המדידות האחרות, יסתיר את הטעות האפשרית שהוא עשה ככה שהם לא ידעו, ורק הוא ידע שיכול להיות שהמטר יהיה לנצח לא נכון באשמתו. בשביל בנאדם שדיוק היה החיים שלו, זאת הייתה הדילמה הכי גרועה שאפשר לדמיין. היו לו שתי אפשרויות ושתיהן היו ממש גרועות. שלחו אותו למשימה שמחייבת דיוק מקסימלי והוא איכשהו הרס הכל. קצת אחר כך כשהיחסים בין צרפת וספרד הפשירו, משא היה יכול אולי לחזור הביתה, אבל לא כל כך רצה לעשות את זה כי אם הוא יחזור לפריז אז ידרשו ממנו פרטים ומספרים. במקום זה הוא הפליג לגנואה באיטליה ושם הוא נשאר שנה. כשלאורך הזמן הזה הוא התבשל בדיכאון ושנאה עצמית. הוא המשיך להתכתב עם דולאמב ועם כמה מהחברים האחרים שלו מפריז, אבל המכתבים שלו נשמעים כמו בנאדם ששוקע בתהום. הוא לא סיפר לאף אחד על הטעות שלו אבל הוא כתב כל הזמן דברים כמו 'אני אפס, המדידות שלי גרועות, אני אכשיל את כל הפרויקט הזה'. ודולאמב במכתב חזרה ניסה להרגיע אותו ואמר משהו כמו 'חבר, אתה אסטרונום גאון, כולנו מעריצים אותך, אל תהיה כזה קשה עם עצמך'. במכתב אחר שכתב אחד הבכירים באקדמיה בפריז למשא, הוא כתב לו 'אל תשכח שאתה מבצע את המשימה החשובה ביותר שהוטלה על אדם כלשהו מאז ומעולם'. ייתכן שההגזמה קלה, בכל אופן זה בטח לא עזר למצב הרוח של משא בשלב הזה. המכתבים שלו באותו זמן נשמעים כמו מכתבי התאבדות כבר. הוא כתב 'אני אקריב כל קורבן, אני אוותר על הכל ולא אחזור לפריז בלי לסיים את חלקי בעבודה, ואם לא אוכל להשלים את העבודה לא אחזור לעולם'. באחר הוא כותב 'ככל שאני חושב על העתיד כך הוא נראה קודר יותר, הפור נפל, אני מקבל את המצב בהכנעה ומתנחם במצפוני בידיעה שמעשי נבעו תמיד מהכוונות הטובות ביותר'. ובמכתב אחר הוא כתב 'או שאחזיר לעצמי את היכולות שלא הייתי צריך לאבד או שבקרוב אפסיק להתקיים'. הבנאדם לא היה בטוב. Doron Fishler 31:49 בינתיים, המשימה הזאת למדידת המטר שהייתה אמורה לקחת שנה נמשכה כבר שנתיים ולא נראתה קרובה לסיום בכלל. כדי לא לאבד לחלוטין את הסיכוי לשיטת המידה החדשה ובלחץ פוליטי, האקדמיה בפריז הגיעה לפשרה. הם הכריזו על מטר זמני. הם חישבו לפי מיטב הנתונים שהיו להם באותו זמן ההערכה למה אמור להיות האורך של העולם ושל המטר. הם החליטו ש-443.44 ליניה - שזאת מידה אחרת שהשתמשו בה - זאת המידה של המטר בינתיים, בכוונה שבקרוב יגיעו התוצאות הסופיות והם יוכלו לעשות את המטר היותר מדויק. בינתיים בצרפת המלך לואי ה-16 הוצא להורג והיה שלטון הטרור של רובספייר ואז הוא נפל ואז האקדמיה פורקה אבל המשימה המשיכה ואז המשימה של מדידת המטר בוטלה ואז בוטל הביטול ונפוליאון התחיל לצבור כוח. ההיסטוריה שעטה קדימה בקצב אדיר ועדיין כולם חיכו למטר. אחרי שהמשימה הוחזרה להיות רשמית ואחרי הרבה שכנועים, משא חזר לצרפת כדי להמשיך אותה. בינתיים דולאמב כבר התקרב במרץ מצפון, הוא כבר עשה את רוב הדרך, הוא עבר את החצי, ומשא התקדם ממש ממש לאט. וגם קמץ במידע, הוא כמעט ולא שלח מידע ואנשים לא הבינו מה הקטע שלו. מה הבעיה? למה הוא מתנהג כאילו הוא לא באמת רוצה לגמור את הפרויקט הזה? בסופו של דבר ב-1798, שש שנים אחרי שהם יצאו לדרך, היה נראה שהמשימה סוף סוף עומדת בפני סיום. רק כמה משולשים בודדים נשארו למדוד והוכרז על כנס בינלאומי בפריז שאליו יגיעו מדענים מכל העולם ובו שני המדענים יציגו את התוצאות שלהם וכך יוכרז רשמית המטר הסופי. הכנס הדד-ליין נקבע לספטמבר ומשא איחר. הוא פשוט נתקע טיפה לפני הסוף ומשום מה סירב לעשות את המשולשים האחרונים כשהוא כל פעם מוצא תירוץ אחר ללמה הוא לא יכול לזוז ולעשות את זה. אבל העולם לא יכול לחכות לנצח. דולאמב, זה שמצפון, נאלץ לחפות על משא ולמדוד במקומו את המשולשים האחרונים ואז אסף אותו וגרר אותו בחזרה לפריז ושניהם הגיעו באיחור של חודשיים. עכשיו כל מה שנשאר היה לעשות זה להציג את הנתונים. ומשא סירב לעשות את זה. הוועידה שהייתה אמורה להיות קצרה נמרחה על פני חודשים כשכולם נציגים מהרבה ארצות מחכים ששני החבר'ה האלה ישלימו כבר את החישובים או מה שזה לא יהיה שהם עושים וייתנו כבר את המספרים. וזה התעכב ונדחה שוב ושוב ושוב. זה הגיע למצב ששליחים ממדינות אחרות הציבו אולטימטום - או שאתם מוסרים את המידע עכשיו, או שאנחנו עוזבים מפה חוזרים הביתה וסוגרים את העסק ולא יהיה מטר. דולאמב מסר את המספרים שלו, נשארו רק אלה של משא. ובמצב של חוסר ברירה מוחלט וברגע האחרון האפשרי הוא מסר את המספרים. וכל המתמטיקאים והחשבונאים והמפאים מכל העולם הסתערו על המספרים האלה כדי לנתח ולבדוק ולחשב מחדש כל זווית וכל קשת וכל מרחק וכל טנגנס בכל המשולשים האלה. ואחרי שהם בחנו מכל כיוון אפשרי את המספרים של משא מברצלונה, הם הכריזו שהם היו פנטסטיים, כל הכבוד. רמת דיוק מדהימה. זה היה כל כך מדויק שאפילו לא צריך את המדידות הנוספות שהוא עשה מהמלון שלו. למעשה היו כאלה שבאו בטענות עכשיו לדולאמב ואמרו למה המדידות שלו לא מדויקות כמו אלה של משא. כלומר, הן היו טובות אבל הן לא היו טובות כמו אלה של משא. מה שאף אחד לא ידע זה שמשא צנזר את התוצאות שלו. הוא השמיט את החלק מהמדידות שלא התאים כדי שלא יהיו צרימות ובעיות. והרגיש זוועה. הוא קיבל ערימות של מחמאות, כולם שיבחו אותו על העבודה המדעית המדהימה והבלתי מתפשרת שהוא עשה. וככל שיותר קראו לו גאון, עילוי, ענק מדעי, הוא הרגיש יותר שקרן, רמאי, עלוב, מחבל במדע. Doron Fishler 36:50 אבל עכשיו זה כבר לא היה בידיים שלו. האקדמיה ומדעני העולם לקחו את המספרים החדשים, עבדו עליהם, ניתחו אותם והוציאו מתוכם את האורך של המטר החדש. שהיה תכלס מאוד מאוד דומה למטר הזמני. הוא היה טיפ-טיפה קצר יותר. ההבדל הוא ממש ממש קטן. קחו שלושה דפי נייר, תחזיקו אותם בין שתי האצבעות. העובי של שלושת הניירות האלה זה ההפרש. עובי כזה. זאת הייתה התוצאה של כל המסע הזה - להוריד עובי של שלושה גיליונות נייר מהמטר. אבל זה היה הרעיון - דיוק. אז עכשיו היה למטר אורך רשמי לחלוטין - 443.296 ליניה. ואם אתם שואלים עכשיו 'כן, אבל מה זה אומר', אז יש לי תשובה מצוינת בשבילכם - זה אומר בדיוק מטר. האקדמיה פנתה לחרש מתכות כדי שיעשה מוט מפלטינה שהייתה המתכת הכי עמידה שהם הכירו, שיהיה בדיוק באורך הזה. ואז הכריזו שהמוט הזה הוא המטר הרשמי. מהרגע שהחליטו עליו ההגדרה של מטר לא הייתה אחד מתוך 10 מיליון של משהו; ההגדרה הרשמית שלו הייתה האורך של המוט הזה. ועל פי המטר המקורי הזה הם יצרו את הליטר הרשמי, והקילוגרם הרשמי, ולפי המטר המקורי הזה הם יצרו גם עותקים ושלחו כל אחד מהם למדינה אחרת כדי שלכל אחת יהיה המטר הרשמי שלה והתחילו לייצר סרגלים שנשלחו לכל רחבי צרפת כדי שהאנשים יכירו את המטר, וקצת מאוחר יותר הפכו את המטר לחוק שחייבים למדוד רק לפיו. לאורך כל הזמן הזה משא לא סיפר לאף אחד על הטעות שלו. הוא כמובן זכה להמון כבוד, הוא קיבל את תפקיד המנהל של מצפה הכוכבים של פריז, כלומר האסטרונום הראשי של המדינה. לפי כל מדד אובייקטיבי הוא ניצח. הוא הגיע לכבוד הכי גדול שאדם בתחומו יכול לקבל, ועדיין הוא היה מדוכא ומריר. כמה שנים מאוחר יותר ב-1803 עלה רעיון למשלחת נוספת לדרום, לאזור ברצלונה, כשספרד כבר לא הייתה במלחמה עם צרפת, ועוד יותר דרומה כדי למפות טוב יותר את האזור, להרחיב עוד יותר את הקו ולצייר עוד משולשים. בראש המשלחת הזאת כמובן היה צריך להציב איזשהו אסטרונום בעל שם, ומשא, שהיה עכשיו המנהל של העסק, החליט לשלוח את עצמו. למה? הבנאדם היה בן 57. לא צעיר, לא מאוד בריא. ולפני כמה שנים הוא חזר ממשימה שהרחיקה אותו מהבית שנים. היו לו חיים מאוד נוחים בפריז בתור האסטרונום הראשי. למה שהוא ירצה לצאת בעצמו לעשות את המשימה הזאת? אבל לא, הוא לא היה מוכן לשמוע על מישהו אחר. הוא היה מוכן לאשר את המשימה הזאת אך ורק אם הוא זה שיעשה אותה. והיות שהוא היה הבוס, לא היה מי שיתווכח איתו על זה. הסיבה האמיתית לזה שהוא שלח את עצמו הייתה שהוא רצה סוף סוף לבדוק את עצמו, לעשות שוב את המדידות בהר היהודי כדי לוודא שהמספרים שהוא שלח בזמנו באמת היו נכונים, או אם הם לא היו נכונים הוא לא היה רוצה שמישהו אחר יגלה את זה. ולכן הוא יצא שוב למסע ארוך שגם הוא היה לא קל. מלחמה אמנם לא הייתה אבל היו בעיות פוליטיות והיו בעיות של מזג אוויר והיו בעיות של ציוד והיו מחלות. בספרד השתוללה אז מגפה של המחלה שהיום אנחנו קוראים לה מלריה. ומשא נדבק במחלה הזאת. ואחרי שבועות של חום והזיות הוא מת. הוא מת בניסיון לתקן או להסתיר את הטעות שלו. Doron Fishler 41:09 משא השאיר אחריו ניירות, רשימות, יומנים, חישובים - לא איזה מחברת או שתיים, הוא השאיר ארגזים של אלפי עמודים של מספרים וחישובים שהוא לא הראה לאף אחד. המשפחה שלו החליטה להעביר את כל האוצר הזה באופן די מתבקש לדולאמב, השותף של משא מהצפון. דולאמב נשא הספד למשא בהלוויה שלו והוא גם כתב באותו זמן ספר על תולדות השיטה המטרית שבו הוא שיבח והילל את השותף שלו. לקח לו זמן עד שהוא התפנה באמת לעבור ולהסתכל על כל הניירות האלה. וכשהוא עשה את זה, הוא מצא את הטעות. ולא טעות אחת. משא מתברר שיקר באופן שיטתי. הוא היה בנאדם מאוד יסודי ומאוד מדויק ולכן גם כשהוא שיקר הוא שיקר באופן מאוד יסודי ומדויק. מתברר שכדי להסתיר את הטעויות שלו הוא השמיט מספרים מסוימים ושינה אחרים, שם מערכת שלמה ומסובכת של שקרים קטנים בצורה כזאת שבשום מקום זה לא שינה את התוצאות בהרבה, אבל זה גרם לו להיראות יותר טוב, יותר מדויק ממה שהוא היה באמת. מתברר שהאסטרונום המהולל הידוע בדייקנותו פשוט שיקר כל הזמן. אבל בשלב הזה זה כבר לא שינה שום דבר. המטר הוא מטר. האורך של מוט הפלטינה הרשמי הוא האורך שלו והוא לא ישתנה גם אם הנתונים עליהם הוא מבוסס יהיו מפוקפקים. והמטר הגשים את המטרה שלו. זה לא קרה מהר וזה לא קרה בבת אחת, אבל בסופו של דבר החזון בקשר לשיטת המדידה הבינלאומית שתאחד את העולם התגשם. מדינה אחרי מדינה קיבלו את השיטה המטרית בתור שיטת המדידה הרשמית. היו כאלה שהתנגדו במשך הרבה שנים אבל בסוף הגענו למצב של היום שבו כל העולם משתמש בשיטה המטרית - כמעט. יש מדינה אחת קטנה ושולית בשם ארצות הברית שאיכשהו ממשיכה להשתמש עד היום ברגליים ויירדים ומיילים ופאונדים ופרנהייט משום מה. אבל אפילו שם, אם אתם רוצים לעשות מדידות מדעיות, אם אתם רוצים לעבוד בנאס"א, אתם תעשו את זה במטרים. Doron Fishler 43:40 עכשיו, לאורך מאות השנים שעברו מאז, ההגדרה למה זה בדיוק המטר הרשמי, מה זה בדיוק מטר, השתנתה כמה פעמים. אבל האורך לא. 200 שנה אחרי כינון המטר גילו שמוט הפלטינה הזה, למרות שהוא היה אמור להיות הכי עמיד בעולם, בכל זאת הוא מתחיל טיפה טיפה להתעוות ולהשתנות בגלל שינויי טמפרטורה. אלה שינויים מיקרוסקופיים אמנם, אבל כאן מדובר במטר הרשמי של העולם אז גם שינויים כאלה זה לא בסדר. לכן החליפו את מוט המטר הרשמי במוט אחר ממתכת משופרת שעכשיו הוא היה המטר הרשמי. ויותר מאוחר שינו את המטר לכך שהוא מוגדר על ידי אורך גל של קרינה כלשהי ואחר כך שינו את ההגדרה שוב לאופן שבו המטר מוגדר עד היום: מטר זה המרחק שעובר אור בוואקום באחד חלקי 299,792,458 של שנייה. זאת ההגדרה המדויקת של מטר. זה ולא האורך של מקל כלשהו. אבל כל ההגדרות האלה מבוססות על אותו מטר. כולן משחזרות את אותו האורך. לא שינו אותו ולא תיקנו את האורך שלו בשום שלב כי מה תעשו? תודיעו לכל האנשים בעולם שמעכשיו מטר הוא בעצם מטר נקודה אחת? זה לא ילך. המטר עד היום מבוסס על המדידות שעשו האסטרונום שהלך צפונה וזה שהלך דרומה. והמידה הזאת היא לא נכונה. כלומר, מה זה לא נכונה? האורך של מטר הוא מטר, אבל האורך הזה הוא לא מדויק במה שהוא היה אמור למדוד במקור. המרחק בין קו המשווה לקוטב הצפוני על קו האורך של פריז הוא לא 10 מיליון מטר. הוא 10 מיליון ו-2,290 מטר. זה אומר שהאורך של המטר הוא בעצם קצת יותר קצר ממה שהוא היה צריך להיות. הוא קצר בשתי עשיריות המילימטר. וזאת המידה שאנחנו משתמשים בה עד היום. המטר שאנחנו משתמשים בו הוא לא נכון. כלומר, הוא לא מה שהוא אמור היה להיות. וזה לא הבדל גדול, זה לא הרבה, זה לא משהו שאפשר לראות בעין. ובהתחשב בכלים ובטכנולוגיה שהיו זמינים אז זה ממש לא רע. זאת טעות של 0.2 אחוז. כמובן אם הייתם מספרים למשא שיש טעות של 0.2 אחוז במטר הוא כנראה היה מקבל התקף לב במקום. אבל הנה העניין: זו לא הייתה אשמתו. הטעות שעינתה את נפשו של משא ובסוף הרגה אותו - לא זה מה שגרם לטעות במטר. הבעיה היותר גדולה הייתה שהם, מתברר, לא באמת ידעו את הצורה של כדור הארץ. המשימה של שניהם הייתה אמורה רק למדוד, להביא מדידה, אבל באופן בלתי צפוי היא הביאה מידע חדש על כדור הארץ. היא הוכיחה שכדור הארץ מתברר הוא עוד פחות כדור ממה שהם חשבו קודם. זה לא רק שהוא קצת פחוס בקצה, אלא גם על פני הלא בדיוק כדור הזה יש טיפה בליטות וקצת עיוותים. הצורה הגאומטרית שלו היא לא מושלמת. ולכן הנחת היסוד שלהם שאפשר למדוד קשת של קו אורך ולגזור ממנה את כל ההיקף ולהגיע לדיוק מקסימלי הייתה מתברר פשוט לא נכונה. אי אפשר לעשות את זה, לפחות לא לגמרי בדיוק. האירוניה הכי אכזרית היא שהמטר הזמני שקבעו בזמנו היה למעשה יותר קרוב למידה האמיתית של אחד חלקי 10 מיליון מאשר המטר הסופי. כלומר, כל המסע הזה, כל השנים האלה, כל המאמץ הזה, התוצאה שלהם בסוף הייתה לקבוע מטר שהוא טיפ-טיפה פחות מדויק ממה שהיה קודם. אבל זה משנה בכלל? מטר הוא מטר. מה זה משנה האורך שלו? שמעתם פעם מישהו מתלונן על זה שהמטר קצר מדי? כמה אנשים היום בכלל יודעים שהמרחק הזה היה אמור להיות אחד חלקי 10 מיליון של משהו? היה אפשר להחליט גם על כל מידה אחרת ולהכריז שהיא מטר, מי היה שם לב? למי אכפת? ובגישה הזאת, מי היה צריך את כל המשימה הזאת? כל השבע שנים האלה, כל התלאות האלה... זה לא היה טוב לכלום. אולי. ואולי כן, כי זה כן נתן משהו. זה נתן מידות מדויקות יותר למפה של צרפת, וזה נתן מידע חדש על הצורה של כדור הארץ. אבל יותר מזה, זה נתן סיפור טוב. כי לקבוע את המטר זה לא מספיק. היה צריך שהאנשים יקבלו אותו ויסכימו להשתמש בו. וכדי שהאנשים יקבלו את הדבר החדש הזה היה צריך פרסום, היה צריך שיווק, היה צריך סיפור. והסיפור האמיתי על שני האסטרונומים שבילו שבע שנים במסעות לאורך צרפת וספרד והתגברו על כל כך הרבה מכשולים בשביל למדוד את המטר - זה היה סיפור טוב. בלי ספק סיפור הרבה יותר טוב מאשר איזה פקיד באיזה מקום החליט שזאת המידה החדשה וזהו. זה הפך למיתוס שחזר וסופר שוב ושוב בכל פעם שקבעו מחדש את המטר או העבירו אותו למקום חדש. וסיפורים הם חשובים, מיתוסים הם חשובים. הסיפור הזה סייע למטר להתפשט. אז כן, משא ודולאמב הם הסיבה שלמטר יש אורך של מטר. והם טעו. לא נורא. כולם טועים. זה היה הסיפור. Doron Fishler 50:08 הפרק הזה היה מבוסס על הספר 'The Measure of All Things' של קן אלדר שתורגם לעברית גם בשם 'הכל לפי מידה', שמפרט הרבה הרבה יותר אם אתם רוצים את אותו הסיפור אבל עם פי מיליון יותר פרטים והרבה מכתבים שהם כתבו אחד לשני ולאחרים, תקראו את זה. אחרי ההפסקה אז עוד שתי מילים, אוקיי קצת יותר, עוד כמה מילים על הצורה האמיתית של העולם. אם כבר מדברים על הצורה של כדור הארץ. בשבוע שעבר פרסמנו מחדש פרק ותיק יחסית של התשובה שעוסק בצורה של העולם. ושמה אני טוען שוב ושוב שהעולם הוא כדור. ובכל פעם, גם הפעם וגם בפעם הקודמת שהפרק הזה פורסם וגם בכל פעם שאני מדבר על כדור הארץ ועל הצורה שלו, אז תמיד יש, אני מקבל את ההערות הקבועות האלה של אנשים שאומרים שכדור הארץ הוא לא כדור. ואני לא מתכוון לאלה שחושבים שכדור הארץ הוא שטוח, לא, אני מתכוון לאלה שמדייקים יותר, אלה שטורחים ואומרים 'כדור הארץ הוא לא כדור, הוא ספרואיד'. או אם עוד יותר מדייקים, אז גאואיד בכלל שדומה לספרואיד, הוא גאואיד ספרואידי או גאואיד אובלואידי או משהו. הכוונה של כל זה היא שכדור הארץ הוא לא כדור מושלם, אלא הוא קצת יותר רחב בקו המשווה מאשר בקטבים. הוא כדור קצת פחוס שלזה קוראים ספרואיד. ובגלל שאני כל פעם מקבל את ההערות האלה, אז אני רוצה רק פעם אחת ולתמיד לענות להם, אוקיי? הצורה של העולם, אנשים, היא כדור. לצורה הזאת קוראים כדור. אתם יכולים להגיד שהוא ספרואיד, בסדר. הרדיוס של כדור הארץ בקוטב הוא 99.7 אחוז מהרדיוס שלו בקו המשווה. אתם יודעים איך קוראים למשהו שדומה לכדור אבל בעצם הוא מדויק רק ב-99.7 אחוז? קוראים לזה כדור. לא קוראים לזה שום דבר אחר. זה לא שאתם יכולים לזהות משהו עם התאמה כזאת קטנה. זה כל כך דומה לכדור מושלם שאם אתם לא קוראים לזה כדור אתם לא תקראו כדור לשום דבר אחר, כי אין שום דבר בעולם שהוא יותר דומה מזה לכדור. אז אם זה ספרואיד הכל ספרואיד. אז אם אתם מתעקשים שכדור הארץ הוא לא כדור אלא ספרואיד, אז יש לי כמה שאלות עליכם. אתם מעדיפים לשחק ספרואיד רגל או ספרואיד סל? וכשכואב לכם הראש אתם לוקחים ספרואיד נגד כאב ראש? אתם טסתם פעם בספרואיד פורח? כשמשהו מדרדר במהירות אתם מתארים אותו כספרואיד שלג? אני מנחש שלא. אז אני שמח שאתם יודעים מילה גדולה וזה מאפשר לכם קצת להשוויץ, זה נחמד, אבל הצורה של כדור הארץ היא כדור. תודה בשם כולם. זאת הייתה התשובה, דרך אגב. ופרקים אחרים של הפודקאסט הזה אתם כמובן יכולים למצוא באתר של 'עושים היסטוריה' וגם בכל אפליקציה, כולל אפליקציה של רשת 'עושים היסטוריה', גם זה עובד. בעמוד הפייסבוק 'דורון פישלר נגד העולם' אתם יכולים למצוא עדכונים על פרקים חדשים של הפודקאסט הזה וגם עדכונים על הרצאות בכל מיני נושאים ובכל מיני מקומות שאני עושה. ערך את הפרק הזה יותם הלכמי, ייעוץ ותמיכה מורלית אביב שם-טוב, אפי בריק ובן אור הברי. מהנדסת גאודזיה שרה וכטל, עורך ראשי של הרשת רן לוי, ניהול עסקי דני טימור. אני דורון פישלר וזהו איי גס, מה עוד אתם רוצים? זה כדור. Credits 54:35 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>איך להתגונן מאסטרואידים? [התשובה]</title>
        <link>https://mat-mo.github.io/podtext/episodes/htshvbh/yk-lhtgvnn-mstrvydym-htshvbh.html</link>
        <guid>https://mat-mo.github.io/podtext/episodes/htshvbh/yk-lhtgvnn-mstrvydym-htshvbh.html</guid>
        <pubDate>13 בדצמבר 2021</pubDate>
        <description>Transcript for איך להתגונן מאסטרואידים? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה'... תקשיבו לזה. יש 10 חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי הפודקאסט הזה נועד לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. עידן 02:30 היי דורון, מה נשמע? שומע, לא רוצה להלחיץ, אבל הסתכלתי לשמיים ופתאום חשבתי, תגיד מה נעשה אם אסטרואיד בדרך באמת לכדור הארץ? מה עושים? נשלח חללית עם פצצת אטום וברוס ויליס? או כיפת ברזל? יש תוכנית פעולה? דורון פישלר 03:00 זה עידן שאל אותי, ואני רוצה להגיד לעידן קודם כל תרגע. קח נשימה, שתה מים. יש עוד כמה אנשים ששאלו את השאלה הזאת, עזר וגיאור ויובל, אבל חשוב לא להיכנס לפאניקה. אז ככה, בעניין פגיעת אסטרואידים: קודם כל אני כבר דיברתי על זה פעם בפרק 'נחש ברק או אסטרואיד'. אסטרואידים מגיעים בהמון גדלים וצורות. יש זערוריים שהם בייסיקלי גרגרי חול שעפים בחלל, ויש מפלצות בגודל של מאות קילומטרים. עכשיו, כולם מסתובבים להם בחלל ולפעמים פוגעים בכדור הארץ. זה קורה כל הזמן. ובדרך כלל זה לא מדאיג אותנו בכלל. אסטרואידים זעירים פוגעים בכל רגע באטמוספירה והם נשרפים ונעלמים. מצד שני, כידוע היו גם מקרים שבהם פגעו בכדור הארץ אסטרואידים ממש ממש גדולים. כמו ההוא שנפל לפני 66 מיליון שנים במפרץ מקסיקו ועשה מכתש עצום. כשאחד כזה פוגע בכדור הארץ, זה בייסיקלי סוף העולם. האסטרואידים הקטנים לא מטרידים אותנו בכלל כי הם לא באמת גורמים נזק. האסטרואידים הענקיים לא מטרידים אותנו בכלל כי הם לא הולכים ליפול עלינו, לא בזמן הקרוב בכל מקרה. מה שאולי בכל זאת כן טיפה מדאיג זה האסטרואידים הבינוניים. אלה שבסדר גודל של 150 מטר, 200 מטר, 300 מטר. למה אלה? כי הם קטנים מספיק כך שלא כל כך קל למצוא אותם, אבל גדולים מספיק בשביל לגרום לנזק רציני. אסטרואיד של 150 מטר אם הוא נופל על עיר, זה כאילו שתיקחו את כל פצצות האטום שפוצצו אי פעם ותפילו אותם בבת אחת על העיר. דורון פישלר 09:39 בשנת 1998 אסטרואיד עצום התקרב לכדור הארץ ואיים להשמיד את כל החיים עליו. וחללית עם חבורה של גברים אמיצים נשלחה כדי לפוצץ אותו ולהציל את האנושות. פעמיים. פעם אחת בסרט 'ארמגדון' ופעם אחת בסרט 'פגיעה קטלנית'. 'ארמגדון' הוא היותר ידוע. חוץ מזה, 'ארמגדון' הוא גם סרט דבילי באופן קיצוני. הוא מאוד לא מדויק מדעית מהרבה בחינות. הייתה שמועה שבנאס"א כחלק מתוכנית ההכשרה מקרינים להם את 'ארמגדון' ובוחנים אותם בכמה דברים לא נכונים הם יכולים למצוא בסרט. בסרט שולחים את ברוס ויליס בראש צוות של קודחים שעברו אימון של שבוע כדי להפוך לאסטרונאוטים, לקדוח באסטרואיד ולטמון שם פצצת אטום שתפוצץ אותו לשניים. שום חלק מהמשפט הזה לא היה הגיוני. נניח שיש לכם אסטרואיד בדרך ואתם מפצלים אותו לשניים. מה שאתם מקבלים זה שני אסטרואידים בדרך לכדור הארץ. זה לא מאוד שיפר את המצב. אבל מה עם המציאות? יש מצב לעשות משהו דומה לזה במציאות? דורון פישלר 12:44 בנובמבר 2021 שוגרה חללית שקוראים לה DART - Double Asteroid Redirection Test. היא אמורה להגיע בספטמבר 2022 ליעד שלה: דידימוס, או בקיצור דידי. דידי הוא אסטרואיד מסיבי באורך של בערך 780 מטר. ויש לו אח קטן, אסטרואיד אחר שקוראים לו דימורפוס או בקיצור דימה, שהוא קטן יותר, באורך של רק 136 מטר. המשימה של דארט היא למצוא אותו ולהתרסק לתוכו. למה לעשות את זה? המטרה היא להשפיע על המהירות של דימה. דארט שוקלת בערך 500 קילוגרם והיא אמורה להגיע לאסטרואיד במהירות של 6 קילומטר בשנייה. זה מכה רצינית. זה אמור לתת לו דחיפה של בערך 14 מטר בשעה. זה לא הרבה, אבל זה יגרום לו לנוע טיפה יותר מהר. זו הפעם הראשונה אי פעם שבני אדם מנסים בכוונה לשנות את מסלול התנועה של עצם במערכת השמש. דורון פישלר 19:12 באסטרואידים כמו במחלות, מאוד חשוב הגילוי המוקדם. בגלל זה הרבה אנשים עם הרבה טלסקופים מחפשים אסטרואידים. יש תוכנית שנמצאת בפיתוח לניתוח רמת הסיכון של אסטרואידים והיא נקראת ARMOR. כי אם באמת נגלה אסטרואיד שעומד ליפול על כדור הארץ, הדבר הכי חשוב זה כמה זמן מראש גילינו את זה. אם אנחנו מגלים שהוא עומד ליפול מחר - אין שום דבר שיש לנו מה לעשות בעניין. אבל אם מתגלה אסטרואיד שעומד לפגוע בעוד 20-30 שנה, יש מה לעשות. אנחנו אפילו לא צריכים להשמיד את האסטרואיד. כל מה שאנחנו צריכים זה לדאוג שהוא לא יפגע בכדור הארץ. ואם מוצאים אותו מוקדם, זה לא כזה קשה. כשאתם מכוונים למטרה רחוקה עם חץ וקשת, אם תזיזו את היד סנטימטר אחד ימינה, אתם לא תפגעו במטרה. ההבדל הקטן בהתחלה הופך להבדל משמעותי כשהוא מגיע לאזור המטרה. דורון פישלר 23:13 מכיוון שהשינוי שצריך לעשות במסלול הוא כל כך קטן, יש הרבה דרכים לעשות אותו. אפשר לחבר לאסטרואיד רקטה. אפשר להתקין עליו מפרש שמש - האור של השמש מפעיל כוח קטן מאוד אבל מצטבר. אפשר לצבוע את האסטרואיד בלבן. זה נשמע טיפשי, אבל לבן מחזיר יותר אור מצבע כהה, לכן כוח האור של השמש עליו יהיה חזק יותר. אפשר להשתמש בגרביטציה - להטיס ליד האסטרואיד חללית כבדה שלא מתנגשת בו, היא פשוט טסה במקביל אליו ומושכת אותו אליה בגרביטציה. כל הרעיונות האלה מורכבים. למה להסתבך? הרעיון הכי פשוט הוא פשוט לתת לו סטירה. להתרסק עליו. זה נותן לו בומס קטן וזה יכול להספיק. לכן שיגרו את דארט כדי לבדוק מעשית אם התיאוריה הזאת באמת עובדת. דורון פישלר 28:03 בואו נספר לכם על אסטרואיד אחר - קוראים לו 'בנו'. בנו הוא האסטרואיד הכי מסוכן שידוע עליו כרגע. הסיבה שאנחנו יודעים הרבה על בנו היא שראינו אותו ממש מקרוב. נשלחה אליו חללית שקוראים לה OSIRIS-REx. היא נחתה עליו נחיתה רכה ואספה דגימות של סלעים ממנו. בנו מתברר לא נראה כמו סלע אחיד, הוא נראה יותר כמו ערימת עפר מעופפת. פעם בכמה זמן בנו מגיע לקרבת כדור הארץ. וב-24 בספטמבר שנת 2182, הוא יגיע קרוב. אנחנו לא יודעים כמה קרוב, אבל קיים סיכון שהוא יתנגש בכדור הארץ. לא סיכון גדול, הסיכוי מוערך כרגע ב-1 ל-2,700. זה כנראה לא יקרה, אבל זה עלול לקרות. אם הוא יפגע בנו, הוא יעשה פיצוץ בעוצמה של אלפי פצצות אטום בבת אחת. לכן טוב מאוד שאנחנו יודעים עליו 160 שנה מראש. דורון פישלר 36:16 כבר עכשיו יש קונספט למשימת חלל מתוכננת שקוראים לה HAMMER. היא שוקלת 8 טונות והיא מודולרית - או לבוא ולהתנגש באסטרואיד או אשכרה לפוצץ פצצת אטום לידו כדי לתת לו סטירה רצינית ולהסיט אותו מהמסלול. ייקח בערך 7.5 שנים לשגר דבר כזה ועד שהוא נותן לאסטרואיד את הסטירה. אז מה נעשה אם יתגלה אסטרואיד? כנראה לא נמות. יש תוכנית. עובדים על זה. יש כיפת ברזל נגד אסטרואידים. אני קורא לתוכנית ההגנתית שלי 'אחלה בחלה' - ארגון חלל למניעת השמדה באמצעות חדירה לחגורת האסטרואידים. זאת התשובה. דורון פישלר 37:16 אחרי הפרסומת, עוד פרק של עלילות ספינת החלל 'חגית'. פעם היינו משמיעים פרקים של סדרה שנקראת ספינת החלל חגית. מאז שאורח הסאונד דור קומט כבר לא איתנו, הסדרה ירדה. אבל עכשיו יש לנו עוד דור בחברה, דור שפיר. ולכן שוב אנחנו איתכם בעוד פרק של ספינת החלל חגית - הדור הבא. קפטן 38:00 יומן הקפטן, תאריך בין-כוכבי 3-4-4-4-4-4-4-4-3. אנחנו נמצאים בשליחות חשובה וקריטית מאי פעם. לפני כמה ימים התקבלה הודעה שהתגלה אסטרואיד בשם דני, אסטרואיד בגודל של 84 טריליון פמטומטר שנמצא במסלול ודאי אל כדור הארץ. ועלינו, ספינת החלל חגית, לעצור אותו בכל דרך אפשרית. חדר משוטים 38:41 קפטן כאן חדר משוטים, אנחנו הגענו ליעד. משוטים קדימה! חדר נשק 38:53 תותחים פוטוניים מוכנים? הם צריכים עוד 5 דקות בתנור. חדר מכונות 39:00 קפטן, הנורה של החסר מים בווישרים דלוקה, ומילאנו כבר מים אבל היא עדיין דולקת. אנחנו לא יודעים מה לעשות! קפטן 39:13 אני מרגיש שלא כולנו לוקחים את העניין הזה ברצינות הראויה. הגענו לנקודה. זה הזמן להציג על המסך הראשי! חיי הגלקסיה, אני לא רואה כלום. אנחנו פונים לכיוון הנכון? רב פקדת סמיש 39:43 היי מה קורה? איבדנו אסטרואיד? האסטרואיד פה אצלי בכיס. הנה. זה האסטרואיד בגודל 84 טריליון פמטומטר, כן. זה אומר 8 סנטימטרים. קפטן 40:13 ובכן, עוד משימה מוצלחת הגיעה לסיומה וכך הצלנו את העולם בעזרת הצוות הנועז של ספינת החלל חגית. תגידי, את זרקת עליי אסטרואיד עכשיו? סליחה קפטן. מלחמת אסטרואידים! הצטרפו אלינו בשבוע הבא לעוד פרק. דורון פישלר 41:06 זאת הייתה התשובה. אם אתם רוצים לשלוח עוד שאלות, אתם יכולים לעשות את זה דרך הטופס באתר 'התשובה'. עדכונים על עוד פרקים והרצאות אפשר למצוא בעמוד הפייסבוק 'דורון פישלר נגד העולם'. עורך הסאונד שלנו יותם הלכמי. צוות ספינת החלל חגית: שלי נוי, דור שפיר, בן אורברי, רן לוי, אפרת וכטל, רונית כפיר, אביב שם טוב. תודה רבה ולהתראות.
        ]]></content:encoded>
    </item>
    
    <item>
        <title>אז מה הייתה השאלה - סיכום 2021 [התשובה]</title>
        <link>https://mat-mo.github.io/podtext/episodes/htshvbh/z-mh-hyyth-hshlh-sykvm-2021-htshvbh.html</link>
        <guid>https://mat-mo.github.io/podtext/episodes/htshvbh/z-mh-hyyth-hshlh-sykvm-2021-htshvbh.html</guid>
        <pubDate>27 בדצמבר 2021</pubDate>
        <description>Transcript for אז מה הייתה השאלה - סיכום 2021 [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>מי באמת גילה את אמריקה? (שידור מעודכן) [התשובה]</title>
        <link>https://mat-mo.github.io/podtext/episodes/htshvbh/my-bmt-gylh-t-mryqh-shydvr-m-vdkn-htshvbh.html</link>
        <guid>https://mat-mo.github.io/podtext/episodes/htshvbh/my-bmt-gylh-t-mryqh-shydvr-m-vdkn-htshvbh.html</guid>
        <pubDate>10 בינואר 2022</pubDate>
        <description>Transcript for מי באמת גילה את אמריקה? (שידור מעודכן) [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה: יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 היי, אני דורון וזה פרק לא חדש של 'התשובה'. חלק מהסיבה לזה היא שכמו חצי מהעולם עכשיו, גם אני לא לחלוטין בריא. אין לי קורונה, כנראה, כלומר יצאתי שלילי בבדיקות, אבל יש מבחר גדול של וירוסים לבחור מהם מתברר, וגם אני נדבקתי במשהו. אני בהתחלה לא יכולתי לדבר בכלל, עכשיו כמו שאתם שומעים אני כן מדבר, אבל היכולת שלי לדבר למרחקים ארוכים לא במיטבה כבר כמה זמן. בכל אופן, זו רק אחת מהסיבות שאנחנו עכשיו בפאוזה קטנה מהמרוץ האינסופי לעשות פרקים חדשים כל הזמן. במקום זה אנחנו חוזרים לעבר, לארכיון, לבחור פרקים מהעבר, קצת לנער, לנקות מהאבק, לעשות פוליש ולהעלות מחדש. הפרק הזה למשל, הפרק על גילוי אמריקה, זה היה במקור אחד הפרקים הראשונים של 'התשובה' והוא עלה במקור בגרסה טיפ-טיפה שונה. היו בו מתברר כמה טעויות קטנות שעכשיו תיקנו. מכיוון שאני מכיר את נתוני ההאזנה אני יודע שהסטטיסטיקה מראה שרובכם לא שמעתם את הפרקים האלה אף פעם, את הפרק הזה רוב האנשים פשוט לא שמעו. אז אם אתם מהמאזינים הוותיקים מאוד ואתם כבר שמעתם את הפרק הזה פעם, אז שששש... אל תספרו לאלה שלא שמעו אותו. שיחשבו שזה פרק חדש לגמרי, כאילו מאיפה הם ידעו? ששש, אל תגלו להם. אוקיי, תכף מתחילים. ילדי קיבוץ גשור 04:45 שלום דורון, אנחנו רצינו לדעת למה עדיין אומרים שקולומבוס גילה את אמריקה? דורון פישלר 04:57 ובכן, אחת העובדות הכי בסיסיות וידועות בהיסטוריה היא שבשנת 1492 קולומבוס גילה את אמריקה. אבל למעשה אם מדקדקים בפרטים, קולומבוס לא באמת גילה את אמריקה. הנוער של היום יודע יותר מדי, קשה להפתיע אותו. אוקיי, אז אם כולנו בעצם יודעים שקולומבוס לא באמת גילה את אמריקה, למה אנחנו ממשיכים לדבר על זה שקולומבוס גילה את אמריקה? או לחלופין, אם הוא כן גילה את אמריקה, אז מה זה כל הדיבורים על זה שבעצם לא? מי גילה את אמריקה? זאת השאלה, תכף תבוא התשובה. אם גדלתם ביקום, אז יכול להיות שזה הסיפור ששמעתם על קולומבוס: בשנת 1492 כריסטופר קולומבוס רב החובל האמיץ יצא למסע נועז כדי להוכיח אחת ולתמיד שהעולם עגול. בזמנו של קולומבוס כולם עוד חשבו שהעולם שטוח! ושאם תשוטו רחוק מדי לכיוון כלשהו פשוט תפלו מהקצה. רק קולומבוס החכם ידע שזה לא באמת ככה. והוא אסף כמה ספנים אמיצים ושלוש ספינות והפליג מערבה. והוא אמנם לא הקיף את העולם, אבל הוא מצא את העולם החדש. הוא הגיע לאמריקה! וכמובן כולם הרעיפו עליו עושר ואהבה והוא והאינדיאנים יצאו בריקודים וכך עידן חדש נולד. כן, אז כמעט שום דבר בסיפור הזה לא נכון. הנה הסיפור היותר אמיתי על קולומבוס. בשנת 1492 אף אחד לא חשב שהעולם שטוח. הם ידעו שהעולם עגול כבר כמעט 2000 שנה ידעו שהעולם עגול. היוונים כבר ידעו שהעולם עגול. הם שמו לב שספינות שמפליגות רחוק שוקעות כאילו אל מתחת לאופק, וכשנודדים בעולם פתאום רואים כוכבים אחרים במקומות אחרים ושכל הגיאוגרפיה של העולם פשוט לא מסתדרת אם הוא שטוח. כל אדם משכיל ידע שהעולם הוא כדור. כריסטופר קולומבוס, נווט שגדל בגנואה, מקום שהיום הוא איטליה, אבל חי בפורטוגל, הוא היה איש משכיל ולכן הוא כמובן ידע כמו כולם שהעולם עגול. הדבר שבו הוא לא הסכים עם כולם זה מה הגודל של העולם הזה. אנשים חכמים מאוד כבר חישבו ברמה לא רעה בכלל של דיוק מה הגודל של הכדור הזה שאנחנו חיים עליו. לקולומבוס היה חישוב משלו והוא הגיע למסקנה שלמעשה הכדור הזה הוא קטן בהרבה ממה שכל האחרים חשבו. הוא טעה. הוא טעה לחלוטין. העולם פשוט לא קטן כמו שקולומבוס חשב. אבל מכיוון שהוא חשב שהעולם כזה קטן, הוא חשב שיהיה די קל להקיף אותו. האירופאים בזמנו של קולומבוס ידעו שבמזרח הרחוק יש מקומות כמו סין והודו ויפן - הם קראו לכל האזור הזה בגדול ה'אינדיז', כלומר הודו - ושיש שם כל מיני דברים מגניבים כמו זהב ותבלינים, והאירופאים מתו על התבלינים מהאזור הזה שהם קראו לו הודו, דברים אקזוטיים כמו פלפל. אבל זה היה מאוד רחוק ולהביא תבלינים משם היה מסע ארוך וקשה. וקולומבוס חשב שאפשר לקצר בהרבה את המסע הזה אם במקום להפליג מזרחה מפליגים מערבה. נלך מסביב לעולם ונגיע ישר לסין או הודו ונביא משם את התבלינים. אז הוא הלך למלך פורטוגל ואמר לו שיש לו רעיון מצוין איך להביא תבלינים בזול, רק תממן לי משלחת של ספינות להפלגה מערבה. אז מלך פורטוגל נועץ עם הנווטים והאסטרונומים שלו והוא אמר לקולומבוס: 'לא, טמבל. זה לא יעבוד, כי כדור הארץ יותר גדול ממה שאתה חושב'. אז קולומבוס פנה לגנואה שבה הוא נולד והציע להם את אותו הדבר, ושם אמרו לו: 'לא, טמבל. זה לא יעבוד'. אז הוא פנה למלך אנגליה שאמר לו: 'לא, טמבל. זה לא יעבוד'. אז הוא פנה למלך ומלכת ספרד והם אמרו לו: 'לא, טמבל. זה לא יעבוד. רגע, יודע מה? בדיוק נגמרה לי מלחמה, יש לנו עודף ספינות והסיכוי הקלוש שאתה לא מדבר שטויות יכול להביא לנו המון כסף, אז יודע מה? בסדר. קח שלוש ספינות, תפליג מערבה וביי, אנחנו לא ממש מצפים לראות אותך בחיים יותר'. אז קולומבוס לקח את שני האחים שלו, גם הם קולומבוסים, ושלוש ספינות שתלמידי בתי ספר באמריקה שיננו את השמות שלהם במשך שנים - נינייה, פינטה וסנטה מריה - והפליג מערבה. וכמובן הוא לא הגיע להודו כי הוא היה טמבל והתיאוריה שלו לגבי גודל העולם הייתה מאוד לא נכונה. אבל הוא כן הגיע למשהו אחר. עכשיו מילה על אמריקה. אמריקה היא יבשת מאוד גדולה. ובאיזשהו מובן זה קצת מפתיע שהאירופאים לא ידעו עליה קודם. כי זה לא באמת קשה למצוא את אמריקה. פשוט קחו ספינה מנקודה כלשהי באירופה או באפריקה, תפנו לכיוון מערב בגדול ותפליגו. לא משנה באיזה כיוון בדיוק אתם מפליגים, בסוף אתם תגיעו לאמריקה. זאת יבשת מאוד מאוד גדולה, קשה לפספס אותה. ובכל זאת אלפי שנים ואף אחד, או כמעט אף אחד לא עשה את זה. זה פשוט כי זה אולי פשוט על הנייר להגיע לאמריקה, אבל בכל זאת יש אוקיינוס באמצע ובשביל לעשות את זה צריך לקפוץ לתוך חלק במפה שהיה פשוט ריק. ספינות באותו זמן אמנם עשו מסעות ארוכים, אבל כמעט כל הזמן נשארו במקומות שמהם רואים את היבשה. פשוט לשוט לתוך הכלום שבקצה המפה ולקוות שיש שם משהו חוץ ממים - זה כמו לרוץ לתוך לילה חשוך בלי פנס. אין לכם מושג מה תמצאו שם. כדי לעשות את זה צריך להיות מאוד אמיץ או כמו במקרה של קולומבוס, להיות מאוד בטוח בעצמך וטועה. אז אחרי מסע ארוך מערבה, שלוש הספינות של קולומבוס הגיעו. הם לא הגיעו לאמריקה. הם הגיעו לאיזשהו אי קטן בבהאמאס, אגב עד היום לא ברור בדיוק איזה אי זה היה. עכשיו ליד האי הזה היו עוד איים אז הם קצת דילגו בין אי לאי כשהם כל הזמן מקווים שהיבשה הבאה שהם יגיעו אליה תהיה הודו. ובבאופן מפתיע אף אחת מהן לא הייתה הודו. הם כן עברו ליד קובה ובסופו של דבר עצרו לחנייה ארוכה באי גדול שקולומבוס קרא לו 'לה איסלה אספניולה', כלומר האי הספרדי. ועד היום קוראים לו היספניולה. בכל מקרה הוא לא התקרב במסע הזה למרחק של פחות מ-400 קילומטר מהחוף הקרוב ביותר של אמריקה. אז כבר בשלב הזה אפשר לסכם שזה בטח לא נכון להגיד שבשנת 1492 קולומבוס גילה את אמריקה, כי הוא מילולית לא ראה את אמריקה בכלל בשנה הזאת. קולומבוס כן הגיע ליבשת אמריקה בסופו של דבר, אבל זה היה במסע השלישי שלו שש שנים אחר כך. ובשלב הזה הוא כבר לא היה האירופאי הראשון שהגיע לשם כי היה חוקר אחר, ג'ון קבוט, שהגיע לצפון אמריקה לפניו. בהיספניולה קולומבוס והצוות שלו פגשו אנשים שחיו שם. אנשים פשוטים בלי הרבה טכנולוגיה ובלי הרבה בגדים. קולומבוס עדיין היה בטוח שהוא נמצא איפשהו ליד הודו ולכן הוא קרא לאנשים האלה 'הודים', אינדיאנים. עכשיו כמובן הם לא היו הודים. למעשה יש מעט מאוד אנשים בעולם שהיו פחות הודים מהאנשים האלה שחיו כמעט הכי רחוק מהודו שיכול להיות. אבל משום מה השם המאוד מאוד לא נכון הזה נדבק להם. כי בגלל הטעות המטופשת של קולומבוס עד היום קוראים להם אינדיאנים, כלומר הודים. נכון שהיום זה מאוד לא פוליטיקלי קורקט להשתמש במילה אינדיאנים, משתמשים בשם 'אמריקאים ילידים'. אבל עד ממש לא מזמן המילה הכי מקובלת לגבי ילידי אמריקה הייתה אינדיאנים, כמו ב'קאובואים ואינדיאנים'. גם כשאני חושב עליהם המילה הראשונה שקופצת לי לראש היא אינדיאנים וזה קצת מוזר שהמילה הזאת שרדה כל כך הרבה זמן. הייתם מצפים שמתישהו ב-500 השנים האחרונות מישהו יקום ויגיד: 'חברה, עם כל הכבוד לקולומבוס הם לא אינדיאנים, כאן זה לא הודו. זה נראה לכם כמו הודו?'. בכל אופן, בחזרה לקולומבוס. אז מה שהוא והאחים שלו והאנשים שלהם עשו בהיספניולה ל'הודים' האלה, זאת הסיבה שהרבה אנשים לא חושבים היום שמגיע לו כבוד של מגלה או שיחגגו משהו או שיקראו משהו על שמו. בהתחלה כשהספרדים רק פגשו את תושבי האי שהשם שבו הם קראו לעצמם היה 'טאינו', הם היו מאוד ידידותיים וניסו לתקשר איתם וללמוד את השפה שלהם ולסחור איתם ולברר אם יש באי הזה במקרה זהב. אבל במשך הזמן הם גילו שמכיוון שלהם היו רובים ולטאינו לא היו רובים, הם יכלו להכריח את הטאינו לעשות מה שהם רוצים פחות או יותר, והתחילו להעביד את הטאינו ולהכריח אותם לכרות בשבילם זהב. ומי שלא הביא מספיק זהב, כרתו לו יד או אוזן. ומכיוון שלא היה הרבה זהב בהיספניולה והטאינו נאלצו לבלות את כל הזמן שלהם בכרייה בשביל הספרדים, הם לא יכלו לעבד את האדמה שלהם ולשרוד וכל התרבות שלהם שהייתה שם מאות שנים התמוטטה בין לילה. האנשים היו רעבים והרבה מאוד מהם התאבדו. עכשיו לא, כריסטופר קולומבוס לא בעצמו הרג כל אחד מהאנשים האלה באופן אישי. ועדיין הוא היה זה שיזם את המסע הזה, הוא היה המנהיג. לא היה רעיון ובגלל הרעיון הזה שלו 100 אלף איש מתו. אז השמדת העם הזאת קרויה על שמו וזה לא מסוג האנשים שבדרך כלל אנחנו שמחים להקים לזכרם פסלים. עכשיו צריך להגיד שקולומבוס לא היה מאוד יוצא דופן לזמנו, כן? הוא חי במאה ה-15 ובואו נגיד שהיחס לתרבויות ועמים שונים היה שונה אז ממה שהוא היום. גזענות הייתה המצב הקיים והרבה פעמים אנשים לא ממש היססו להרוג או לשעבד אנשים אחרים אם הם במקרה היו בצבע או בצורה קצת שונים מהם. אבל אפילו לתקופתו, מה שקרה בהיספניולה היה רע. זה היה כל כך רע שבסופו של דבר מלך ומלכת ספרד שלחו מישהו אחר כדי שייקח את השלטון בהיספניולה מקולומבוס בכוח וישלח את קולומבוס והחברה שלו באזיקים בחזרה לספרד. קולומבוס, אני ממש מצטער אבל אין לי שום דרך אחרת להגיד את זה, היה פשוט חתיכת חרא של בנאדם. וכמה שזה מצער היחס של קולומבוס לאנשים שהוא פגש לא היה יוצא דופן. בעקבות התגלית הזאת שלו ספרדים ואירופאים אחרים התחילו להגיע גם לאמריקה עצמה ופגשו את התושבים הילידים שלה, ומה שקרה לטאינו די חזר על עצמו. מיליונים מתו במלחמות ובעבדות ובמגפות במהלך הכיבוש האירופי של אמריקה. לגבי תושבי אמריקה המסע של קולומבוס היה הדבר הכי גרוע שקרה בהיסטוריה. אבל בלי שום קשר לאיך שהוא היה בתור בנאדם, אפילו אם הוא היה איש נורא ורוצח וסוחר עבדים, אם קולומבוס גילה את אמריקה אז הוא גילה את אמריקה. אבל קשה להגיד שקולומבוס גילה את אמריקה גם מסיבות אחרות. למשל העובדה שעד סוף חייו הוא לא הבין מה הוא גילה בכלל. הוא עדיין התעקש שהודו נמצאת ממש מעבר לפינה ושאם הוא רק יצליח לעקוף את האי הגדול הזה בדרך הוא יגיע משם ישירות לסין ולתבלינים שלה ולפלפל שלה. הוא אף פעם לא הכיר בטעות שלו. אבל עוד יותר חשוב מזה, קולומבוס לא גילה את אמריקה כי הוא פשוט לא היה הראשון שהגיע לשם. יש כל מיני סיפורים אחרים על אנשים שחצו את האוקיינוס האטלנטי והגיעו לאמריקה הרבה לפני קולומבוס. למשל ברנדן מקלונפרט. ברנדן הוא קדוש נוצרי שנולד במאה החמישית, כלומר 1000 שנים לפני קולומבוס. ויש סיפור עליו על איך שהוא יצא למסע מאירלנד בספינה בחיפוש אחר גן עדן. הוא חשב שגן עדן הוא אי בצד מערב. אז הוא שט עם 14 נזירים אחרים במסע שנמשך שבע שנים שבו הם מצאו בדרך כמה איים ובסופו של דבר הם הגיעו לגן עדן, שהוא אי גדול מאוד רחוק במערב עם הרבה מאוד עצים והם הסתובבו עליו 40 יום ולא הצליחו להגיע לצד השני שלו ומשם הם הפליגו חזרה לאירלנד. וואלה, גן עדן נשמע באופן חשוד מאוד כמו אמריקה. העניין הוא שהסיפור המלא של ברנדן הוא ארוך ויש פה הרבה פרטים שנשמעים איך להגיד פחות אמינים. כמו למשל שבדרך הוא והנזירים שלו עצרו על אי שהתברר להם שהוא בכלל לוויתן מאוד גדול. ושהם היו באי מלא ציפורים ששרו פסוקים מהתנ"ך. ושהם פגשו בדרך על סלע בודד באמצע הים את יהודה איש קריות מהברית החדשה, שמת כבר 500 שנה בשלב הזה. והוא סיפר להם שכן זה באמת הוא והוא באמת מת, הוא בגיהינום רוב הזמן אבל אל הסלע הזה בים הוא יוצא לחופש בשבתות וחגים. באמת, זה אשכרה מה שהיה כתוב בסיפור של ברנדן. כלומר זה אחלה סיפור, אבל לא מאוד מאוד אמין. כמובן יכול מאוד להיות שהסיפור הזה מבוסס על סיפור אמיתי, כלומר באמת היה הנזיר הזה והוא באמת הפליג מערבה ומצא שם אי מאוד גדול וחזר. ולסיפור הזה נוספו במשך הזמן הרבה מאוד קישוטים שהם פחות מדויקים. עדיין במשך הרבה זמן זה נחשב לבלתי אפשרי פשוט כי הספינות שהיו לאירים בתקופה הזאת היו זעירות. אלה ספינה זה מילה גדולה בשבילם, אלה סירות באורך של 11 מטר. לחצות את האוקיינוס בסירה כזאת לא נשמע הגיוני בכלל עד שב-1976 הרפתקן בשם טים סברין עשה בדיוק את זה. הוא בנה סירה כזאת באותן טכנולוגיות שהיו קיימות במאה החמישית ושט בה מאירלנד לקנדה כדי להוכיח שהמסע של ברנדן היה יכול לקרות. כמובן זה שזה היה יכול לקרות לא אומר שזה באמת קרה. הוכחות - אין. יש עוד כל מיני סיפורים וטענות אחרות על אנשים שהגיעו לאמריקה לפני קולומבוס, חלקם נשמעים אמינים יותר, חלקם פחות. יש סיפור על נסיך ולשי בשם מאדוק שהפליג לאמריקה בערך בסביבות שנת 1100 פלוס-מינוס. יש תיאוריה שאפריקאים הגיעו לאמריקה לפני קולומבוס, שנשענת על זה שמלך פורטוגל בתקופת קולומבוס היה משוכנע שקולומבוס פספס את העיקר ושקיימת יבשת גדולה דרומית לאיים האלה שהוא מצא לפי זה שהוא שמע שאפריקאים סחרו עם יבשת כזאת. יש ספר שנקרא '1421' של גאווין מנזיס שהוא די פופולרי בשנים האחרונות ובו הוא טוען שמי שגילה את אמריקה ואת כל יתר העולם היו הסינים, שב-1421 צי ענק של ספינות יצא מסין והגיע לאפריקה ועבר את אפריקה והגיע לאמריקה ומשם המשיך עד לניו זילנד. זו תיאוריה מאוד מעניינת וגם מאוד מאוד לא נכונה, אין אף היסטוריון רציני שמאמין לשטויות האלה. יש תיאוריות על זה שהיפנים גילו את אמריקה. יש הרבה כאלה וכולם אולי נכונים ואולי לא, אבל אין שום ראיות מוצקות לאף אחד מהם. ויש את לייף אריקסון. לייף אריקסון הוא ויקינג. ושני דברים לגביו. קודם כל השם הפרטי שלו הוא או לייף או ליף תלוי את מי שואלים איך לבטא את זה. ושם המשפחה שלו זה לא אריקסון כי האופן שבו שמות נורדים עובדים זה שקוראים לבן על שם האבא. לייף זה השם הפרטי שלו והוא הבן של אריק, אריק-סון. אגב אריק האבא של לייף הוא אריק האדום שהיה בפני עצמו חוקר ומגלה, הוא גילה את גרינלנד. לייף ניווט וחקר בפני עצמו והוא שמע סיפור על מישהו שהספינה שלו נסחפה בסערה מערבה מגרינלנד והוא ראה שם יבשה. אז בסביבות שנת 1000 לספירה, כלומר כמעט 500 שנה לפני קולומבוס, לייף ניסה לבדוק את העסק והפליג בעצמו לשם ואכן מצא יבשה חדשה שהוא קרא לה 'וינלנד', כלומר ארץ היין. והוא והמלווים שלו נשארו שם שנה וגידלו הרבה ענבים ואז חזרו לגרינלנד. ובדרך חזרה הוא גם אסף כמה ויקינגים אחרים שהספינה שלהם גם היא נסחפה בסופה והתנפצה על חוף אמריקה, ככה שזה נשמע כאילו שזה דבר שקרה כל הזמן. עכשיו הסיבה שאנחנו בכלל שמענו את הסיפור הזה זה שזה מסופר בסאגות נורדיות. הנורדים, כלומר ויקינגים, לא מאוד אהבו לכתוב. הם לא השאירו הרבה חומרים כתובים אבל הם כן היו ממש טובים בלהעביר סיפורים בעל פה, הסאגות שלהם. עכשיו סיפורים שעוברים מפה לאוזן לאורך מאות שנים נוטים להיות לא הכי אמינים כי לכו תדעו איזה פרטים נוספו באמצע. ואמנם במקרה הזה לייף אמנם לא טוען שהוא עצר להפסקה באי של ייננים ששרים שירים של כוורת או משהו כזה, אבל עדיין אז יש סיפור על ויקינג שהגיע לאמריקה. סבבה, יש הרבה סיפורים. אבל ההבדל בין הסיפור של הוויקינגים לבין הסיפורים האחרים זה שלא, יש הוכחות. ב-1960 זוג ארכיאולוגים נורבגים מצאו בניופאונדלנד בקנדה מה שהתושבים המקומיים חשבו שהוא שרידים של אמריקאים ילידים. אבל הם חפרו ובדקו את המקום וגילו שם שרידים ויקינגים. זה היה בעצם יישוב ויקינגי. אין שום ויכוח בעניין, יש ראיות פיזיות. אם זה באמת לייף אריקסון שגר שם או מישהו אחר וכמה בדיוק מהסיפור שלו נכון, את זה אנחנו לא יודעים. אבל גם אם כל שאר הסיפורים לא נכונים אנחנו יודעים בוודאות שהוויקינגים הגיעו לאמריקה 500 שנה לפני קולומבוס. וככל הידוע לנו לייף עשה את כל זה בלי לרצוח עמים שלמים בדרך, שזה נחמד, למרות שלא הייתי נותן לו את הכבוד רק על סמך נחמדות. בכל זאת גם הוויקינגים לא ממש היו ידועים באדיבות ונימוסי השולחן הטובים שלהם. אז זה אומר שלייף אריקסון גילה את אמריקה? אה, גם לא ממש. פשוט כי אמריקה לא הייתה צריכה שיגלו אותה. כל הדיבורים האלה על מי היה הראשון שהגיע לאמריקה הם קצת מגוחכים כשמתייחסים לזה שאף אחד מהם לא היה הראשון. היו שמה אנשים עוד קודם. האמריקאים הילידים, ה'הודים' האלה, לא היו צריכים שיגלו להם את אמריקה, הם כבר היו שם. כך שעצם הדיבור הזה על גילוי אמריקה זה קצת גזעני, כאילו שזה גילוי רק כשאנשים לבנים מצאו את המקום הזה. אגב איך ה'הודים' הגיעו לאמריקה? המוצא של כל בני האדם הוא מאפריקה, אז איך הם הגיעו לשם? התשובה המקובלת היום היא שהם הלכו לשם. בצד השני של אמריקה נמצא מצר ברינג, המקום שבו הקצה של אמריקה והקצה של אסיה כמעט נוגעים אחד בשני. עדיין יש באמצע איזה 80 קילומטר של ים. אבל לפני כמה עשרות אלפי שנים היה עידן קרח קטן, הקרחונים גדלו, פני הים ירדו - כלומר בדיוק ההפך ממה שקורה היום - ובמצר ברינג נוצר גשר יבשתי שאפשר היה פשוט ללכת עליו. ואנשים הלכו עליו. הם מן הסתם לא היו מודעים לזה בכלל שהם עוברים ליבשת אחרת, אבל זה מה שהם עשו. אחר כך פני הים עלו בחזרה ובודדו אותם על היבשת הזאת והאנשים האלה הפכו לאבות אבותיהם של כל תושבי אמריקה המקוריים. הם היו באמת בני האדם הראשונים שהגיעו לאמריקה והם עשו את זה לפחות 18 אלף שנה לפני שקולומבוס נולד. טוב, אז אם אנחנו יודעים שקולומבוס לא היה הראשון שהגיע לאמריקה וגם לא האירופאי הראשון שהגיע לאמריקה, למה אנחנו ממשיכים לדבר על קולומבוס בתור זה שגילה את אמריקה? כי למרות הכל הוא קצת כן. הנה העניין. עם כל הכבוד לוויקינגים של לייף, המסע שלו מבחינה היסטורית לא שינה כלום. היו כמה ויקינגים שחיו באמריקה במשך איזה שנה ויכול להיות שהם נפגשו ודיברו או נלחמו עם אמריקאים ילידים, אבל אז המושבה שלהם ננטשה וכולם די שכחו מזה. ויכול להיות שהיו עוד אנשים מאירופה או אפריקה שביקרו באמריקה לפני כן וחזרו, אבל אף אחד לא זוכר אותם. למסעות האלה לא הייתה שום השפעה רצינית על יתר ההיסטוריה. לעומת זאת המסע של קולומבוס ב-1492 ולא משנה שהמסע הזה לא באמת הגיע לאמריקה עצמה, לזה הייתה משמעות. כי המסע הזה היה תחילתו של הכיבוש האירופי של אמריקה. בעקבות המסע הזה הגיעו מסעות אחרים וספרדים ופורטוגלים ובריטים התחילו להתיישב באמריקה וזה שינה הכל. האירוע הזה של המפגש בין התרבות של אירופה לבין אמריקה היה מה לעשות אחת מנקודות הציון הכי חשובות בהיסטוריה. כי כל דבר שקרה בהמשך הושפע מזה. זה כמובן השפיע מאוד על התרבות של תושבי אמריקה בכך שזה כמעט חיסל אותם לגמרי. ועד היום הסיבה שבדרום אמריקה מדברים ספרדית ופורטוגזית זה בגלל שהיו הספרדים והפורטוגזים שהגיעו לשם ראשונים. אבל לא רק העולם החדש הושפע מהגילוי אלא גם העולם הישן. כי המאבק על השליטה בעולם החדש, כלומר אמריקה, הפך להיות הסיבה העיקרית למלחמות ומאבקים בין המעצמות האלה, כך שכל יחסי הכוחות שלהם בכל המאות שאחר כך הושפעו מזה. המון זהב שהגיע מאמריקה שינה לחלוטין את הכלכלה של אירופה. והיה אחר כך גם המקרה שבו כמה מושבות בריטיות באמריקה החליטו שהן לוקחות לעצמן עצמאות וכך נוצרה ארצות הברית שהפכה למעצמה הכי חזקה בעולם. היסטורית גילוי אמריקה היה עצום. אבל אפילו יותר מזה, אתם מרגישים את גילוי אמריקה בכל פעם שאתם אוכלים. אכלתם היום עגבנייה? צ'יפס? פופקורן? שוקולד? עישנתם סיגריה? כי כל הדברים האלה: עגבניות ותפוחי אדמה וקקאו ותירס וטבק - כולם הגיעו מאמריקה. הם לא היו קיימים באירופה לפני כן ותסכימו איתי שעולם בלי שוקולד וצ'יפס הוא עולם שונה מאוד מעולם בלי הדברים האלה. כל השינוי הזה התחיל ב-1492. אז מה הייתה השאלה? למה אנחנו ממשיכים להגיד שקולומבוס גילה את אמריקה למרות שהוא לא? כי אנשים אוהבים כותרות קצרות ופשוטות. זה נכון שטכנית קולומבוס לא גילה את אמריקה ולא היה הראשון שם משום בחינה, אבל את המשפט 'בשנת 1492 קולומבוס יצא למסע שהביא אותו לקרבת אמריקה מה שבישר על תחילת כיבוש אמריקה על ידי האירופאים למרות שנעשו כבר מסעות לאזור הזה בעבר שלא הותירו חותם היסטורי' - את זה קצת יותר קשה לזכור מאשר את המשפט 'קולומבוס גילה את אמריקה'. זאת פשוט כותרת פשוטה יותר. זאת הייתה התשובה. דורון פישלר 30:35 אבל עוד עניין קטן שלא הספקתי לדבר עליו. המקום הזה שדיברתי עליו כל הזמן, אמריקה. למה קוראים לו ככה? נדבר על זה קצת אחרי ההפסקה, שבה בטח נדבר על מזרנים או משהו. היי, חזרנו. דורון פישלר 30:52 [מוזיקת מעבר ופרסומות] דורון פישלר 31:59 יש הרבה דברים שנקראים על שם אנשים. רחוב ארלוזורוב נקרא על שם ארלוזורוב. העיר הרצליה נקראת על שם הרצל. ישראל נקראת על שם ישראל, כלומר יעקב אבינו ששינה את השם שלו לישראל. ודי מקובל שכמה שהאיש יותר גדול וחשוב, ככה הדברים שנקראים על שמו יהיו יותר גדולים וחשובים. לאבות המייסדים של מדינה נותנים ערים שלמות, לאנשים פחות חשובים יהיה להם מזל אם אי פעם יקראו על שמם איזה מעגל תנועה. הדבר הכי גדול בכדור הארץ שנקרא על שם בנאדם הוא אמריקה. זאת היבשת היחידה שנקראת על שם בנאדם. אמריקה הצפונית והדרומית זה שטח עצום, הייתם מצפים שמי שיקראו על שמו את כל הדבר הזה יהיה איש מאוד חשוב. ומכיוון שכולם מאמינים שקולומבוס גילה את אמריקה, היה מתבקש שהשם של היבשת הזאת יהיה 'קולומביה'. אבל הוא לא. אמריקה נקראת על שם אמריגו וספוצ'י. וכאן נשאלת השאלה: מי זה אמריגו וספוצ'י? ומה הוא עשה שיקראו על שמו את כל היבשת הזאת? אמריגו וספוצ'י היה נווט וחוקר בתקופה של קולומבוס שהצטרף גם הוא לכמה מהמסעות לאמריקה. הוא לא היה הראשון והוא לא היה במסעות הראשונים ממש. אבל הוא הסתובב שם והתרומה העיקרית שלו לדיון על אמריקה הייתה שהוא נחשב לראשון שאמר: 'תקשיבו, הדבר הזה שאנחנו נמצאים עכשיו כאן זה לא הודו. זה גם לא איזה איים בסביבות הודו, זאת יבשת. יבשת נפרדת לגמרי'. עדיין זה שהוא גילה שזאת יבשת לא נתן לו את הזכות לקרוא לה על שמו. מי שעשה את זה היה בכלל מישהו אחר: מרטין ולדזמילר. ולדזמילר לא היה ספן בכלל ומעולם לא שט לאמריקה. הוא היה קרטוגרף גרמני, כלומר הוא הדפיס מפות. ובשנת 1507 הוא הוציא מפה חדשה ועדכנית של העולם. המפה הזאת נראית מאוד מוזר היום, היא לא מלבנית וגם לא אליפטית אלא במין צורה של כדור טניס מעוך, והיא כמובן מאוד לא מדויקת כי הרבה מאוד על העולם שוולדזמילר לא ידע בשלב הזה. אבל זאת הייתה המפה הראשונה שבה מופיעה היבשת החדשה בתור יבשת חדשה. כלומר היא נמצאת במקום הנכון, היא לא ליד אסיה והיא לא קבוצת איים קטנה. זאת יבשת. ובמפה הזאת השם שמופיע על היבשת הוא 'אמריקה' על שם אמריגו. למה דווקא אמריקה? בספר ההסבר שהתלווה למפה הזאת שנכתב כנראה על ידי השותף של ולדזמילר, הוא אמר שיש יבשת חדשה ושנתגלתה על ידי קולומבוס והספן הנועז והמוכשר אמריגו וספוצ'י. לא כל כך ברור למה, אבל ולדזמילר מאוד העריץ את וספוצ'י שכמה פעמים הוא מזכיר כמה שהוא אדיר ומצוין, ומבחינתו קולומבוס הוא אחד שגם כן היה שם. אז הוא כותב שם: 'אני לא רואה סיבה שלא יקראו ליבשת החדשה אמריקה'. המפה הזאת הודפסה ב-1000 עותקים וכנראה שכל מי שנחשב קיבל אותה וככה השם הזה תפס. מה שמראה שבסופו של דבר זה לא משנה מי באמת מגלה את הדברים, מי שקובע בסוף זה זה שמצייר את המפה. זאת הייתה התשובה. כל הפרקים של 'התשובה' נמצאים באתר הבית שלנו, רן-לוי דוט קום סלאש דה-אנסר, וגם באפליקציה של רשת עושים היסטוריה ובכל אפליקציית פודקאסטים אחרת. עדכונים על פרקים חדשים של 'התשובה' ועל הרצאות שלי ועל דברים אחרים אתם יכולים למצוא את כל זה בעמוד הפייסבוק 'דורון פישלר נגד העולם'. דור קומט מפיק ועורך את התוכנית, אביב שם-טוב ייעוץ ותמיכה מוראלית וניהול מכירות, רן לוי העורך הראשי, דני טימור המנהל העסקי, שרה סילבצקי מנהלת קהילות, אני דורון פישלר, ביי ביי.
        ]]></content:encoded>
    </item>
    
    <item>
        <title>כמה ימים יש בשבוע? (שידור מעודכן) [התשובה]</title>
        <link>https://mat-mo.github.io/podtext/episodes/htshvbh/kmh-ymym-ysh-bshbv-shydvr-m-vdkn-htshvbh.html</link>
        <guid>https://mat-mo.github.io/podtext/episodes/htshvbh/kmh-ymym-ysh-bshbv-shydvr-m-vdkn-htshvbh.html</guid>
        <pubDate>24 בינואר 2022</pubDate>
        <description>Transcript for כמה ימים יש בשבוע? (שידור מעודכן) [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי הפרסומת הזאת נועדה לכם. דורון פישלר 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:32 רשת עושים היסטוריה. התשובה, עם דורון פישלר. דורון פישלר 03:52 היי, זה דורון ושלומי טוב, תודה ששאלתם. עדיין, זה לא פרק חדש של התשובה, זה עדיין פרק מחודש. הכל בסדר, אני בסדר, אנשים התחילו לדאוג לי, פשוט הכל טוב. הפודקאסט לא הסתיים או משהו, יהיו פרקים חדשים, עוד קצת סבלנות. הפרק הזה הוא לא פרק חדש, גם הפעם זה בינתיים פרק שיצא כבר בעבר אבל עם שדרוגים קטנים. יש תוספת קטנה בפרק הזה שלא הייתה במקור, שהיא פשוט עובדה כזאת נפלאה שכששמעתי אותה אמרתי זה יהיה פשע נגד הפודקאסט אם היא לא תוזכר פה. ואם לא שמעתם עדיין את הפרק הזה בכלל אז זה לא משנה, פשוט תשכחו ממה שאמרתי. חוץ מזה, צריך להגיד, בנוסף לקרדיטים שכלולים כבר בפרק, יותם אלחמי עשה את העריכה המחודשת. אז זה הפרק, אני רק מזהיר מראש הוא טיפה קצר, אבל זה בסדר שהוא קצר, אין בעיה עם זה שהוא קצר. טוב, ביי. דורון פישלר 05:05 השאלה הפעם היא שאלה מאוד נפוצה, אני קיבלתי אותה מכמה אנשים, והשאלה היא זאת: כמה ימים יש בשבוע? התשובה היא שבעה. זאת הייתה התשובה. אם גם אתם רוצים לשלוח שאלות, אתם יכולים לעשות את זה בטופס שנמצא בעמוד של התשובה באתר של רשת עושים היסטוריה. אפיק וערך דור קומץ, אביב שם... מה? כאילו קצר מדי? אה, טוב, נראה אם יש על מה להרחיב. אוקיי. משפחת מלכה שאלו אותי למה יש שבעה ימים בשבוע והאם תמיד היו שבעה ימים בשבוע. והם לא היו היחידים. גם עידו וגם דוד וגם ירדן שאלו דברים מאוד דומים. זאת שאלה נפוצה. אז, האם תמיד יש ותמיד היו שבעה ימים בשבוע? התשובה היא לא. בסדר, אני אפרט. מיד אחרי זה. דורון פישלר 07:12 נכון לפעמים אתם קמים עם הרגשה של יום חמישי? כלומר, אני יודע שיום שני היום, אבל לא יודע למה מהבוקר תקוע לי בראש שיום חמישי. אני כל הזמן כאילו מוכן לסוף שבוע ואני הולך בסוף להיות מאוכזב שיום שישי לא הגיע אחר כך. זה החגים שדופקים את השעון הביולוגי של הימים בראש, ואני יודע שהחגים היו לפני כמה חודשים, לא משנה. ואז לפעמים אתם יכולים לשאול רגע למה, למה היום לא יום חמישי? היום זה יום כמו כל יום אחר, השמש עלתה כמו בכל יום. השמש לא עולה בצורה שונה בשבת מאשר ברביעי. זה פשוט כולם החליטו משום מה שהיום יום שני. מי החליט? מי החליט בשבילי איזה יום היום? ומי אמר בכלל שאני צריך לחיות בשבוע של שבעה ימים? יום הוא דבר שאנחנו רואים אותו קורה. השמש זורחת בבוקר, שוקעת בערב, ואז למחרת, אם לא קרה משהו מאוד בלתי צפוי, היא זורחת שוב. חודש זה גם דבר שאנחנו יכולים לראות אותו קורה לפי הירח. הירח מתמלא לאט לאט ואחר כך מתרוקן. הזמן בין ירח מלא אחד לבא אחריו הוא בין 29 ל-30 ימים. שנה אמנם קצת יותר קשה לראות את זה קורה, אבל עדיין, אחרי החורף בא הקיץ וחוזר חלילה. ועם קצת אסטרונומיה וחישובים לא מאוד פשוטים אפשר גם לדעת מה האורך של שנה, שזה 365 ימים בערך. אז כל הדברים האלה הם תופעות שמתרחשות בעולם הטבעי, אנחנו יכולים לראות אותן קורות. אבל שבוע? שבוע זה לא דבר שקורה. אין שום תופעה טבעית בין הירח וכדור הארץ והשמש או משהו כזה שקורית בדיוק כל שבעה ימים. אין שום דרך להסתכל על השמיים או על מזג האוויר או גובה השמש או הרוח או משהו ולדעת לפי זה איזה יום היום בשבוע. שבוע זאת המצאה. זה פרק זמן שבני אדם המציאו בשביל הנוחות של עצמם. אז למה היה צריך שבוע? פשוט כי חודש זה יותר מדי ויום זה פחות מדי. אנשים צריכים משהו שיהיה ארוך יותר מיום אבל קצר יותר מחודש. כי יש דברים שצריך לעשות פעם בכמה ימים. זה כנראה מאוד בסיסי כי העובדה היא שהשבוע הומצא כמעט בכל מקום בעולם. בכל מקום שיש בו לוח שנה, הלוח הזה כולל סוג כלשהו של שבוע, כלומר יחידת זמן שהיא בין יום לחודש. עכשיו איך בדיוק זה הומצא? מי המציא את השבוע? זה מסוג השאלות שאי אפשר לדעת כי זה פשוט היה ממש ממש מזמן. אנחנו יכולים רק לשער איך זה קרה. למשל, ברומא העתיקה הרבה מאוד אנשים היו חקלאים. הם לא גרו בעיר עצמה אלא הם גידלו את התבואות שלהם בחוות מחוץ לעיר. פעם בכמה זמן הם היו צריכים להגיע לעיר כדי למכור את הסחורות שלהם ולקנות לעצמם מצרכים לימים הקרובים. וכמובן הזמן הכי טוב למכור בו הוא הזמן שבו כל האחרים מגיעים לאותו מקום כדי לקנות. לכן פעם בכמה ימים היה יום שוק. כל מי שרצה למכור או לקנות ידע שביום הזה הם מגיעים לכיכר כדי למכור ולקנות. וכיוון שהרבה יותר אנשים נמצאים בעיר באותו זמן, זה היה בדיוק הזמן גם למכור להם בידור, הצגות, קרקס, תחרויות ספורט בקולוסיאום. בינתיים האנשים שלא הלכו לשוק פשוט נחו. לילדים היה חופש מבית ספר. בקיצור פסטיבל, יש יום מיוחד פעם בכמה זמן. יום השוק הזה היה צריך לקרות לעיתים די קרובות, כי אתם לא יכולים למכור לאנשים סחורה רק פעם בחודש. אם אתם רוצים בננות, אתם לא יכולים להצטייד בהן רק פעם בחודש כי הן לא יחזיקו מעמד חודש. מצד שני אי אפשר לעשות יום שוק כל יום. אז היה צריך להיות פעם בכמה ימים. זה עדיין לא שבוע, זה פשוט יום מיוחד אחד פעם בכמה ימים. אבל ברגע שיש יום מיוחד אחד פעם בכמה ימים, כל שאר הימים באים אחריו. כי הרי אתם צריכים לספור את הימים עד ליום השוק ולהתארגן ליום השוק, אז כולם עקבו ומדדו אחרי מספר הימים לפני או אחרי יום השוק. ואז הספירה הזאת הופכת לדרך מאוד טובה לתאם תאריכים. כשאנשים מתאמים ביניהם זמנים במקום להתחיל לברר את התאריך המדויק בחודש וכל זה, מאוד פשוט להגיד משהו כמו 'מתי ניפגש? ביום השני אחרי יום השוק הבא'. ומהר מאוד 'היום השני אחרי יום השוק' הופך פשוט ל'יום שני'. וככה פתאום יש לנו שבוע עם ימים ושמות. אנחנו לא יודעים אם זה בדיוק מה שקרה בכל מקום שבו המציאו את השבוע, אבל סביר שבכל מקום קרה משהו די דומה. כי יש דברים שאנשים פשוט צריכים לעשות פעם בכמה ימים. לנוח למשל, אנשים צריכים לנוח. זה קשה לעבוד יום אחרי יום אחרי יום, אז יום המנוחה פעם בכמה ימים זה פשוט רעיון טוב. לכן הרעיון הזה של שבוע, של מחזור של כמה ימים, חוזר שוב ושוב ושוב בכל מקום. אבל ה'כמה ימים' האלה, זה חייב להיות שבעה ימים? לא. ממש לא. כי יום השוק הזה ברומא שדיברתי עליו למשל, הוא לא קרה פעם בשבעה ימים, הוא קרה פעם בשמונה ימים. השבועות שלהם היו באורך של שמונה ימים. ויש הרבה דוגמאות אחרות. במצרים העתיקה לוח השנה שלהם כלל שבועות של עשרה ימים, כששני הימים האחרונים בכל שבוע היו לפחות לגבי חלק מהאנשים ימי חופש. בלוח השנה הסיני היה דבר מאוד דומה. כל חודש שיש בו 29 או 30 ימים מחולק לשלושה שבועות, כלומר בכל שבוע יש או עשרה או תשעה ימים, כשבדרך כלל יום חמישי הוא יום מנוחה, כלומר הם נחים ביום החמישי והעשירי של כל שבוע. בלוח השנה האצטקי היו שני מחזורים, אחד של שבועות, אם זה בכלל עדיין נכון להשתמש במילה הזאת עכשיו, של שלושה עשר ימים ואחד של חמישה ימים, כשכל יום חמישי הוא יום שוק. באפריקה, בעיקר במערב אפריקה, ניגריה, טוגו, בנין, גאנה וקונגו, יש הרבה מאוד קבוצות אתניות עם הרבה לוחות שנה משלהם עם שבועות באורך של חמישה או שישה או תשעה או עשרה ימים, אבל הכי פופולרי ביניהם הוא השבוע באורך של ארבעה ימים. והעובדה שהמקור של המחזור הזה הוא ימי שוק ברורה מזה שבכמה מהשפות שם המילה לשבוע היא המילה לשוק. כל זה לפי האינציקלופדיה לשבועות, ויקיפדיה. אז יש הרבה אפשרויות וזה בהחלט לא חייב להיות תמיד שבע. דרך אגב, עוד עובדה מעניינת בקשר לקשר בין ימי השבוע לשוק. בטג'יקיסטן, שדרך אגב עוד עובדה מעניינת בקשר לטג'יקיסטן, יש מדינה כזאת, אז עיר הבירה של טג'יקיסטן והעיר הכי גדולה במדינה היא דושנבה. והמשמעות של השם דושנבה בטג'יקית היא 'יום שני'. כלומר השם של העיר הוא 'יום שני'. למה? כי במקור העיר הזאת גדלה במקום שבו היה שוק, השוק של ימי שני, אז למקום הזה קראו 'השוק של יום שני', מה שהפך בהדרגה לפשוט 'יום שני'. וזה נהדר כי זה מאפשר לטג'יקים להגיד דברים כמו 'אנחנו נפגשים אז ביום ראשון ביום שני? אה רגע, אני לא יכול להגיע ליום שני ביום ראשון. אז מתי אתה כן יכול להגיע ליום שני? בשלישי. סבבה, אז ניפגש ביום שלישי ביום שני. כן, אחלה.' דורון פישלר 13:15 אז איך הגענו למצב שבו בכל העולם משתמשים בשבוע של שבעה ימים דווקא? זה הגיע שוב מרומא. כי רומא בשלב כלשהו ניתנה נוצרית. והנוצרים להם היה שבוע משלהם, שבוע של שבעה ימים. היה להם יום קדוש פעם בשבוע, כלומר פעם בשבעה ימים, שהוא היום שבו צריך ללכת לכנסייה ולשמוע דרשות ולהתפלל וכל זה. היום הזה הוא יום ראשון כמובן. אז ככל שהנצרות התפשטה יותר ויותר, האנשים שמרו את יום הראשון לקדשו. עכשיו זה לא ביטל את יום השוק. במשך כמה זמן שני השבועות רצו במקביל, כלומר יום ראשון כל שבעה ימים ויום שוק כל שמונה ימים, ולפעמים הם עלו אחד על השני ולפעמים לא, וזה בטח היה מאוד מבלבל. לכן במשך הזמן המנהג הזה של השבוע של שמונה ימים פשוט הפסיק. אפשר להניח שגם ימי השוק עברו להשתבץ בשבוע של השבעה ימים, אולי ליום שלישי. הרומאים לקחו את השבעה ימים הנוצרים האלה ונתנו להם שמות יפים של כוכבי לכת ושל אלים, וככה יום ראשון נהיה יום השמש, ויום שני הוא יום הירח, ושבת הוא Saturday, כלומר היום של סטורן. מכאן המסלול ברור. רומא והנצרות מובילות למנהג בכל אירופה, ואירופה מובילה מאות שנים אחר כך לקולוניאליזם והפצת המנהגים שלה בכל העולם. ולכן בכל העולם היום משתמשים בשבוע של שבעה ימים, ובהמון המון שפות שונות ליום שני יש שם שהמשמעות שלו היא יום הירח. אבל רגע, מאיפה הנוצרים קיבלו את הרעיון הזה שלהם של שבוע של שבעה ימים? הם כמובן קיבלו אותו מהיהודים. הנצרות הייתה ענף משונה של היהדות, נצרות זאת יהדות עם חבילת הרחבה. ויהודים כבר עבדו עם שבוע של שבעה ימים עם יום אחד קדוש עוד הרבה הרבה קודם. לפחות מ-600 לפני הספירה ויכול להיות שעוד קודם ליהודים היה שבוע של שבעה ימים. לוח השנה היהודי הוא המקרה הכי עתיק שידוע עליו בעולם של שבוע שעובד כמו השבוע שלנו היום, כלומר שבעה ימים שלא תלויים בשאר לוח השנה, כלומר לא כל חודש מתחיל ביום ראשון דווקא ולא כל שנה מתחילה ביום כלשהו. כלומר זה שהיום בשבוע יש שבעה ימים בכל העולם, זה מגיע מהיהודים. נכון שיש איזושהי אי הסכמה בין היהודים לנוצרים בקשר לאיזה יום הוא היום הקדוש שחייבים לשמור, אם זה שבת או ראשון, ובהמשך הגיע האסלאם שהעביר את היום החשוב ליום שישי בכלל, אבל לפחות כולם מסכימים לגבי האורך של שבוע. אז היום בכל העולם יודעים איזה יום היום, יש לנו שבוע של שבעה ימים, כולם עובדים ככה, כולם רגילים לזה, והרגלים קשה לשנות, בעיקר הרגלים דתיים. כשמשהו קדוש, או לפחות כשהרבה אנשים מאמינים שהוא קדוש, אי אפשר לשנות אותו. ולכן בכל מקום שבו הדת השלטת הייתה נצרות או אסלאם או אתם יודעים יהדות, ברור ששבוע יהיה שבוע עם שבעה ימים. וגם במקומות שבהם זה לא חלק מהדת המקובלת כמו סין או יפן, שבוע של שבעה ימים הוא בכל זאת הנורמה כי ככה כל האחרים עושים ולזה אנשים רגילים. וקשה לשנות הרגלים. כדי לשנות הרגל שמושרש כל כך עמוק למשך מאות שנים צריך מהפכה. דורון פישלר 16:12 ובאמת הזמנים היחידים שבהם נעשה ניסיון רציני לשנות את השבוע היו מהפכות. אחת מהן צרפתית. המהפכה הצרפתית הייתה המהפכה הכי מהפכנית בתולדות המהפכות. זה לא כמו שהיום מכל דבר עושים מהפכה, מהפכה בארוחת הבוקר, מהיום אנחנו נאכל את הקורנפלקס עם יוגורט במקום עם חלב, מהפכה! לא. זאת הייתה מהפכה אמיתית ששינתה סדרי עולם לגמרי. פשוטי העם והאיכרים החליטו שנמאס להם מכל העסק הזה של מלכים ופאודליזם וחלוקה למעמדות, דברים שמאז ומעולם היו, והפכו לגמרי את הסדר עם רעיונות חדשים כמו חירות, שוויון ואחווה, והמון דברים שנראו לגמרי מובנים מאליהם בוטלו ובמקומם נכנס סדר חדש. ועם השוונג המהפכנים הצרפתים החליטו לשנות גם דברים שלא היו ישירות קשורים לשלטון, כמו למשל להכניס לשימוש כסף חדש ושיטה חדשה למדוד דברים וגם לנסות לוח שנה חדש. חלק מהשינויים שהם עשו תפסו, כמו למשל השיטה המטרית, זה עבד, אנחנו משתמשים בה עד היום. חלק מהם לא כל כך, כמו למשל הניסיון לעשות שעון עשרוני שבמקום 24 שעות ביום יהיו בו 10 שעות שבכל אחת מהן 100 דקות, אני בטוח שכבר סיפרתי את זה מתישהו. בכל אופן אחד מהחידושים היה לוח השנה החדש, לוח השנה המהפכני, כי לוח השנה המסורתי הוא לגמרי עולם ישן. זה הסדרים הישנים אנחנו לא רוצים אותו, אנחנו רוצים משהו חדש לגמרי. אז קודם כל הם התחילו את הספירה מהתחלה, כי לספור את השנים מאז לידת ישו לא מעניין אותנו, אנחנו נתחיל לספור מאז האירוע הכי חשוב בעולם שהוא המהפכה. ולכן השנה הראשונה שבה פעל לוח השנה החדש הזה, ברוב העולם קראו לה 1793, אבל בצרפת לא קראו לה ככה, קראו לה שנת אחת. עכשיו הצרפתים כמו ששמתם לב היו מאוד בקטע של עשר, הם חילקו הכל לעשיריות ולמאות, אבל השנה היא באורך של 365 ימים בערך, אז אם הם היו יכולים הם בהחלט היו משנים את השנה ל-100 ימים והם לא יכלו, כי השמש וכדור הארץ לא התרשמו מהמהפכה הצרפתית והמשיכו להסתובב בחלל בדיוק כמו קודם. מה שהם כן יכלו לעשות זה לנסות להפוך את לוח השנה להכי מסודר והכי עשרוני שרק אפשר. לכן בלוח השנה המהפכני לא היו כמו בלוח השנה שלנו חודשים שהם לפעמים 30 ימים ולפעמים 31 ולפעמים 28 וכל הבלגן הזה. בלוח השנה המהפכני שנה בנויה מ-12 חודשים, בכל חודש יש בדיוק 30 ימים, כל חודש מחולק לבדיוק שלושה שבועות שבכל אחד מהם יש בדיוק עשרה ימים. וכמובן את כל השטות הזאת לקרוא לימים על שם אלים גם את זה אנחנו לא אוהבים, אז הם קראו לימי השבוע פשוט יום ראשון, יום שני, יום שלישי, יום רביעי, יום חמישי, יום שישי, יום שביעי, יום שמיני, יום תשיעי ויום עשירי. עכשיו מכיוון שהשבועות והחודשים הם חלק מאותה מערכת אין בלבול, אם אתם יודעים את התאריך בחודש אתם יודעים איזה יום היום. ה-1 בחודש הוא תמיד יום ראשון וגם ה-11 בחודש וה-21 בחודש. ה-30 בחודש הוא תמיד יום עשירי. זה בהחלט יותר מסודר. עדיין יש עם זה כמה בעיות. בעיה ראשונה שמתעוררת היא ש-12 חודשים כפול 30 יום זה לא יוצא 365, זה יוצא 360 ימים בדיוק. אז מה עושים עם החמישה ימים שנשארו? אז התשובה היא שהחמישה ימים האלה היו בונוס. הם מגיעים בסוף השנה, הם ימי חג מיוחדים והם לא שייכים לאף חודש. ומכיוון שימי השבוע הם חלק מהמבנה של החודש, חמשת הימים האלה גם לא אף יום בשבוע. כלומר כשאתם נמצאים בימים האלה אז היום לא יום ראשון ולא שני ולא שלישי ולא תשיעי ולא כלום, הימים האלה מחוץ למשחק. יש יום עשירי של החודש האחרון, חמישה ימי חג ואחר כך מתחילים את הספירה שוב עם יום ראשון. עכשיו בעיה אחרת עם השבוע של עשרה ימים היא שיש בו עשרה ימים עם יום חופשי אחד ביום העשירי, אבל האנשים מאוד לא מרוצים מזה שפעם הם נחו פעם בשבעה ימים ועכשיו פעם בעשרה ימים. לא נורא, יש פתרון. ביום חמישי, היום חמישי מתוך עשרה כן? הם קיבלו עוד חצי יום חופש. כלומר עובדים רק עד הצהריים. אז בסך הכל יש לנו יום וחצי חופש מתוך עשרה ימים שזה חמישה עשר אחוז, שזה בערך אותו הדבר כמו אחד מתוך שבעה ימים שזה ארבעה עשר נקודה שמונה אחוז, אפילו טיפה יותר טוב. אז כולם מרוצים מזה, לא? פייר 21:02 Mais qu'est-ce que j'entends maintenant? Que ce gouvernement de cons m'ont pris un jour de congé! Mais merde alors avec ce gouvernement. Quand je vais avoir du temps à me reposer maintenant? Mais merde alors! On veut l'égalité et la fraternité, mais un jour de congé! Merde! דורון פישלר 21:31 כן, הוא אומר שזה רעיון מטומטם ושהוא רוצה יום מנוחה פעם בשבעה ימים וזה שיש לו אחר צהריים חופשיים ביום חמישי זה לא ממש תחליף כי אם הוא צריך לקום בבוקר זה לא חופש, ואנחנו רוצים שוויון ואחווה וכל זה אבל גם חופש פעם בשבוע בערך. ללוח השנה המהפכני היו עוד מטרות חוץ מפשוט לעשות סדר, הוא נועד בין השאר לא להיות דתי. לנצרות היה לטעמם של המהפכנים הרבה יותר מדי כוח וחלק מהעקרונות של המהפכה היה חופש דת, כלומר שלא תהיה לדת אחת ולא משנה כמה היא פופולרית בלעדיות על החיים של כולם. ז'ילבר רום הוא המתמטיקאי שתכנן את לוח השנה הזה וכששאלו אותו מה המטרה של השבוע עם העשרה ימים הוא אמר מפורשות 'זה כדי להשמיד את יום ראשון', כלומר את יום ראשון הנוצרי. ובשלב מסוים הפכו את זה לחוק, כלומר היה מותר לפתוח את הכנסיות רק ביום עשירי. עדיין מאוד קשה לגמול אנשים מהשבוע שהם רגילים אליו בייחוד אם זה עניין דתי. אם הם רגילים להתפלל ביום ראשון אז הם ימשיכו להתפלל ביום ראשון, כלומר לספור את הימים של השבוע של השבעה ימים. אז השבוע של העשרה ימים לא כל כך תפס. כשאנשים שאלו איזה יום היום ואמרו להם 'יום תשיעי' אז הם כנראה אמרו 'כן אבל אתם יודעים איזה יום היום? יום שני. אוקיי סבבה'. בקיצור העסק לא היה פופולרי ולכן לא לקח המון זמן עד שכולם הרגישו שזה פשוט לא עובד והפסיקו עם זה. כבר בשנת עשר השבוע המהפכני בוטל וחזרו לשבוע הסטנדרטי של שבעה ימים, ושלוש שנים אחר כך נפוליאון כבר היה בשלטון והוא החליט לבטל את כל העסק של לוח השנה החדש. כלומר הוא אמר לא אנחנו לא נמצאים עכשיו בשנת 13 אנחנו בשנת 1806. דורון פישלר 23:19 אז זה היה ניסיון מעניין והוא לא עבד. שוב, כדי לעשות ניסיונות כאלה צריך מהפכות וזה באמת קרה שוב בעקבות מהפכה אחרת. מהפכת אוקטובר. המהפכה הבולשביקית שהובילה להקמת ברית המועצות הקומוניסטית. שוב אותו סיפור, אנחנו הולכים לשנות לחלוטין סדרי עולם, להחריב את העולם הישן, לתת כוח לפועל הפשוט, לעשות דברים חדשים לגמרי. דרך אגב אחת מהתכונות המעניינות של מהפכת אוקטובר היא שהיא התרחשה בנובמבר. למה? גם זה קשור ללוחות שנה שונים, ההבדל בין הלוח היוליאני והגרגוריאני אבל זה עניין שונה לחלוטין אנחנו לא מדברים על כך עכשיו. בכל מקרה המהפכה הבולשביקית הביאה המון רעיונות חדשים וזה יפה להביא רעיונות חדשים. הם היו ברובם רעיונות ממש גרועים. המהפכה הזאת נשמעת קצת כמו שכמה חברים יושבים קצת שיכורים וזורקים רעיונות 'כאילו לא היה כיף אם זה היה ככה' רק שהם ניסו את זה על עשרות מיליוני אנשים במשך עשרות שנים. רעיונות כמו 'אולי לא כל אחד יעבוד לעצמו אלא כל אחד יתרום כמה שהוא יכול ואז פשוט נחלק את כל מה שיש לכולם באופן שווה'. זה רעיון מאוד מאוד יפה, הוא פשוט לא עובד והם גילו בדרך הקשה שזה לא עובד. אבל זה לא היה הרעיון המוזר היחיד שהיה שם, היו עוד. וזה כולל בין היתר את מה שאני חושב שהוא השבוע הכי מופרע שהיה אי פעם בעולם. זה לא התחיל מיד עם המהפכה אבל בשנת 1929 הוחלט בברית המועצות לשנות את לוח השנה. למה? קודם כל כי גם הם מאוד לא אהבו דת. ברוסיה הקומוניסטית אין דת. והרעיון שאנשים מתנהגים לפי לוח שנה דתי הרגיז אותם. הסיבה האחרת הייתה להגביר את הייצור שהכל יעבוד כל הזמן. ולכן ב-1929 הם הנהיגו לוח שנה חדש עם שבוע חדש. בשבוע הזה יש חמישה ימים ואין בו שבת. כלומר אין בו יום מנוחה בכלל, משום שמכונת התעשייה הסובייטית לא נחה לעולם. היא עובדת יום ולילה 24 שעות ביממה שבעה ימים בחמישה ימים בשבוע. היא לא תשבות אף פעם. דורון פישלר 25:42 עכשיו עדיין צריך להכיר בזה שהאדם הפשוט בניגוד למכונת התעשייה הסובייטית חייב לנוח מדי פעם ולכן אנשים צריכים יום מנוחה. אז הסידור הוא כזה. בשבוע יש חמישה ימים. לחמישה ימים האלה אין שמות, יש להם צבעים. אדום, ירוק, סגול, כחול וצהוב. לכל פועל מוצמד באקראיות צבע, ואם אני למשל קיבלתי את הצבע הירוק אז אני הולך לעבודה ביום אדום, אני עובד ביום סגול וביום כחול וביום צהוב, אבל ביום ירוק אני נח. ופועלת אחרת שקיבלה סגול אז היא נשארת בבית בימים סגולים ועובדת בכל שאר הימים. וככה כל אחד נח פעם בחמישה ימים אבל לא ביחד, ותמיד שמונים אחוז מהפועלים עובדים. והתעשייה דוהרת קדימה. גאוני! הכוונה הייתה כנראה שהשבוע הצבעוני יחליף בסופו של דבר את השבוע המסורתי אבל לפחות בהתחלה שתי השיטות היו קיימות במקביל, כלומר היו ימי ראשון, שני, שלישי וגם ימים אדום, כחול וצהוב. כלומר היום היה יכול להיות גם יום שלישי וגם יום סגול ובשבוע הבא יום שלישי הוא בכלל יום ירוק. מבלבל קצת. אבל בסך הכל כולם מרוצים, נכון? יבגני 27:01 Японский городовой! Какой придурок придумал эту фигню? Невозможно жить, невозможно работать! Я получаю зелёный день, а жена получает фиолетовый день. Хочу пойти с женой на пикник, а не могу, она на работе. Спрашиваю босса - когда мы можем пойти на пикник? Никогда! Что это такое вообще? Спрашивает босс - где Миша? А Миши нету, у Миши сегодня жёлтый день. А Миша водит трактор! Нету Миши - нету трактора, нету трактора - нету работы! Все сидят и в дурака играют! Советская машина не отдыхает, но она и не работает! Придурки, сволочи, дебилы, мерзавцы, козлы, кретины, суки позорные, твари, засранцы, уроды, гниды, мудаки, ублюдки, гопники, подонки, скоты, тупицы, жопники! Да чтоб вы все сдохли! דורון פישלר 27:50 כן, אני אשתדל לתרגם. הוא אומר זה רע מאוד, הוא אומר אני מקבל יום ירוק אבל אשתי מקבלת יום סגול, עכשיו אני רוצה לצאת עם אשתי לפיקניק אבל אני לא יכול כי היא בעבודה כשאני בחופש. אז אני שואל בוס שלי מתי אני יכול לצאת לפיקניק עם אשתי, הוא אומר אף פעם לא. אני אומר מה זה פה? ואז בוס שואל איפה מישה, אני אומר מישה לא בא היום למה שהיום יום צהוב. הוא אומר אבל אני צריך מישה למה מישה נוהג מלגזה. אני אומר אין מישה אז הוא אומר אבל אם אין מישה אין מלגזה, אין מלגזה אין סחורה, אין סחורה אין עבודה, כולם יושבים משחקים דוראק כל היום. אני אומר מכונת תעשייה סובייטית לא נחה לרגע אבל לא עובדת! זה התרגום נכון פחות או יותר? אוקיי. מתברר באופן כל כך מפתיע שהרעיון הזה של שבוע חמישה ימים היה רעיון ממש אבל ממש טיפשי. ולכן הוא בוטל תוך זמן קצר מאוד. לוח השנה הזה הוחל בחלק מהמפעלים בברית המועצות, לא כולם, בסוף 1929 והוא בוטל באביב 1931. כלומר בעצם הייתה רק שנה מלאה אחת, 1930, שבה השיטה הזאת עבדה. אבל לפחות יצאו מזה באותה שנה כמה לוחות שנה מאוד מאוד יפים, מאוד צבעוניים. אחרי שהם ראו ששבוע חמישה ימים הזה לא עובד, הסובייטים עברו לשבוע של שישה ימים, כי עדיין לא רצו לחזור לשיטה הדתית של השבעה ימים, אבל לפחות הפעם יום המנוחה היה אחיד לכולם למרבה חוסר המקוריות, לא עשו משמרות בימים. ובמשך תשע שנים לשבוע בברית המועצות היה אורך של שישה ימים. ואז הם החליטו לבטל גם את זה ופשוט לחזור לשבוע של שבעה ימים כי באמת למה לקלקל את מה שעובד. אז מה הייתה השאלה? למה יש שבעה ימים בשבוע והאם תמיד יש שבעה ימים בשבוע. אז לא, לא תמיד. לא חייבים להיות שבעה ימים בשבוע ואפשר בהחלט לעבוד עם שבועות שלא כוללים דווקא שבעה ימים, אבל לפני שעוברים לשיטה כזאת כדאי לבדוק היטב האם אנשים באמת מעוניינים לשנות את השיטה, כי אם לא אתם מקבלים הרבה עצבים מפיאר ומיבגני. דורון פישלר 29:37 זאת הייתה התשובה. אבל אם אנחנו כבר מדברים על עניינים של לוחות שנה חדשים ומשוכללים יש עוד שיטה לעשות את זה בלי לפגוע בשבועות ובואו נדבר עליה עוד מעט. היי, חזרנו. הבעיה עם לוח השנה זה שהוא טיפשי. הוא בלגן, כי הוא שילוב של המון המון דברים. יש לנו שבוע יהודי וחודשים רומאיים ושנה גרגוריאנית וכולם נופלים אחד על השני בלי שום סדר ככה שהאורכים של החודשים לא אחידים ואי אפשר לדעת מתי יצא כל יום בשבוע. זה בלגן. זה עד כדי כך בלגן שכל שנה צריך לקנות לוח שנה חדש, לוח שנה של השנה הקודמת לא מתאים לשנה הנוכחית. החגים לא נופלים על אותם ימים, ימי השבוע לא נופלים על אותם ימים. בטח אפשר לסדר את זה נכון? כל שנה אמורה להיות זהה בדיוק לשנה הקודמת. אז הצרפתים עם לוח השנה המהפכני שלהם ניסו לסדר את זה, ניסו לעשות את זה בצורה מאוד מאורגנת אבל שמה הפכו את השבועות לעשרה ימים ואף אחד לא אהב את זה. אבל האמת שיש דרך לסדר את לוח השנה ככה שהוא יהיה מסודר, שהחודשים יהיה להם אורך קבוע והשבועות יפלו יפה בתוך החודשים ושומרים על השבועות באורך של שבעה ימים ולא עשרה. הדרך היא כזאת. אנחנו נחלק את השנה לחודשים שבכל אחד מהם יש בדיוק 28 ימים. בכל חודש של 28 ימים יהיו ארבעה שבועות של שבעה ימים כל אחד. זה אומר שהיום הראשון של כל חודש הוא יום ראשון, השני בחודש הוא יום שני, ה-13 בחודש הוא תמיד יום שישי. נכון שבכל חודש יש יום שישי ה-13 אז אם אתם מאמינים באמונות תפלות זה קצת פחות מתאים. וככה הכל יסתדר. עכשיו אתם יכולים לשים לב שאולי משהו פה לא בסדר משום שהשנה קצת קצרה מדי אם אנחנו מקצרים את כל החודשים, אבל לזה יש פתרון מאוד פשוט. אנחנו נוסיף עוד חודש. אם יש לנו 13 חודשים בכל שנה ולא 12, תעשו את החישוב, 13 כפול 28 זה מגיע בדיוק ל-364 ימים. לכן כדי לפתור את הבעיה הקטנה הזאת אנחנו צריכים רק להוסיף יום אחד נוסף כל שנה. כמו שהצרפתים הוסיפו חמישה ימים, אנחנו נוסיף רק אחד. יום שיהיה יום בונוס, שיהיה לא חלק משום חודש, לא שום יום בשבוע. יום מיוחד. ואז חוזרים חזרה. ככה כל שנה תהיה זהה לחלוטין לשנה הקודמת, אפשר יהיה להשתמש באותו לוח שנה כל שנה. הכל יהיה נורא נורא מסודר. הרעיון הזה הוא כל כך מוצלח שחשבו עליו יותר מפעם אחת. היו כמה אנשים לאורך ההיסטוריה שניסו לסדר את לוח השנה והביאו בערך את אותו רעיון. כבר ב-1745 הרעיון הזה הוצע לראשונה וב-1849 היה מה שנקרא לוח השנה הפוזיטיביסטי וב-1902 הציעו את לוח השנה הבינלאומי היציב. כולם בעצם אותו הדבר, כלומר זה אותו רעיון כשהשוני ביניהם זה הרעיון של איך הם קוראים לחודשים השונים ומה בדיוק עושים עם היום הנוסף הזה או יומיים בשנה מעוברת. אז חלק מהם הציעו שהיום הנוסף היום המיוחד יהיה קריסמס, או שזה יהיה יום השנה שוב סוג של חג מיוחד כזה. היו כאלה שניסו לתת לכל החודשים שמות חדשים אבל ההצעה שהייתה הכי מפורסמת וכמעט עבדה הייתה לוח השנה הבינלאומי היציב שהציע ב-1902 בן אדם שקוראים לו מוזס ב' קוטסוורת' ולפי השם אתם שומעים שיש לו כרס ומונוקל. הוא היה איש עסקים שהתעסק בעיקר בתחום הרכבות ולוח השנה המבולגן עצבן אותו, אז הוא תכנן את לוח השנה החדש הזה. הוא הציע להשאיר את הכל כמעט אותו דבר כמו שהוא היום שזה טוב בגלל שאנשים רגילים לאיך שדברים היום, זאת אומרת עדיין יהיה ינואר פברואר מרץ אפריל וכל זה, אבל בין יוני ויולי יתווסף חודש נוסף שקוראים לו סול. וההצעה הזאת שלו קצת עבדה, כלומר הוא רצה שזה יהיה לוח השנה הבינלאומי של כל העולם, בפועל הוא הצליח לשכנע את ג'ורג' איסטמן הבעלים של קודאק, חברת קודאק הייתה חברה ענקית בזמנו, אז הוא שכנע אותו להשתמש בלוח השנה הזה ובמשך 65 שנה חברת קודאק השתמשה בחשבונאות שלה בלוח השנה של 13 החודשים. אבל מה שיותר חשוב זה הגיע לאו"ם, כלומר לא ממש לאו"ם, לחבר הלאומים, לא היה אז או"ם. חבר הלאומים היה הגוף האיחוד של המדינות שבהמשך הפך לאו"ם והם בהחלט ניסו לעשות איזה שהוא לוח שנה בינלאומי שכולם ישתמשו בו. הם קיבלו 130 הצעות וההצעה הזאת נבחרה להיות ההצעה הטובה ביותר ואז פרצה מלחמת העולם השנייה והם פשוט ירדו מזה. עכשיו יכול להיות שזה לא היה עובד בכל מקרה בגלל היום הבודד הזה. היום הזה זה הדבר המעצבן. בגלל שזה הכל כמעט שבועות נורמליים אבל עדיין יש יום אחד בשנה שהוא לא אף יום בשבוע ובשביל אנשים ששומרים על השבועות מבחינה דתית זאת בעיה. משום שאם אתם מאמינים שאתם נחים כל יום שביעי משום שזה מה שאלוהים אמר, שאלוהים ציווה לנוח כל יום שביעי, אז אתם צריכים לנוח כל יום שביעי ואתם לא יכולים פעם בשנה להגיד לא רגע חכה יום אחד לא נחשב פוס ואחר כך להמשיך. אז לא היה עובד משום שאנשים היו סופרים את יום שישי בתור יום שבת בשנה שאחר כך ואחר כך את יום חמישי והיינו חוזרים שוב לבלגן הזה. וככה בגלל הדבר הקטן הזה איזה כמעט עבד, כמעט היה לנו משהו מסודר וזה לא הצליח. באסה. דורון פישלר 36:11 עד כאן התשובה. עוד שאלות אתם יכולים לשלוח לי דרך הטופס אותו תמצאו בעמוד של התשובה באתר של רשת עושים היסטוריה. בפייסבוק אני בדורון פישלר נגד העולם ואפשר לקבל שם גם עדכונים על הרצאות שאני עושה ועל כל מיני דברים אחרים. את הפרקים של התשובה אתם יכולים למצוא גם באתר הבית ranlevi.com/the-answer ובאפליקציה של רשת עושים היסטוריה באנדרואיד ובכל אפליקציות פודקאסטים אחרות. בתפקיד פייר: דניאל ליסנר. בתפקיד יבגני: היה מיכאל פרלמוטר. תודה רבה לשניכם. מפיק ועורך: דור קומץ. אביב שם טוב ייעוץ אסטרטגי ותוכן שיווקי וניהול מכירות. העורך הראשי רן לוי. מנהל עסקי דני טימור. מנהלת קהילות שרה סילבצקי. אני דורון פישלר ועכשיו יבוא מקבץ של קללות ברוסית או משהו. ביי. דורון פישלר 37:13 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>תיכף יבוא שקמיסט ועוד השלמות ותיקונים [התשובה]</title>
        <link>https://mat-mo.github.io/podtext/episodes/htshvbh/tykp-ybv-shqmyst-v-vd-hshlmvt-vtyqvnym-htshvbh.html</link>
        <guid>https://mat-mo.github.io/podtext/episodes/htshvbh/tykp-ybv-shqmyst-v-vd-hshlmvt-vtyqvnym-htshvbh.html</guid>
        <pubDate>7 בפברואר 2022</pubDate>
        <description>Transcript for תיכף יבוא שקמיסט ועוד השלמות ותיקונים [התשובה] from התשובה</description>
        <content:encoded><![CDATA[
            דורון 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה. תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרה שובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם, כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים, ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון 02:31 היי אני דורון, זאת התשובה, זה פודקאסט של תשובות לשאלות. דרך אגב, פרט מעניין על הפודקאסט הזה: הוא פעיל, הוא קיים, הכל בסדר. אתם לא צריכים לדאוג, יהיו גם פרקים חדשים, פשוט אני אומר את זה בגלל שהרבה אנשים דאגו בזמן האחרון. אבל זה בסדר, הכל יהיה בסדר. אני הייתי נותן תאריך, אני פשוט לא אתן תאריך מדויק בגלל שאז כל מאזיני העתיד שמאזינים לפרק הזה אז הם יגידו 'למה אתה נותן תאריך, למי אכפת, זה היה מזמן'. והנה העניין: מאזיני העתיד הם הרוב. כאילו על כל האנשים ששומעים את הפרק ביום שהוא יצא יש הרבה יותר אנשים ששומעים אותו יותר מאוחר. ולהם לא אכפת אם הייתה הפסקה של כמה שבועות, בשבילם כל הפרקים אותו דבר. אז מה שאני אומר בקיצור זה שהכל בסדר, יש כמה פרקים בעבודה, יש דברים מאוד מעניינים שיגיעו מאוד בקרוב. זה לא זה. זה לא פרק חדש ממש, זה פשוט טיפה השלמות ותיקונים ותוספות וכאלה דברים. אם זה הפרק הראשון של הפודקאסט שאתם שומעים אז תפסיקו, אל תשמעו את זה, תתחילו מכל פרק אחר שהוא פרק אמיתי. אני הולך כאן להוסיף פרטים לפרקים: 'למה למטר יש אורך של מטר', 'מה יקרה כשהקרחונים יימסו' ו'איך להתגונן מאסטרואידים'. ותהיה גם תוספת חשובה מאוד בקשר לוולרמן. ולסיום תשובה לשאלה ששאלו אותי הכי הרבה פעמים. אם לא שמעתם את הפרקים האלה אז תשמעו אותם קודם בגלל שאני הולך לספוילר אותם. בסדר? יאללה. כלומר, מיד אחרי זה. דורון 04:41 אוקיי היי שוב. הרבה פעמים אנשים מתקנים אותי על דברים קטנים ומעצבנים, כלומר ממש פרטים טכניים שהם לא חשובים והבעיה היחידה היא שהם פשוט לגמרי נכונים ואני באמת טעיתי בהם אז אני צריך להודות בזה. למשל: בפרק על מה יקרה כשהקרחונים יימסו, אז דיברתי שם על הקרחונים הגדולים אלה שנמצאים על הקרח באנטרקטיקה ואמרתי שהקרחונים שבקוטב הצפוני נגיד, אלה שצפים על המים, הם לא משנים לנו בכלל, בגלל שהם לא משנים בשום צורה את גובה פני הים גם אם הם יימסו. זה נכון, חוץ מזה שזה לא. דוד וגם כמה אחרים העירו לי שזה לא באמת נכון. זה כמעט נכון. זה היה נכון אם כל המים היו אותו דבר, אבל הם לא. המים שבאוקיינוסים הם מים מלוחים. הקרחונים שצפים עליהם הם בחלקם לפחות מים מתוקים, כלומר לא הם לא מתוקים, זה מים לא מלוחים, אני לא אוהב לומר מים מתוקים, המים לא מתוקים, אבל זה מים בלי מלח. עכשיו מה זה משנה? זה משנה! משום שמים מלוחים מציפים יותר ממים מתוקים, זאת הסיבה שיותר קל לצוף בים המלח. יש יותר מלח במים וזה גורם לצפיפות המסה של המים עם מלח להיות יותר גבוהה, או עם מים עם חומרים אחרים מומסים בהם. דיברתי על הניסוי הזה שאפשר לעשות, אתם יכולים לקחת כוס מים לשים בה קרח ולמדוד את גובה פני המים לפני שהקרח נמס ואחרי ולראות שזה בדיוק אותו דבר. אבל, וזה מעניין, מתברר שאם אתם עושים את אותו הניסוי רק עם שינוי קטן: אתם מוזגים את המים לכוס ואז אתם ממיסים בפנים קצת מלח, כאילו כמה כפיות מלח ומערבבים, ואז אתם שמים את הקרח, התוצאה לא תהיה אותו דבר. במקרה הזה פני המים כן יעלו. למה? כי דחיסות ומשקל סגולי ופיזיקה ודברים. זה ככה, אוקיי? זה המצב. מה שכל זה אומר זה שאם הקרחונים בקוטב הצפוני יימסו זה כן ישפיע על מפלס המים בכל העולם. פשוט לא הרבה. אנשים ישבו וחישבו כמה זה יוצא. זה יוצא שפני הים בכל העולם במקרה הזה יעלו בערך 4 סנטימטר. מה שלא באמת משנה הרבה, זה לא הדאגה שלנו. עדיין הקרחונים הגדולים באנטרקטיקה זה הדאגה העיקרית שלנו, מה שיכול להשפיע ברמה של מטר. 4 סנטימטר זה מעט אבל זה לא אפס. אז זה לא נכון שזה לא ישפיע על פני הים בכלל. וחשוב לדייק. דורון 07:32 תיקון אולי עוד יותר קטנוני אני חושב ועדיין נכון, זה על משהו שאמרתי בפרק על האסטרואידים על איך להתגונן מאסטרואידים. דיברתי שם על החללית DART, הגשושית שמה שהיא הולכת לעשות זה לגשת לאסטרואיד קטן שקוראים לו דימורפוס שמסתובב מסביב לאסטרואיד יותר גדול שקוראים לו דידימוס ולהתנגש בו כדי להאיץ את המהירות שלו. עכשיו מה שאני אמרתי זה שהיא תתנגש בו מאחורה כדי לתת לו מכה, לתת לו דחיפה קדימה ככה שהוא יזוז יותר מהר. הסיבה שאמרתי את זה היא שזה מה שהבנתי, בגלל שזה הדבר הכי אינטואיטיבי וברור, שפשוט מה עושים, איך גורמים לאסטרואיד לזוז יותר מהר? פשוט מתנגשים בו מאחורה. מתברר שלא! זה לא באמת ככה, זה קצת יותר מורכב מזה. גלעד העיר לי על זה, הוא היה היחיד. רק בן אדם אחד, רק הוא שם לב לזה בגלל שזה באמת הרבה פחות אינטואיטיבי מה שהם באמת עושים. מתברר ש-DART לא הולכת להתנגש באסטרואיד מאחורה. היא מתנגשת בו מקדימה. ועדיין היא גורמת לו לזוז יותר מהר. איך היא עושה את זה? בהתנגשות שלה איתו אז היא משנה את המסלול שלו מסביב לאסטרואיד הגדול יותר למסלול קצת יותר קטן. ודברים שמסתובבים במסלול יותר קטן מסתובבים יותר מהר, כמו שתחנת החלל עושה סיבוב מסביב לכדור הארץ פעם בשעה וחצי, הירח עושה סיבוב מסביב לכדור הארץ בהרבה יותר זמן כי הוא הרבה יותר רחוק. אז היא תשנה קצת את מסלול הסיבוב שלו ובזה תשתנה המהירות שלו, אבל היא לא נתנה לו דחיפה מאחורה. הרבה יותר קשה להבין את זה ולכן אני מבין למה ברוב המקומות שדיברו על הסיפור הזה פשוט השמיטו את הפרט הזה כי זה הופך את העסק להרבה יותר מסובך. עדיין, אנחנו לא יודעים בדיוק בכמה הוא יסתובב יותר מהר, זה מה שהניסוי הזה נועד לבדוק. להתנגש ולראות בדיוק מה יקרה. דורון 09:50 ואם אנחנו מדברים כבר על דברים קטנוניים, אז יש דבר באמת קטן ומעצבן על הפרק 'למה למטר יש אורך של מטר'. עכשיו שוב, אם לא שמעתם את הפרק אז אל תקשיבו לזה בגלל שאני הולך קצת לספוילר פה את הסוף של הפרק. אז דיברתי שם בסופו של דבר על זה שהאורך של קשת של רבע מהיקף כדור הארץ הייתה אמורה להיות 10 מיליון מטר בדיוק, אבל היא לא. היא 10 מיליון ו-2,000 מטר, ולכן יש הבדל קטן, יש טעות קטנה במדידה של 0.2% לא נורא. וכמובן שהרבה אנשים תיקנו אותי ש-2,000 מתוך 10 מיליון זה לא 0.2%, זה 0.02% וזה משנה, זה הבדל, זה הבדל של פי 10. אני טעיתי כי אני לא כזה טוב במתמטיקה. אבל כולם טועים אתם יודעים, זה בדיוק על זה דיברנו. אז זהו, סליחה טעות. דורון 10:52 עכשיו עוד דבר אחד שאנשים שואלים אותי עליו, זה לא תיקון, זה פשוט תוספת. השאלה היא מה עם היתר של השיר עם השקמיסט? בפרק על השיר וולרמן, זה פרק שקוראים לו 'מתי יבוא הוולרמן' וזה פרק שנבחר לא מזמן להיות הפרק הכי פופולרי של הפודקאסט לשנת 2021. ואם שמעתם את הפרק אז אתם בטוח יודעים שיש שם הקלטה של גרסה של הוולרמן, הקלטה מקורית של ארבל פישלר ובושי, וגם קטע קטן מתוך גרסה נוספת של השיר, גרסה עברית שנקראת 'תכף יבוא שקמיסט'. ויש סיבה לזה שזה נקרא ככה, תקשיבו לפרק שם אני מסביר את כל העסק הזה. העניין הוא שאנשים כל הזמן שואלים אותי 'רגע אבל למה אין גרסה מלאה? איפה כל יתר השיר תכף יבוא שקמיסט?' והתשובה היא שאין, כי לא היה דבר כזה. אנחנו הקלטנו, אנחנו כתבנו רק בית אחד. זה כל מה שיש לשיר הזה. אבל אנשים כל הזמן, אנשים נודניקים, אנשים רוצים גרסה מלאה של תכף יבוא שקמיסט. אז טוב, כי יש. אז עכשיו, בהשמעת בכורה, ארבל פישלר ובושי בגרסה המלאה של 'תכף יבוא שקמיסט'. מיד אחרי זה. ארבל פישלר ובושי 12:17 (שירה) היה חייל שהיה קרבי, הוא עשה כפיפות ואכל בריא, אך בלילות כששבר שמירה היה טוחן בורקס. תכף יבוא שקמיסט להביא לנו טרופית וטוויסט, כל יום דופק הפז"ם עד שנלך לבקו"ם. דפקו לו אז תורנות מטבח, לשטוף סירים לנקות הפח, והוא מבלי שום רשות לקח סוכר ותה וערק. תכף יבוא שקמיסט להביא לנו טרופית וטוויסט, כל יום דופק הפז"ם עד שנלך לבקו"ם. מהאגף של החלבי הוא סחב שני קילו גבנ"צ טרי ועשה לכל החברה טוסטים על טרנזיסטור. תכף יבוא שקמיסט להביא לנו טרופית וטוויסט, כל יום דופק הפז"ם עד שנלך לבקו"ם. באפסנאות הוא היה דפר כשביקש M16 מקוצר כי כל שישי נמאס לדפוק באוטובוס ברכיים. תכף יבוא שקמיסט להביא לנו טרופית וטוויסט, כל יום דופק הפז"ם עד שנלך לבקו"ם. שלחו אותו לעשות אבט"ש הוא טחן שמירות ואכל שם קש וקיבל תפקיד של מש"ק ת"ש למרות שיש לו פלטפוס. תכף יבוא שקמיסט להביא לנו טרופית וטוויסט, כל יום דופק הפז"ם עד שנלך לבקו"ם. הוא ביקש קב"ן כי היה אומלל, הוא רצה להיות בקריה בכלל וזעק כשנוכח חשמל: אני עונה הגוס סורמתכ"ל. תכף יבוא שקמיסט להביא לנו טרופית וטוויסט, כל יום דופק הפז"ם עד שנלך לבקו"ם. Soon may the Wellerman come to bring us sugar and tea and rum. One day when the tonguing is done we'll take our leave and go. Go, go... דורון 14:32 אוקיי אלה היו ארבל פישלר ובושי. ועכשיו רק עוד שאלה אחת. אני יודע שאני כבר כמה פעמים אמרתי על דברים שזאת השאלה ששאלו אותי הכי הרבה, אבל בשנה האחרונה הייתה שאלה אחת שהיא בלי שום תחרות השאלה ששאלו אותי הכי הרבה. בלי ספק, הרבה יותר מכל האחרות. השאלה הזאת ממש מטרידה. אנשים ניגשים אליי בהרצאות כדי לשאול אותי ספציפית את השאלה הזאת. והשאלה היא זאת: מה באמת עושה שרה ווכטל? מה המקצוע שלה? וזה זמן טוב להתייחס לשאלה הזאת כי שרה עוזבת אותנו. אחרי די הרבה שנים ב'עושים היסטוריה' שרה מתקדמת הלאה. אז קודם כל כמובן המון בהצלחה. וחוץ מזה זאת באמת ההזדמנות לענות אחת ולתמיד על השאלה הזאת: מה עושה שרה ווכטל? אבל הקטע הוא שאני לא מבין למה זאת כזאת שאלה. אני הרי אמרתי את זה, אמרתי בדיוק מה שרה ווכטל עושה. אני חושב שאני הבהרתי באופן ברור לחלוטין מה שרה עושה. דורון 15:46 מנהלת קהילות זה התפקיד הרשמי שלה למרות שתכלס היא לא רק מנהלת קהילות היא עושה כל כך הרבה דברים היא עושה דברים באתר וכל זה זה התואר שיש לה היא הרבה יותר ממנהלת קהילות. תרגום משוודית שרה ווכטל. אופתלמולוגיסטית שרה ווכטל. קריאה בכפייה שרה ווכטל. אורגת תחתיות לקפה שרה ווכטל. שרה ווכטל כוריאוגרפית קרבות. מהנדסת גיאודזיה שרה ווכטל. שרה ווכטל מספריים. גיאודזיסטית שרה ווכטל. QA שרה ווכטל. שרה ווכטל טכנאית מזגנים. ציידת לקטת שרה ווכטל. ייעוץ ותמיכה מורלית שרה ווכטל. סירוק פנדות אביב שם טוב הם התחלפו. מדריכת יוגה רשמת. מתווכת נדל"ן. שיבוט תרנגולי הודו. מהנדסת גרעין. אתצרית של רוסיה. ועדת אתיקה לענייני לווייתנים. מנהלת קהילות ומאלפת זאורופודים. מאלפת פינגווינים. מנהלת קהילות ומאלפת פינגווינים. מאלפת פינגווינים. מאלפת פינגווינים. מנהלת קהילות ומאלפת פינגווינים. הפינגווינים משתוללים פה חופשי ואי אפשר להשתלט עליהם. דורון 16:39 זהו. חוץ מזה עורך ומפיק יותם אלכמחי, ייעוץ ותמיכה מורלית אביב שם טוב, עורך השיר אן לוי, מנהל עסקי דני תימור. דרך אגב בלי שום קשר לחברה באזור רמת גן דרושה מרחיקת יונים תנאים נוחים למתאימות נא ליצור קשר במד"ר. זאת התשובה, בקרוב מאוד פרק חדש. אני דורון, ביי. קריין 17:01 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדור האלקטרוני בקרו ב-osishistory.com או הורידו את אפליקציית עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>מי באמת היה הראשון שהקיף את העולם? חלק א' [התשובה]</title>
        <link>https://mat-mo.github.io/podtext/episodes/htshvbh/my-bmt-hyh-hrshvn-shhqyp-t-h-vlm-khlq-htshvbh.html</link>
        <guid>https://mat-mo.github.io/podtext/episodes/htshvbh/my-bmt-hyh-hrshvn-shhqyp-t-h-vlm-khlq-htshvbh.html</guid>
        <pubDate>14 בפברואר 2022</pubDate>
        <description>Transcript for מי באמת היה הראשון שהקיף את העולם? חלק א' [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב?', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...', תקשיבו לזה: יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר, כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריינות 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רן לוי 02:32 רשת עושים היסטוריה. רשת עושים היסטוריה. רשת עושים היסטוריה. דורון פישלר 02:49 היי, אני דורון פישלר וזו התשובה. מי היה האדם הראשון שהקיף את העולם? היא שאלה מאוד קלה. זה פרט טריוויה מאוד מאוד ידוע. אני חושב שזה בערך הדבר השני הכי ידוע בעולם על מסעות וגילוי ארצות וכאלה. הדבר הראשון שכולם יודעים זה מי גילה את אמריקה - קולומבוס. זה לא ממש נכון, אבל דיברתי על זה כבר בפרק אחר. הדבר השני הוא מי היה האדם הראשון שהקיף את העולם? מגלן. פרדיננד מגלן. כולם יודעים. אם תכתבו בגוגל 'האדם הראשון שהקיף את העולם', התוצאה הראשונה שתקבלו תהיה הערך על פרדיננד מגלן. כי זה ידוע שהוא היה הראשון שהקיף את העולם. הסיפור על מגלן הוא טיפה פחות ידוע מזה של קולומבוס, אבל בדרך כלל אם אתם שומעים עליו זה משהו כזה. דורון פישלר 03:54 רב החובל הספרדי האמיץ פרדיננד מגלן היה חוקר ארצות נועז שהשאיפה לתגליות בערה בעצמותיו. ויותר מכל הוא רצה להוכיח לכולם אחת ולתמיד את מה שקולומבוס לא הצליח - שהעולם עגול. וב-1519 הוא יצא למסע נועז במיוחד. הוא יצא מספרד עם חמש ספינות והפליג מערבה. ואחרי שלוש שנים של מסעות נועזים, קשיים מרובים והרפתקאות רבות, סערות עזות בלב ים והתקלויות מסמרות שיער עם שבטים פרימיטיביים - בסופו של דבר ספינה אחת בלבד מבין החמש הגיעה חזרה לספרד מהעבר השני. וכך מגלן הפך לאדם הראשון אי פעם שביצע הקפה מלאה מסביב לעולם והוכיח אחת ולתמיד שהעולם הוא אכן עולם עגול. דורון פישלר 04:50 חשוב מה, כל זה לא נכון. כלום. לחלוטין לא נכון. יש פה כמה עובדות בסיסיות שהן נכונות, אבל אין כמעט משפט אחד בסיפור הזה שהוא באמת מדויק. כולל הטענה שמגלן היה האדם הראשון שהקיף את העולם. הוא לא היה. וזאת לא איזה תגלית חדשה ומרעישה שאני מביא פה שזה לא נכון. זה לא שגיליתי איזה ממצא ארכאולוגי חדש שמנפץ את המיתוס. האמת, אם אתם נכנסים לתוצאה הזאת בגוגל שהכותרת שלה היא 'פרדיננד מגלן' ואתם אשכרה קוראים את הטקסט, אז אתם מגלים שרגע, אבל לפי מה שכתוב פה זה לא היה הוא. המשלחת של מגלן כן היתה הראשונה שהקיפה את העולם, דבר שדרך אגב לקח הרבה יותר מ-80 יום. הסיפור שלו הוא באמת הסיפור של המסע הראשון מסביב לעולם וגם, כפי שמתברר אם קוראים קצת יותר לעומק, סיפור מדהים. זה סיפור לא רק על גילויים ומסעות, אלא על תככים וכלכלה ורצח ודת ועקשנות והשאלה שתמיד חוזרת - מי כותב את ההיסטוריה בסופו של דבר? וכמובן השאלה, אם לא מגלן, מי באמת היה הראשון שהקיף את העולם? זאת השאלה. תכף תבוא התשובה. דורון פישלר 06:26 בדיוק לפני 500 שנה וקצת, בשנת 1519, חמש ספינות יצאו מנמל סביליה בספרד. לכל אחת מהספינות היה קפטן משלה, אבל הקפטן של הספינה הכי גדולה והמנהיג של כל הצי, הקפיטן חנרל, היה פרדיננד מגלן. למשלחת הזאת היתה משימה סודית, חסרת תקדים ומסוכנת. אף אחד בהיסטוריה לא עשה את זה לפניו. להקיף את העולם לא היתה המשימה הזאת. להקיף את העולם לא היה בתכנון בכלל. אז מה כן היתה המשימה? אוקיי, בשלב הזה עברו כמעט 30 שנה מאז שקולומבוס מצא את אמריקה בטעות. קולומבוס כמו שאתם בטח זוכרים לא חיפש את אמריקה, הוא חיפש דרך להגיע למזרח אסיה. הוא רצה להקיף את העולם ולהגיע למזרח מהמערב. למה הוא רצה להגיע למזרח אסיה? בשביל התבלינים. דורון פישלר 07:31 תבלינים היו הדבר הכי יקר באותו זמן. תבלינים כאילו פלפל, קינמון, אגוז מוסקט, ג'ינג'ר, ציפורן. ציפורן התבלין, כן? לא ציפורניים ש... כן... זה אחרת היה מאוד מאוד קל להתעשר כאילו הייתי מכרסם ציפורניים ומוכר את זה, ציפורניים משובחות במיליון דולר... לא, אה... ציפורן. הדברים האלה לא גדלים באירופה והם לא גדלים כמעט בשום מקום אחר. היתה קבוצת איים די קטנה באינדונזיה, איי מלוקו, או כמו שקראו להם אז 'איי התבלינים', שהרבה מהתבלינים האלה גדלו רק שם. ציפורן זה דבר שגדל רק באיים המסוימים האלה באינדונזיה. משם סוחרים לקחו את התבלינים האלה בדרך כלל להודו, ומשם סוחרים אחרים לקחו אותם לאירופה. זה היה תהליך מאוד ארוך שבו הם החליפו הרבה ידיים והרבה מתווכים וכל אחד מהמתווכים בדרך הקפיץ את המחיר. ככה שכשהתבלינים האלה הגיעו לאירופה, הם היו יקרים בטירוף. מבחינת ערך יחסי למשקל, ציפורן היה יותר יקר מזהב. דורון פישלר 08:44 אז כשאירופאים באותה תקופה יצאו למסעות ארוכים בספינות, בדרך כלל זה היה כדי להביא תבלינים. להפליג מאירופה מסביב לאפריקה ועד להודו, זה מסע ארוך. זה לוקח שנה או יותר. והוא מסוכן. יש סערות בים, יש רעב, יש צפדינה - אנחנו עוד נגיע לזה. כשמישהו נכנס לספינה במטרה להגיע למזרח הרחוק, הוא יודע שלא בטוח שהוא יחזור משם. זה היה האמת נדיר שספינה היתה יוצאת למסע כזה וחוזרת כשכל אנשי הצוות עדיין בחיים. היה מובן מאליו שחלק ימותו בדרך. ובכל זאת נשלחו ספינות למסעות האלה כי מי שכן הצליח לחזור נהיה מאוד עשיר. אם הייתם שולחים ארבע ספינות ושלוש טבעו בדרך ורק אחת מהן חוזרת, אבל חוזרת עמוסה בתבלינים, עשיתם עסק טוב מבחינתכם. החזרתם את ההשקעה ויצאתם ברווח. פחות טוב בשביל המלחים שמתו בדרך, אבל מלח שהיה יוצא להפלגה כזאת וחוזר עם שק אחד של ציפורן, זה היה מסדר אותו לכל החיים. הוא היה יכול לצאת לפנסיה. דורון פישלר 10:02 דרך אגב גם היום, רוב גדול של הציפורן בעולם גדל באותו מקום באינדונזיה. ההבדל הוא שהיום המחיר של ציפורן, אני בדקתי קודם באתר של הסופר, זה 15 שקל ל-100 גרם. אז אם יש לכם מכונת זמן אז אחד הדברים הכי טובים שאתם יכולים לעשות זה לקנות שקית של ציפורן ולעבור 500 שנה אחורה ואז למכור אותה במיליון דולר או מה שזה לא יהיה בזהב. מה שקולומבוס בזמנו ניסה לעשות זה לקצר את המרחק הזה. כלומר למצוא דרך אחרת קלה יותר לאיי התבלינים. הוא חשב שיהיה יותר קל להגיע לאיים האלה מהמערב. במקום לשוט מזרחה ולעקוף את אפריקה וכל זה, יהיה יותר קל לשוט מערבה ולהגיע לשם מהצד השני של העולם. הוא טעה כידוע, הוא מצא באמצע את אמריקה. בשנים שעברו מאז קולומבוס ספרד ופורטוגל כבר הכירו את אמריקה, חלקית. במפות שלהם הופיע חלק מהחוף של אמריקה. הם לא ידעו בדיוק איפה אמריקה מתחילה ואיפה היא נגמרת, אבל הם כבר התחילו לבוז אותה ולהתיישב בה. והם מצאו שם דברים מעניינים - זהב וכאלה, אבל הם לא מצאו שם תבלינים. אז עם כל הכבוד לאמריקה היא עדיין היתה בעיקר מטרד. דבר שחוסם את הדרך לתבלינים. דורון פישלר 11:21 ואז הגיע פרדיננד מגלן. כלומר, טכנית לא קראו לו אפילו מגלן, זה לא השם שלו. השם הפורטוגזי שלו או הכי טוב שאני יכול לבטא אותו זה פרנאו די מגלש. בספרד קראו לו פרננדו מגאינס. יש הרבה גרסאות שונות לשם שלו. אני אמשיך לקרוא לו מגלן כי זה מה שאני רגיל, אבל סביר שזה לא איך שהוא קרא לעצמו. מה שמגלן רצה לעשות זה את אותו הדבר שקולומבוס ניסה לעשות ונכשל. לשוט מערבה ולהגיע לאיי התבלין מהצד השני של העולם. כמובן הוא ידע שאמריקה נמצאת באמצע, אבל הוא היה בטוח שאם הוא יחפש מספיק הוא ימצא דרך לחצות את אמריקה בסירה. כלומר ההיגיון שלו אמר לא יכול להיות שהיבשת הזאת חוסמת את כל העולם מצפון לדרום. אם מפליגים מספיק לאורך החוף של אמריקה, אפשר יהיה למצוא מעבר ימי, מצר, שדרכו יהיה אפשר להגיע לצד השני של אמריקה ואז זה רק עניין קטן של עוד טיפה שיט כדי להגיע לאיי התבלין. וככה נמצא מסלול יותר קצר ויותר קל אל איי התבלין, נביא משם תבלינים, נרוויח המון כסף ויתרה מזאת - המסלול החדש הזה, הידע של המסלול החדש שרק אנחנו מכירים, זה יהיה שווה מיליונים. דורון פישלר 12:46 המטרה של מגלן בהחלט לא היתה להקיף את העולם כי אחרי שאתה מוצא דרך קצרה יותר וקלה יותר להגיע לאיי התבלין, אתה לא חוזר דרך הדרך היותר ארוכה ויותר קשה רק בשביל הקטע. הוא רצה למצוא דרך לשם ואז להסתובב ולחזור באותה דרך שבה הוא הגיע. ואת זה הוא רצה לעשות לא כדי להוכיח שהעולם עגול ולא בשביל חדוות הגילוי אלא יותר בשביל חדוות להרוויח ממש הרבה כסף. עכשיו כל זה לא בא לזלזל בקושי של המסע הזה או באומץ של מגלן כי כן, הבנאדם היה אמיץ. מה שלא תהיה הסיבה שלך לשוט לתוך חלקים בעולם שהם פשוט כתם ריק במפה, שאף אחד לא יודע מה יש שם או איך חוזרים משם, זה מצריך הרבה אומץ. אבל את זה היה לו, והוא היה עקשן יותר מחמור ג'ינג'י. הוא החליט שהמעבר הימי הזה דרך אמריקה קיים ולכן הוא חייב להיות קיים והוא ימצא אותו, גם אם הוא יצטרך לחפור אותו בעצמו. אז הוא יוצא למשימה. היא מסוכנת, היא ארוכה, יש בה בדרך סופות וארצות לא נודעות. אבל הסכנה הכי גדולה שארבה למגלן מתברר לא היתה כל הסופות באוקיינוס אלא האנשים האחרים על הספינות שלו. דורון פישלר 14:06 כי יש עוד פרט חשוב בקשר למגלה הארצות הספרדי הנודע מגלן שצריך לדעת - שהוא לא היה ספרדי. הוא היה מפורטוגל. אני יודע שזה נשמע די אותו דבר. ספרד, פורטוגל, די כאילו איזה... לא, זה לא אותו דבר. זה משנה. זה משנה הרבה. כי ספרד ופורטוגל היו יריבות. כלומר חברות-יריבות, פרנמיז. לא היתה מלחמה ביניהן באופן רשמי אבל כן היתה מלחמה כלכלית. הן נאבקו אחת בשנייה בשליטה בסחר התבלינים ובהקמת קולוניות בכל שאר העולם. מגלן היה פורטוגזי. הוא נלחם בשביל פורטוגל במלחמות והפליג כבר בתור סוחר פורטוגזי, אז כשהיה לו הרעיון להקים משלחת שתחפש את דרך הקיצור לאיי התבלין הוא הציע את הרעיון הזה למלך פורטוגל. ומלך פורטוגל אמר 'לא. אנחנו לא צריכים את זה. יש לנו דרך כבר לא רעה להגיע למזרח הרחוק. ואסקו דה גמה דאג לזה. לא שמעת את הפרק על התרנגולי הודו? בקיצור לא צריך'. מגלן אמר לו 'אולי בכל זאת?' והמלך אמר 'לא'. מגלן אמר 'כן, אבל אולי בכל זאת?' והמלך אמר 'לך מפה נודניק'. המלך של פורטוגל לא אהב את מגלן. הם היו מסוכסכים עוד מקודם בגלל כל מיני עניינים משפחתיים ופוליטיים שלא קשורים לעניין. אחרי הפעם החמישית שמגלן בא אליו והציע את אותה הצעה, המלך אמר 'לא', אז מגלן אמר 'טוב, אוקיי, אז זה בסדר מצדך שאני אפנה למישהו אחר עם ההצעה הזאת?' והמלך אמר 'תעשה מה שאתה רוצה מצידי, לך מפה'. דורון פישלר 15:53 אז מגלן הלך משם. הוא הלך לספרד והציע למלך ספרד את אותה הצעה. ומלך ספרד השתכנע והסכים לעזור לו במימון של המשלחת הזאת שתפליג תחת דגל ספרד ולמען ספרד. אז מלך פורטוגל חטף ג'ננה. 'כשאמרתי שאתה יכול להציע את זה לאחרים לא התכוונתי שתציע את זה לאחרים! בטח שלא תלך ליריבים שלנו ותיתן להם את הרעיון הזה! מה יקרה אם חס וחלילה תצליח? הם יגנבו לנו את כל סחר התבלינים! אתה מבין מה אתה עושה?'. אז מרגע זה מגלן נחשב בעיני הפורטוגזים לבוגד. ואין דבר יותר גרוע מבוגד. אז הם ממש שנאו אותו. יותר משם שנאו את הספרדים. מצד שני, בעיני הספרדים מגלן נחשב לפורטוגזי. הרבה מהם לא ממש בטחו בו. איזה מין דבר זה שיהיה צי ספרדי עם קפטן פורטוגזי? חלקם חשדו שברגע שהוא יהיה בים הוא יוריד את המסכה וייקח את כל הצי לפורטוגל. דורון פישלר 17:04 כדי לוודא שזה לא יקרה, מלך ספרד אומנם נתן למגלן להיות המנהיג של המשלחת, הקפיטן חנרל, אבל הוא הקיף אותו בספרדים נאמנים שלא ייתנו לו להשתולל יותר מדי. הקפטנים של כל הספינות האחרות היו ספרדים. ורוב נושאי התפקידים הבכירים היו ספרדים. ובנוסף הוא הוסיף למשלחת עוד בנאדם - חואן דה קרטחנה קראו לו. קרטחנה לא היה רב חובל, לא היה לו שום ניסיון בתור מלח או בשיט בכלל, אבל הוא היה מאוד מקורב לאצולה הספרדית, למלך, והוא צורף למשלחת בתפקיד מפקח ספינה כללי לענייני כולם. זה היה תפקיד שנתפר בשבילו ומה זה בדיוק אומר התפקיד הזה, זה היה קצת פתוח לפרשנות. כי קרטחנה הבין מזה שמגלן הוא אומנם הקפטן אבל הוא המפקח על הקפטן ולמגלן אסור לעשות שום דבר בלי אישור שלו. מגלן חשב שקרטחנה שם על תקן יועץ לכל היותר. הוא יכול לסייע, לתת עצות וטיפים ומגלן יכול להתעלם מהטיפים שלו. מגלן לא סבל את קרטחנה וקרטחנה מצידו תיעב את מגלן. כבר התחלה טובה. דורון פישלר 18:22 עכשיו, אם אתם יוצאים למסע ארוך ומסוכן, אתם צריכים להיות מוכנים. צריך להכיר היטב את הדרך, צריך צידה מראש שתספיק לכל המסע עם עודפים, ויותר מהכל צריך צוות מגובש וחדור אמונה שבו כל אחד סומך על השני בעיניים עצומות וכולם מאמינים במפקד, ילכו אחריו באש ובמים - בעיקר במים במקרה הזה. את כל זה לא היה למשלחת הזאת. היה לה קפיטן חנרל פורטוגזי, הרבה קפטנים ספרדים שלא בוטחים בו באופן מיוחד ועוד אוסף אקלקטי של בערך 270 ספנים על פני כל חמש הספינות. ספנים שהגיעו מכל מיני מקומות. חלקם ספרדים, חלקם פורטוגזים, חלקם בכלל בריטים או איטלקים או מאפריקה. לא כולם אפילו דיברו את השפה אחד של השני. כך שהתקשורת על הספינות האלה היתה בעייתית. אחד מהאנשים שהיתה לו בעיה של שפה היה הקפטן מגלן, כי הוא לא דיבר ספרדית כל כך טוב. הוא דיבר פורטוגזית שזה די דומה והוא ידע ספרדית אבל לא מושלם. לפעמים הוא היה צריך מתורגמן כדי שיעזור לאנשים להבין מה בעצם הוא אומר. וזאת בעיה בים. כשאתה אומר 'כל הארמדה פני ימינה 30 מעלות', אתה רוצה שאנשים יבינו מזה 'כל הארמדה פני ימינה 30 מעלות' ולא 'נא לסובב נכון את הארמדיל שלי 30 פעם'. ולמרות כל זאת, המשימה יצאה לדרך. חמש ספינות, 270 איש, בדרך אל הלא נודע. דורון פישלר 20:18 ומיד נתקלו בבעיות. השלב הראשון בדרך למצוא מצר שחוצה את אמריקה הוא להגיע לאמריקה, לחצות את האוקיינוס האטלנטי. כבר זאת משימה לא פשוטה, למרות שבשלב הזה זה כבר לא היה חסר תקדים. היתה תנועה קבועה של ספינות בין ספרד ופורטוגל ואמריקה והיה מסלול מוכר ובטוח יחסית לשוט בו. אלא מה, לפני שהם יצאו הגיעו למגלן שמועות מדאיגות ונכונות לגמרי שמלך פורטוגל מאוד עצבני עליו והוא הוציא משלחות חיפוש נגדו. כמה ספינות שמחפשות אותו, את מגלן, כדי לתפוס אותו ולהחזיר אותו לפורטוגל ואז לתלות אותו במקרה הטוב. מגלן בהחלט העדיף להימנע מזה ולכן הוא החליט שהוא מעדיף לא לפגוש שום ספינות פורטוגזיות בדרך. הספינות הפורטוגזיות האלה מן הסתם ארבו לאורך המסלול המוכר לאמריקה ולכן מגלן בחר לא לשוט במסלול המוכר הזה. במקום זה הוא בחר מסלול אחר - הוא הפליג קודם דרומה לאורך החופים של אפריקה ורק אז פנה מערבה. זה היה מסלול פחות מוכר, פחות מקובל ומתברר שגם מסיבה טובה כי הוא היה גם מאוד מסוכן. המשלחת נתקלה כמעט מיד במזג אוויר עצבני. היא חצתה את האוקיינוס האטלנטי כשהם כל הזמן בגשם ובסערות נוראיות והם אמנם הגיעו לצד השני של האוקיינוס כשכל חמש הספינות עדיין שלמות, אבל זה לא היה בטוח שזה יקרה וזה לא היה כיף. בנוסף הוא גילה בשלב הזה שהצידה שהיתה להם בספינות לא היתה מספיקה, בטח שלא למסע ארוך שעוד היה לפניהם, ולכן הוא הורה לקצץ את מנות האוכל שכל הספנים קיבלו וגם זה באופן מפתיע לא הפך אותו לפופולרי במיוחד. דורון פישלר 22:11 גם בסופות לא כולם סבלו על הספינה באותה מידה כי גם על הספינה היו מעמדות. היו הקפטנים והקצינים שלהם היו המגורים שלהם שגם הם היו רחוקים מלהיות מאוד מפוארים או מרווחים, כן? אני לא הייתי מתחלף איתם, אבל לפחות היה להם איזה שהוא חדר. המלחים הפשוטים יותר הצטופפו כולם בבטן הספינה וניסו נואשות לישון באיזו שהיא צורה. כי לישון היה מותרות שהיה מאוד קשה להשיג בספינה הזאת. בזמן ספינה שנמצאת בסערה ומתלטלת מצד לצד, ומשום מה לא היו להם ערסלים! לא ממש ברור לי למה, זה לא טכנולוגיה שלא המציאו עד אז, איך שהוא עד אז לא חשבו על הרעיון לשים ערסלים בספינה, זה נשמע מאוד הגיוני. מי שהיה במצב עוד יותר גרוע היו המשרתים, המעמד הכי נמוך, שחלקם היו ילדים שפשוט לקחו אותם מהרחוב לספינה וחלקם פשוט עבדים. היו שם כאלה שהיו פשוט עבדים, כמו העבד האישי של מגלן - אנריקה. אנריקה היה ממלזיה, באחד המסעות המוקדמים יותר של מגלן לאיי התבלין הוא קנה שם נער בתור עבד והוא נתן לו את השם אנריקה, ברור שזה לא היה השם המקורי שלו. ומאז אנריקה ליווה את מגלן. הוא בא איתו מפורטוגל לספרד ואז מגלן לקח אותו למסע כי הוא לא שאל אותו אם בא לו לבוא איתו למסע ארוך ומסוכן שבו יש לו סיכוי מצוין למות. אנריקה היה כמו מתמחה. זאת אומרת, מישהו שאפשר להטיל עליו עבודות שחורות ולא לשלם לו. 'אתם רוצים קפה? אנריקה! תביא קפה'. דורון פישלר 23:55 יכול להיות שהבעיה העיקרית של מגלן היתה תקשורת. כי מהרבה בחינות הוא היה רב חובל מעולה. הוא היה נווט גאון, אבל הוא לא היה כל כך טוב בלספר לצוות שלו מה הוא עושה. יכול להיות שבעיית השפה היתה חלק מהעניין. וכן, אני יודע שקפטן לא אמור לדון עם המלחים הפשוטים שלו, מפקד לא מתייעץ עם חפ"שים. הוא מפקד והם עושים. אבל עדיין, העובדה שמגלן קיבל החלטות בלי להסביר אותן לאף אחד עוררה בעיות. כי אף אחד לא הבין למה בעצם הוא עושה את מה שהוא עושה. למה אנחנו שטים במסלול המסוכן יותר שעלול להרוג אותנו? למה אנחנו מקצצים את מנות האוכל שלנו? לרוב אנשי הצוות בספינות האלה הוא אפילו לא סיפר מה המטרה של ההפלגה הזאת. כלומר זה לא שהוא מכר להם שיט תענוגות של יומיים ופתאום הם נתקעו בהפלגה של חודשים. הם ידעו שהם שטים לאיי התבלין והם ידעו שזה יהיה מסע ארוך ומסוכן. אבל הם לא ידעו שהם הולכים לנסות לעשות את זה בדרך שאף אחד לא ניסה עד עכשיו ושהיא מגיעה לאזורים של העולם שאף אחד לא היה בהם עד עכשיו. ומילא המלחים הפשוטים, אפילו את הקפטנים האחרים מגלן לא שיתף בהחלטות שלו. דורון פישלר 25:15 לקראת סיום חציית האוקיינוס האטלנטי, במזג אוויר טוב באופן חריג, מגלן הזמין אליו לספינה לפגישה את הקפטנים של כל הספינות האחרות ואת קרטחנה. הספרדים כבר החליטו ביניהם שנמאס להם ממגלן והם הלכו במהלך הפגישה הזאת לשלוף את הפיגיונות שלהם ולשחרר אותו מתפקיד הקפיטן חנרל בין אם הוא ירצה לפרוש או שלא. מגלן קיבל את פני הקפטנים האחרים יפה. 'מה שלומכם? איך הספינה? אתם רוצים יין? אנריקה! יין!'. אבל הם לא היו במצב רוח למסיבות, בעיקר קרטחנה. הוא דרש ממגלן לדעת למה בשם כל הקדושים לקחת אותנו במסלול המשונה הזה שכמעט הרג אותנו עכשיו. מגלן ענה שזה לא עסקך לדעת למה אני עושה את מה שאני עושה, כי אם לא שמת לב אנחנו נמצאים בספינה ואני הקפיטן חנרל, אני נותן פקודות ואתה ממלא אותן. אז קרטחנה אמר 'כן, ואני חושב שאתה מחבל בכוונה במשלחת הספרדית הזאת ואני לא מקבל ממך פקודות יותר!'. באותו רגע מגלן התנפל על קרטחנה, הצמיד אותו לקיר וצעק 'מרד! בגידה!'. ומהדלתות התפרצו לתוך החדר שלושה אנשים חמושים, נאמנים של מגלן. כי מגלן מתברר הכין אותם שם מראש משום שהוא ניחש מה הספרדים מתכננים בשבילו והתכונן בדיוק לרגע הזה. אז קרטחנה, שמצא את עצמו עם כמה חרבות מכוונות לגרון שלו, הוא ניסה לרמוז לקפטנים האחרים כזה 'עכשיו... עכשיו תדקרו אותו... תדקרו אותו...'. אבל כל הקפטנים האחרים פתאום נתקפו בהרהורי חרטה והחליטו שהם לא רוצים למרוד במגלן בדיוק ברגע הזה. אז קרטחנה גילה שהוא מרד של איש אחד. העונש על מרד בלב ים הוא מוות. מגלן בהחלט היה יכול להרוג את קרטחנה ולא היתה לו שום בעיה להרוג מורדים ופושעים שהוא מצא על הספינות שלו. הבעיה היתה שקרטחנה היה שם על תקן הנציג של המלך. והוא היה הבנאדם הכי מקורב והכי מיוחס מבין כל הספרדים האלה ומגלן שיער שזה לא ייראה טוב כשהוא יחזור לספרד, כולם יספרו איך הוא הרג את נציג המלך לפני שהם הגיעו אפילו לחצי הדרך. אז הוא החליט לא להרוג את קרטחנה, אלא רק שלח אותו לתא כלא בתחתית הספינה למשך יתר המסע. והמסע נמשך. דורון פישלר 28:11 כדי להבין את המסע של מגלן, אתם צריכים לעשות כזה דבר - קחו מפה של העולם ותזרקו אותה הצידה. אל תסתכלו עליה אף פעם, כי כל הקטע הוא שמגלן לא הכיר את המפה הזאת. אם יש לכם מפה של העולם, לשרטט עליה מסלול שמקיף את העולם זה נורא קל. אתם פשוט צריכים ככה מלמטה מתחת לאמריקה וזהו, זה הכל. אבל למגלן לא היתה מפה. הוא לא ידע לאן הוא שט. וכשאין לכם מפה למצוא את הדרך זה הרבה יותר קשה. חמש ספינות הגיעו למה שהיום הוא ברזיל. הם חנו במקום שהיום הוא ריו דה ז'ניירו ומשם התחילו לגשש את הדרך דרומה. עכשיו, אתם יודעים איך דרום אמריקה נראית פחות או יותר, מין פסיק גדול כזה. מגלן והצוות שלו לא ידעו. החוף שהם שטו לאורכו עכשיו היה לגמרי לא מוכר. עכשיו בואו נעשה משחק - תפתחו את גוגל מפות, תחפשו את ריו דה ז'ניירו ותעשו זום עד שהקנה מידה יהיה קילומטר-שניים. עכשיו תתחילו להתקדם לאורך החוף. תגררו את המפה קצת, תגררו אותה שוב, אל תעשו זום אאוט! לא. זה רמאות. אל תעשו זום אאוט תשארו באותו קנה מידה ורק תגררו את המפה שוב ושוב ושוב ושוב לאורך החוף עד שאתם מגיעים לקצה של דרום אמריקה. לגרור לגרור לגרור. כי זה קצת יותר דומה לחוויה של לחפש את המעבר לצד השני של אמריקה כשאין לכם שום מושג איפה הוא. ואתם לא נמצאים על ספינה, לכם יש אוכל ואיך לישון ומזגן, אתם בסך הכל גוללים עם עכבר, ועדיין יש סיכוי טוב שאתם תתייאשו בדרך. כי נדמה לכם שאתם יודעים איך דרום אמריקה נראית, אבל מקרוב לא, אתם לא. החוף לא הולך בקו ישר. החוף פונה לפעמים דרום מערב ולפעמים מערב ולפעמים דרומה ולפעמים הוא פונה מזרחה ואז הוא חוזר. זה הרבה יותר ארוך. ואז אתם כמו מגלן והצוות שלו מגלים פתח. מעבר. נהדר. זה בדיוק מה שחיפשנו עוד מעט אנחנו חוצים את אמריקה. אתם נכנסים לתוכו, מפליגים פנימה ואז מגלים שבעצם זה היה רק שפך של נהר גדול ואתם לא יכולים לחצות את אמריקה. זה מבוי סתום. אז אתם חוזרים אחורה וממשיכים עוד דרומה ומגלים עוד מעבר ואז שוב מגלים שזה בסך הכל מפרץ שלא מוביל לשום מקום ואז שוב... זה ארוך. זה מייאש. אני לא יודע כמה אתם תספיקו לעשות לפני שתתייאשו. זה כמו לגשש לאורך קיר בחושך. אתם משערים שהקיר לא יימשך לנצח, תהיה דלת מתישהו, כנראה. אבל אתם לא יודעים מתי. דורון פישלר 31:06 הם המשיכו עוד ועוד לאורך קו החוף הזה ודרום אמריקה סירבה להסתיים. ושום מצר לא נמצא. וזה לקח חודשים. בנוסף, ככל שהם המשיכו דרומה יותר נהיה יותר קר. מתברר שכשמתרחקים מקו המשווה דרומה מגיעים למזג אוויר קר וסוער. המסע נהיה מסוכן יותר ויותר. היו סערות שהם לא הכירו קודם. בשלב כלשהו הם מצאו מפרץ, מפרץ סן חוליאן קוראים לו היום, שגם הוא באופן מעצבן מאוד לא הוביל למצר שהוביל לצד השני של אמריקה אבל לפחות הוא היה מוגן יחסית מהרוחות. מגלן החליט שרוב הצי יישאר שם ושלח ספינה אחת להמשיך לגשש עוד קצת דרומה ולדווח. הספינה הזאת נקלעה לסערה קשה במיוחד וטבעה. אנשי הצוות שלה ששרדו נתקעו על החוף בארץ זרה שוממה וקפואה במרחק 100 קילומטר מכל יתר החברים שלהם והיו צריכים לעשות את המרחק הזה ברגל. אחרי האירוע הזה מגלן החליט שבתנאים האלה להמשיך לשוט דרומה זה פשוט לא הגיוני, והכריז שהם הולכים להישאר במפרץ הזה את כל החורף ובאביב להמשיך במסלול. צריך לציין שאנחנו נמצאים בחצי הכדור הדרומי ולכן חורף זה דבר שמתחיל באפריל ונגמר באוקטובר בערך. והם היו כל כך רחוק בדרום בשלב הזה שבשיא החורף, ביולי, היו שלוש שעות אור ביום. זה כאילו השמש יוצאת לרגע, עושה 'נופ' וחוזרת לישון. גם ההחלטה הזאת להישאר שם לא ממש התקבלה באהדה. אנשים באו להפלגה, לא לקמפינג של חצי שנה במקום קפוא ומדכא. הרבה מהקפטנים היו בדעה שעשינו את מה שיכולנו, התקדמנו רחוק מאוד דרומה, מיפינו חלק עצום מאמריקה, איבדנו ספינה - זה זמן טוב להסתובב ולחזור הביתה לספרד. מגלן כמובן לא היה מוכן לשמוע על זה. אנחנו פה בשביל למצוא את המצר והארמדה הזאת לא תסתובב אחורה. אז הם אמרו 'מה יש לבנאדם הזה מהארמדילים?'. הקפטנים הספרדים שלא אהבו יותר את מגלן אחרי הקטע עם קרטחנה החליטו שזה יהיה זמן טוב למרד נוסף. דורון פישלר 33:40 הפעם התארגנו יותר טוב. הם שיחררו בסודיות את קרטחנה מהכלא, הבריחו אותו לספינה אחרת ואז הרגו כמה מהנאמנים של מגלן שהיו על הספינות ככה ששלוש מהספינות היו בשליטתן. אבל גם הפעם מגלן הגיע מוכן. הוא העמיד את ספינת הדגל בכניסה למפרץ ככה שהוא לא איפשר לספינות האחרות לברוח ופתח עליהן אש מתותחים. היה קרב ימי בקצה העולם ובסופו של דבר מגלן והנאמנים לו הצליחו איכשהו להשתלט על הספינות ולתפוס את הספרדים המורדים. הקפטנים, הקצינים ובערך 40 מלחים נכלאו ונשפטו. את חלקם הוא גם עינה בשיטות שהוא למד מהאינקוויזיציה הספרדית, בטח לא הייתם מצפים לאינקוויזיציה הספרדית בדרום אמריקה. עכשיו קרה משהו שלא היה לו נוהג ברחמים. מגלן דן את כל המשתתפים במרד למוות. אבל מכיוון שבכל זאת הוא היה צריך אנשים וזה לא הגיוני להרוג אחוז נכבד מהצוות שלך, הוא גם נתן מיד לכולם חנינה. כמעט לכולם. את המנהיגים היה צריך להרוג כדי שהצוות ילמד. אז את הקפטנים הוא הוציא להורג. מה שהשאיר שוב את קרטחנה. מגלן עדיין לא רצה להרוג אותו, ומצד שני ממש לא רצה אותו לספינות שלו אחרי שהוא מרד נגדו פעמיים. היה גם עוד אדם אחד שהוא לא רצה להרוג, כומר שהשתתף במרד ולשפוך את הדם של כומר נחשב ללא טוב לנשמה בנוצרים. אז מגלן מצא פתרון אחר. החורף היה ארוך אבל הוא הסתיים. כשהימים התארכו ומזג האוויר התבהר, ארבע הספינות התארגנו מחדש, ארזו, פרסו מפרשים ויצאו שוב למסע. כולם חוץ מקרטחנה והכומר שאותם מגלן השאיר מאחור לבד על החוף במפרץ קפוא בקצה העולם. דורון פישלר 36:01 הגישוש לאורך קו החוף דרומה ודרומה ודרומה נמשך. היה אמנם קיץ ועדיין היה קר מאוד. אחד הדברים המוזרים שהם ראו בדרך היה חוף מלא בסוג של ציפורים מוזרות ומגוחכות שהם לא ראו אף פעם לפני זה. הן לא עפו בכלל אבל הן ידעו לשחות לא רע. פינגווינים. זאת הפעם הראשונה שהם ראו פינגווינים. הם הגיעו לעוד מפרץ גדול כמו שקרה כבר כמה פעמים. הם שוטטו לתוכו ומצאו מעבר בקצה של המפרץ. משהו שנראה כמו מצר והמשיך להיראות כמו מצר גם כשהתקרבו אליו. מעין ערוץ רחב עם זרימה חזקה של מים מלוחים. זה נראה כמו הדבר שהם חיפשו - המצר שיוביל לצד השני של אמריקה. אז הם נכנסו לחקור את המצר הזה וגילו שהוא התפצל לשניים. היתה אדמה באמצע, הם לא ידעו אם זה אי או איזשהו חצי אי, המסלול התפצל לימין ולשמאל. אז מגלן שקל את העניין והחליט לפנות שמאלה וגילה שם מבוי סתום. אז הוא חזר והמשיך ופנה ימינה והמעבר המשיך. ואז התפצל שוב. לעזאזל זה מבוך. כדי לחסוך זמן מגלן החליט להישאר במקום ולשלוח שתי ספינות למשימות גישוש. אחת פנתה ימינה, השנייה פנתה שמאלה עם פקודות לשוט במשך ארבעה ימים ואז לחזור ולדווח האם הן מצאו סוף, האם הן מצאו מבוי סתום ובכלל מה המצב. אחת מהספינות הפליגה בחיפוש אחר ההמשך והספינה השנייה, ברגע שיצאה מטווח העין של מגלן, אמרה 'אוקיי, לעזאזל עם זה, סובבו את המפרשים וחזרו לספרד'. מגלן חיכה שהספינה תחזור, התברר לו באיזשהו שלב שהיא לא עומדת לחזור. אז עם שלוש ספינות הוא המשיך לחקור את המבוך הזה שהוא מצא. זה באמת היה המצר שמוביל לצד השני של אמריקה. למצר הזה קוראים היום 'מצר מגלן'. זה לא מקום מאוד ידידותי. המקום הזה הוא כמו פיורדים. זה מבוך של ערוצי ים בין הרים. אין שם חופים, ההרים פשוט צומחים ישר מתוך הים והם מכוסים בשלג. בנוסף, משום שהמזדרונות הימיים האלה כל כך צרים, אז נוצרות שם לפעמים סוג של רוחות פרצים, דבר שהוביל לסופות שהאנשים האלה לא ראו כמותן לפני זה והם ראו הרבה. הם מאוד חששו לחייהם בשלב הזה ומצד שני לעשות משהו נגד מה שמגלן אומר נשמע עוד יותר מסוכן. ואחרי הרבה ניווטים מסביב ופניות וצמתים המצר נגמר. הוא נפתח. הם הגיעו אל הצד השני של אמריקה. היו להם שלוש ספינות במקום חמש אבל הם הגיעו לצד השני של אמריקה! ועכשיו הם ידעו שהחלק הקשה מאחורינו. הם טעו. הם מאוד טעו. הם כל כך טעו שאין לי אפילו זמן לספר על זה. אני צריך להמשיך לספר על זה בפרק הבא, בחלק השני של 'מי באמת היה האדם הראשון שהקיף את העולם?'. אבל עוד לפני זה, עוד משהו קטן על המסע הזה ואיך בעצם אנחנו יודעים שקרה מה שקרה, תכף אחרי זה. דורון פישלר 41:00 איך בעצם אנחנו יודעים שמה שקרה במסע של מגלן באמת קרה? אין תיעודים... אין מצלמות, כן? אין צוות תיעוד שתיעד את המסע של מגלן וחבל, כי זה היה יכול להיות סרט מאוד מעניין, אני הייתי רואה את זה. מה שכן יש זה עדויות. עדויות בכתב. כמובן מדובר פה על אנשים שהיו במסע וסיפרו על מה שקרה ככה שאי אפשר ממש תמיד לסמוך על הזיכרון שלהם. הבנאדם העיקרי שעליו אנחנו מסתמכים זה איטלקי שקוראים לו פיגאפטה שהצטרף למסע של מגלן בתפקיד סופר. אחד התפקידים העיקריים שלו היה להיות זה שיכתוב את המסע כי מגלן ידע שחשוב לתעד. והוא כתב לא רק את מה שבדרך כלל כותבים ביומן קפטן, זאת אומרת 'אוקיי אנחנו נמצאים בקו אורך זה וזה ואנחנו פונים לזה וזה', הוא בכוונה הוא כתב גם דברים צבעוניים יותר על דברים שראו. הוא למשל כתב המון על חיות מעניינות שהם ראו בדרך וציפורים מעניינות ועוד דברים מעניינים שהם פגשו בדרך. והוא בנאדם די אמין, זאת אומרת אפשר באמת להאמין למה שהוא כותב. בדרך כלל. כלומר אני מאמין שפיגאפטה לא שיקר, הוא לא המציא דברים, אבל הוא כתב את מה שהוא ראה והוא לא תמיד הבין את מה שהוא ראה. למשל אחד מהדברים שהוא מתאר בדרך היה שהם פגשו סוג של ציפור שאין לה רגליים ושכשם רוצים להטיל ביצים אז הנקבה מטילה את הביצים על הגב של הזכר וככה הם עפים. אין ציפור כזאת. יכול להיות שהוא ראה משהו דומה או ציפור עם רגליים קצרות מאוד וזה וחשב שאין להם רגליים בכלל ושוב זה לא שפינגווינים זה דבר אמין יותר, הרבה מהדברים שהם ראו שם נראו מטורפים לגמרי. דורון פישלר 43:10 סיפור אחר שפיגאפטה כתב הוא על משהו שקרה בזמן שהם עצרו במפרץ. יום אחד המלחים של הספינות ראו ענק שעומד על החוף ורוקד. ענק ערום שעושה תנועות מוזרות וקולות מוזרים. כדי לנסות להתיידד עם הענק הם ירדו לחוף ועשו את אותן תנועות, רקדו ביחד איתו. מתברר שהענק היה די ידידותי והוא אפילו הציג להם את כמה מהמשפחה שלו, את אשתו וכמה מהשבט האחר כי מתברר שיש שבט של ענקים במקום הזה בדרום אמריקה. ענקים ענקים. פיגאפטה אומר שהגבוהים ביותר מבין אנשי הצוות הגיעו לענק רק עד המותניים, מה שאומר שהוא היה בגובה של שלושה מטר לפחות. במשך כמה זמן הם היו ידידותיים למדי עם הענקים האלה, הם החליפו איתם אוכל ונתנו להם כל מיני תכשיטים קטנים וכאלה דברים ואז החליטו לקחת כמה מהם בשבי ולקחת אותם איתם בספינה משום שזה מה שהם עשו, הם פשוט היו לוקחים אנשים ממקומות. הם שבו שניים מהענקים האלה על הספינות כדי לקחת אותם ולהראות אותם למלך ספרד - 'תראה מה מצאנו בדרך'. אחד מהענקים היה על הספינה שברחה ופנתה לספרד. אחד אחר היה על הספינה של פיגאפטה ומגלן. ופיגאפטה טרח לנסות לדבר איתו, הוא למד את השפה שלו, ומכיוון שהוא היה בנאדם מאוד מאוד נוצרי הוא גם ניסה ללמד אותו את עיקרי הנצרות וטען שהענק הזה שנקרא פאולו עד שהוא מת בסופו של דבר כמובן, הוא מאוד מאוד אהב את הנצרות וביקש להתנצר ובסופו של דבר נישק את הצלב לפני שהוא מת. עכשיו, זה לא קרה. אין שום מצב שזה קרה פשוט משום שאין ענקים בדרום אמריקה. גם לא היו ענקים בדרום אמריקה, היו מוצאים את העצמות שלהם אם היו ענקים שם פעם. מה שכן יש בדרום אמריקה זה שבט של מקומיים שהם מאוד גבוהים. הם אנשים גבוהים הם לא ענקים. הם בגובה של מטר שמונים, שתיים, משהו כזה. אז מאוד יכול להיות שמה שהם באמת פגשו זה כמה מהאנשים האלה ובזיכרון של פיגאפטה הם נהיו אנשים בגובה שלושה מטר שמאוד אוהבים את ישו ברגע שמספרים להם עליו. אז הרבה מאוד מהסיפורים שאני מספר כאן הגיעו ממנו, ואני מאמין שכולם מבוססים על המציאות אבל צריך לזכור גם שאנחנו לא יכולים באמת להאמין ב-100% שכל מה שהוא מספר באמת קרה. דורון פישלר 46:21 זאת היתה התשובה. זה היה החלק הראשון של הפרק הזה של התשובה. החלק השני יגיע בפעם הבאה. קצת סבלנות. דרך אגב אני יודע שאתם יכולים פשוט להיכנס לוויקיפדיה ולקרוא את סוף הסיפור - אל תעשו את זה, אוקיי? בואו תחכו כי אני רוצה לספר לכם את זה, כי זה כיף לספר את הסיפור הזה. עורכת הסאונד ומפיקה: יותם עמלכי. ייעוץ ותמיכה מורלית: אביב שם-טוב, בן אורבך והדס דרוקר. עורך כללי של דברים: רן לוי. קפיטן חנרל: דני טימור. אני דורון פישלר. ביי. יש לנו אפילו פינגווינים בפרק הזה אבל אין לנו מאלפת פינגווינים! מה נעשה? צריך לקרוא לג'יין פרוסט. קריינות 47:11 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו בעושים היסטוריה דוט קום, או הורידו את אפליקציית עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>הצד הרחוק של העולם: מי באמת היה הראשון שהקיף את העולם? חלק ב' [התשובה]</title>
        <link>https://mat-mo.github.io/podtext/episodes/htshvbh/htsd-hrkhvq-shl-h-vlm-my-bmt-hyh-hrshvn-shhqyp-t-h-vlm-khlq-b-htshvbh.html</link>
        <guid>https://mat-mo.github.io/podtext/episodes/htshvbh/htsd-hrkhvq-shl-h-vlm-my-bmt-hyh-hrshvn-shhqyp-t-h-vlm-khlq-b-htshvbh.html</guid>
        <pubDate>28 בפברואר 2022</pubDate>
        <description>Transcript for הצד הרחוק של העולם: מי באמת היה הראשון שהקיף את העולם? חלק ב' [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>מאיפה הגיעו סימני הפיסוק? [התשובה]</title>
        <link>https://mat-mo.github.io/podtext/episodes/htshvbh/myph-hgy-v-symny-hpysvq-htshvbh.html</link>
        <guid>https://mat-mo.github.io/podtext/episodes/htshvbh/myph-hgy-v-symny-hpysvq-htshvbh.html</guid>
        <pubDate>14 במרץ 2022</pubDate>
        <description>Transcript for מאיפה הגיעו סימני הפיסוק? [התשובה] from התשובה</description>
        <content:encoded><![CDATA[
            Voiceover 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. Doron Fishler 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. Reshet Osim Historia 02:30 רשת עושים היסטוריה. Doron Fishler 02:59 שלום, סימן קריאה. אני דורון פישלר, פסיק, וזאת התשובה. אבל עם מרכאות מסביב. בוא נבצע אחת מהשאלות האלה שחוזרות כמה פעמים. נוגה, ובני, וזיו, ומונגה, ומעיין, כולם שלחו לי בניסוחים שונים את אותה שאלה. הניסוח של מונגה היה: איך זה שסימני הפיסוק בכל השפות זהים? כלומר, סימן שאלה אפשר למצוא ברוב השפות או לפחות בהרבה. לא מוזר? אוקיי, נקודה. זה נכון, נקודה. יש בעולם הרבה שפות שונות, פסיק, בכל אחת מהן יש מילים שונות, פסיק, ואותיות שונות, פסיק, וכללי תחביר שונים, פסיק, אבל בכל שפה, פסיק, תמיד סימני הפיסוק הם אותו הדבר, סימן קריאה. גם כשאני מסתכל על טקסטים ברומנית, פסיק, או הינדית, פסיק, או יפנית, מקף, אני לא מבין בדיוק מה שכתוב שם, פסיק, אבל אני יכול להגיד לכם איפה משפט מתחיל ואיפה הוא נגמר, מקף, כי יש שם פסיקים, פסיק, נקודות, פסיק, סימני שאלה שאני יכול לזהות, נקודה. הנקודה היא תמיד אותה נקודה, נקודה. סימן הקריאה, מקף, אותו סימן קריאה, נקודה. בכל מקום, פסיק, ששואלים שאלה, פסיק, זה נגמר בסימן שאלה, סימן קריאה. אני אפסיק עם זה, נקודה. בכל מקרה, בכל שפה, זה תמיד אותו הדבר. כלומר, חוץ מבספרדית. Doron Fishler 04:30 כי בספרדית, אם שואלים שאלה, אז יש סימן שאלה בסוף המשפט, כמובן, אבל בתחילת המשפט יש סימן שאלה הפוך, סימן שאלה שעומד על הראש. וזה שימושי כדי שתדעו כבר בתחילת המשפט שזאת שאלה, ואז זה חוסך לכם את המקרים המביכים האלה שאתם קוראים משפט ואתם מגלים רק בסוף שבעצם זאת הייתה שאלה. נגיד משפט כמו 'זו העמדה שלנו ומאחוריה אנחנו עומדים?' אז ככה אתם לא מופתעים, אתם יודעים מראש מתחילת המשפט שזאת עומדת להיות שאלה: 'זו העמדה שלנו? ומאחוריה אנחנו עומדים?'. שימושי. ואותו הדבר גם עם סימן קריאה. יש סימן קריאה בסוף המשפט ויש סימן קריאה הפוך בתחילת המשפט. ככה זה בספרדית, ורק בספרדית. אבל חוץ מזה, הכל תמיד אותו הדבר. כלומר, חוץ מבערבית. Doron Fishler 06:08 כי גם שם יש סימן שאלה הפוך. סימן השאלה מגיע רק בסוף המשפט ולא בהתחלה, אבל הוא הפוך, הפוך אחר, הוא לא עומד על הראש, אלא הוא בהיפוך ראי. הפתח של הסימן שאלה בערבית פונה ימינה במקום שמאלה. כנראה משום שערבית זאת שפה שכותבים מימין לשמאל ולא משמאל לימין, אז גם הסימן שאלה התהפך מאנגלית מימין לשמאל. למרות שבעצם גם עברית כותבים מימין לשמאל ובה הסימן שאלה לא התהפך. לא ברור לי למה, אבל חוץ מזה הכל תמיד בדיוק אותו הדבר. חוץ ממרכאות בגרמנית. בגרמנית משתמשים במרכאות כמו בכל שפה אחרת, אבל הן נראות אחרת. אם במקום גרשיים, כאלה פסיקים קטנים בחלק העליון של השורה, אז במקום זה יש שני סימנים באמצע השורה שנראים כמו V ששוכב על הצד. כלומר כמו גדול מ- גדול מ-. זה בתחילת המרכאות, הציטוט או מה שזה לא יהיה, ובסוף הסימנים הפוכים, קטן מ- קטן מ-. אבל בסדר, זה רק מרכאות. הדברים החשובים הם אותו הדבר בכל שפה, נקודה. הנקודה היא תמיד אותו הדבר. בסוף כל משפט יש נקודה. חוץ מבארמנית. כי בארמנית לא שמים נקודה בסוף משפט, אלא נקודתיים. לעומת זאת, במקום נקודתיים הם משתמשים בנקודה. וסימן קריאה וסימן שאלה בארמנית אין בכלל. כלומר, לא הסימנים שאנחנו מכירים. במקום הסימן שאלה הרגיל שמופיע אחרי המילה האחרונה במשפט, יש להם סימן שמופיע מעל המילה האחרונה. והמרכאות בארמנית הן אותו הדבר כמו בגרמנית, כלומר גדול מ- גדול מ-, רק הפוך. כלומר הכיוון של ה-V-ים הוא הפוך. כלומר מרכאות פותחות בגרמנית הן מרכאות סוגרות בארמנית ולהיפך. כלומר בקיצור, בארמנית כל סימני הפיסוק הם לגמרי שונים, הם לא דומים בכלל לסימנים בשפות אחרות. אבל חוץ מזה, כל סימני הפיסוק בכל השפות הם אותו הדבר חוץ מאלה שלא. יש הרבה כאלה שלא. סימני הפיסוק הם לא אותו הדבר בכל השפות. יש הרבה שפות שבהן יש הבדלים, והרבה גם מקרים שבהם ההבדלים הם לא ממש בסימנים אלא באיך משתמשים בהם. כלומר, הפסיק הוא אותו פסיק, אבל הכללים לגבי איפה בדיוק צריך לשים אותו הם קצת שונים ממה שהם בעברית או באנגלית. אבל זה נכון שבהרבה שפות, לא כולן, אבל הרבה שפות יש באמת אותם סימני פיסוק. גם אם השפות בעצמן הן מאוד שונות אחת מהשנייה. אנשים מהרבה מדינות שמדברים שפות שונות לחלוטין לא קוראים שפות זרות אבל יכולים להבין את סימני השאלה והקריאה והנקודות שלהם. למה זה? איך זה קרה? ומאיפה הסימנים האלה הגיעו בכלל? זאת השאלה ותכף שלוש נקודות תבוא התשובה. Doron Fishler 08:52 כתב זה חשוב. לדעת לכתוב זה מאוד חשוב. אפשר להתווכח על זה, אבל יש כאלה שטוענים שכתב זאת ההמצאה הכי חשובה בהיסטוריה. כי בלי כתב היה קשה מאוד להגיע לכל המצאה אחרת. כי כמעט אף פעם אנשים לא ממציאים דברים לבד. התפתחויות מצריכות תקשורת בין כמה אנשים. אני בטוח שגם מי שהמציאו את הגלגל לא באמת, זה לא היה בן אדם אחד שעשה את זה לבד, אלא כמה אנשים שעבדו על זה ביחד והחליפו רעיונות. ולהחליף רעיונות זה דבר שקל לעשות עם האנשים שנמצאים לידכם, אבל יותר קשה לעשות עם אנשים שבמקרה לא נמצאים ממש לידכם במרחב או בזמן. כלומר, יכול להיות שהיה להם את הרעיון שלהם לפני כמה זמן. בשביל זה יש כתב. כתב הוא דרך לתקשר עם אנשים שלא נמצאים ממש לידכם ויכול להיות שהם כבר מתו. אולי היה איש חכם, אבל הוא מת מזמן, ואנחנו עדיין יכולים לקבל את הרעיונות החכמים שלו אם הוא כתב אותם. בקיצור, כתב זה חשוב. פיסוק, גם זה חשוב. כי מילים זה טוב, אותיות זה אחלה, אבל מילים יכולות להעביר משמעות עד גבול מסוים. בשלב כלשהו זה חשוב גם איך אומרים את המילים, לא רק המילים אלא גם המנגינה שלהם. ובשביל זה יש סימני פיסוק. זה לא סתם קישוט. לפעמים זה קריטי כדי להבין את המשמעות של המשפט. למשל, בדיוק פסיק אחד הוא מה שעושה את ההבדל בין 'בואו לאכול חתולים' לבין 'בואו לאכול, חתולים'. Doron Fishler 10:57 עכשיו, היום פיסוק הוא חלק בלתי נפרד מהכתב, אבל בעצם הן שתי המצאות שונות לגמרי. הן לא הגיעו באותו זמן בכלל. הכתב הומצא בפעם הראשונה כנראה בערך לפני חמשת אלפים חמש מאות שנה ולאורך רוב השנים האלה היה כתב אבל לא היה פיסוק. ואני לא מדבר אפילו על סימנים כמו סימן שאלה או סימן קריאה או מרכאות או אפילו נקודה. יש סימן פיסוק אחד שנורא קל לשכוח שהוא בכלל קיים כי הוא בלתי נראה. אבל הוא חשוב והוא קיים והוא לא תמיד היה שם. הרווח. רווח בין מילים. השפות הכתובות הראשונות היו כתבים פיקטוגרפיים, כלומר כאלה שבהם כל סמל מייצג מילה, כמו כתב חרטומים של המצרים או מערכות כתב ביפנית וסינית של היום. אז ברור שכשכל סמל הוא מילה, אין מה לדבר על רווחים בין מילים. אבל בהמשך, הרבה בהמשך, אני קופץ פה על הרבה שנים, המציאו את הכתב כמו שאנחנו מכירים אותו, כלומר אלף-בית. כלומר כתב שבו כל אות לא מסמנת מילה שלמה אלא צליל או הברה ומילה מורכבת מכמה אותיות כאלה אחת אחרי השנייה. ואז כשהמילה נגמרת, כותבים את המילה הבאה. אין רווח בין מילה למילה. גם אם נגמרה השורה באמצע מילה אז ממשיכים את המילה בשורה הבאה. אין רווחים. כשאתם רואים חרס או קירות עם כתובות חקוקות בארמית או בעברית עתיקה, זה קיר של טקסט. אין שם שום רווחים. עכשיו, בשפות כמו עברית הרבה פעמים הם סימנו את הקטיעה בין מילה למילה בנקודה. אז היו המון נקודות. נקודה לא מסמנת סוף משפט, היא מסמנת סוף של מילה. שמו נקודה קטנה בין כל שתי מילים. אבל דווקא בשפות שהגיעו קצת יותר מאוחר כמו יוונית, גם את זה לא היה. כלומר, בדרך כלל אין שום נקודה, אין שום חיווי למתי מילה נגמרת ומילה חדשה מתחילה. ואם תנסו פעם לקרוא טקסט שכתוב בלי שום רווחים בין המילים, תגלו שזה די קשה. איך אפשר בכלל לקרוא ככה? Doron Fishler 13:41 העניין הוא כזה, באותו זמן דיבור היה הדבר האמיתי. כתיבה זה פשוט תחליף זול לדיבור. כלומר כתיבה זה אומר לכם איך לדבר. אז כשאתם נתקלים בטקסט ואתם קוראים אותו, אתם קוראים אותו בקול רם. כלומר לא היה דבר כזה לקרוא בלב. לא קיים. אתם קוראים את הטקסט בקול רם ואתם קוראים כל הברה בנפרד ואתם יודעים מה קראתם רק כשאתם שומעים את עצמכם אומרים את המילה הזאת. וזה עדיין מבלבל. עדיין יש המון מצבים שבהם בטח אפשר לפרש טקסט שקראתם בצורה לא נכונה אם חילקתם את המילה בצורה לא נכונה. כמו ההבדל בין 'מצאתי את החתול של חמותי' לבין 'מצאתי את החתול שלך, מוטי'. מה לעשות, לקרוא זה קשה. זה לקח מאות שנים עד שנזירים שהעתיקו את כתבי הקודש בשפות לטיניות התחילו להוסיף רווחים בין המילים, ועוד מאות שנים עד שהנוהג הזה התפשט. כלומר, יש כתבים מהמאה ה-11 שעדיין כתובים בלי רווחים בין המילים. פשוט רצף של אותיות בלי שום דבר שיפריד ביניהן. וגם כשכבר כן כתבו עם רווחים, עדיין רוב הזמן לא היו שום סימני פיסוק אחרים. כל התקופה הזאת, כל האלף הראשון לספירה, אין נקודות, אין פסיקים, אין כלום. אז כשאתם קוראים טקסטים מהתקופה הזאת, באמת אין להם סימני פיסוק וזה קשה לקרוא ככה. אבל למה שתקראו טקסטים מהתקופה הזאת בכלל? Doron Fishler 15:46 הבה נפתח דף גמרא ראשון, אוקיי? 'מאימתי קורין את שמע בערבית? משעה שהכהנים נכנסים לאכול בתרומתן עד סוף האשמורה הראשונה דברי רבי אליעזר וחכמים אומרים עד חצות רבן גמליאל אומר עד שיעלה עמוד השחר מעשה שבאו בניו...' מי אמר פה מה ולמי? זה 'עד חצות רבן גמליאל אומר' או 'רבן גמליאל אומר עד שיעלה עמוד השחר'? יהרוג אתכם לשים פה נקודה מדי פעם? אני לא מדבר אפילו על מרכאות. ומה הקטע עם בניו, מה הוא מתחיל לספר את האנקדוטה עם בניו? בקיצור, זה קשה. עכשיו, זה לא שלאורך כל הזמן הזה אף אחד לא חשב על הרעיון להוסיף סימנים שיעזרו בלהבין מה אנחנו קוראים. היו רעיונות כאלה והיו סימנים כאלה מדי פעם. אחד הראשונים, לא בהכרח הראשון אי פעם, אבל אחד הראשונים שהציע דבר כזה היה אריסטופאנס מביזנטיון. שזה קודם כל שם אדיר. זה נשמע כמו הקוסם שיודע הכל שאליו אתם הולכים. לכו לאריסטופאנס מביזנטיון והוא יפתור את צפונות היקום. וזה באמת היה פחות או יותר התפקיד שלו. הוא היה הספרן הראשי של הספרייה הגדולה באלכסנדריה במאה השלישית לפני הספירה. אז אפשר להניח שהוא התעסק הרבה עם טקסטים ויכול להיות שהוא התעייף מלקרוא הכל בלי שום הפסקה אף פעם. אז הוא החליט על שיטה של סימני פיסוק. לא אחד, שלושה. נקודה באמצע השורה, נקודה בתחתית של השורה ונקודה למעלה. אז זה לא בדיוק סימני הפיסוק של היום, אבל מה הייתה המשמעות של כל אחד מהסימנים האלה בסימנים של היום? שום דבר. אף אחד מהם לא היה טכנית נקודה כמו שאנחנו רגילים לנקודה היום ואף אחד מהם לא היה פסיק או משהו. המשמעות שלהם הייתה הפסקה קצרה, הפסקה בינונית, הפסקה ארוכה. Doron Fishler 18:01 מה זה אומר? כמו שאמרתי, טקסט היה דבר שקוראים בקול רם. אז מה שהסימנים האלה אומרים לי כשאני קורא זה מתי לעשות הפסקה בקריאה. כלומר זה לא שאני מדבר ברצף בלי לנוח בלי לעשות בשום שלב שום פאוזה שום הפסקה פשוט מילה אחרי מילה אחרי מילה כי ככה קשה לעקוב אחרי מה שאני אומר אלא לפעמים אני אעשה הפסקה קצרה, כי זה בהחלט שימושי לעשות לפעמים הפסקה קצרה. לפעמים אני אעשה הפסקה בינונית ולפעמים אני אעשה הפסקה ארוכה. כמו זאת. כלומר סימני הפיסוק האלה היו הוראות איך לקרוא את הטקסט. הם לא סימנו את המשמעות של הטקסט. כלומר, זה לא בהכרח עכשיו נגמר משפט אחד ועכשיו מתחיל אחר, אלא רק איך צריך לקרוא אותו. אז הפסקה ארוכה יכולה לבוא בסוף משפט, זה מקום הגיוני לשים הפסקה ארוכה, אבל לא בהכרח. כי מי שכתבה את הטקסט יכולה להחליט שבעצם צריכה לבוא הפסקה דרמטית דווקא באמצע המשפט. אז זה סימני פיסוק, כן, אבל זה לא ממש סימני פיסוק כמו שאנחנו מכירים אותם היום. וחוץ מזה השיטה הזאת די נעלמה. כלומר הייתה בשימוש זמן מסוים בתקופה הזאת ואז כבר לא, כי מה לעשות לא כל העולם מקשיב לאריסטופאנס מביזנטיון. Doron Fishler 19:31 אז לאורך השנים כל מיני אנשים בכל מיני מקומות המציאו סימני פיסוק משל עצמם. היו כאלה שסימנו נקודה בסוף משפט. היו כאלה שכתבו אותיות ארוכות במיוחד בסוף משפט. לפעמים יש נקודתיים בסוף משפט. כל מנהג כזה היה מקומי. כלומר נזירים נגיד במקום מסוים היו יכולים להחליט שהם כותבים ככה והם מבינים את הקריאה ככה, אבל האנשים במקומות אחרים לא הכירו את זה. יש עוד שיטה שהייתה קיימת אבל הייתה ספציפית לדבר אחד, שזה טעמי המקרא. זה הסימנים האלה בספר התנ"ך מעל ומתחת לאותיות. הם מסמנים את המנגינה של הפסוק והם גם סוג של סימני פיסוק. אבל טעמי המקרא הם למקרא. לא משתמשים בהם למשהו אחר. אף אחד לא מוסיף קדמא ואזלא למייל לשירות לקוחות. וכל הזמן הזה קריאה הייתה דבר של מיוחסים. לדעת לקרוא היה עניין למלומדים, לנזירים, לאנשים משכילים במיוחד. רוב האנשים לא ידעו לקרוא. וגם אם הם היו יודעים לקרוא, לא היה להם מה לקרוא. כי ספרים היו דבר יקר ערך ונדיר כי ספרים היה צריך לכתוב או להעתיק ביד. זה הרבה עבודה וזה הופך כל ספר למצרך יקר מאוד. מה ששינה את זה היה הדפוס. כשהמציאו את מכונות הדפוס אפשר היה להדפיס טקסטים ולהדפיס ספרים במספרים גדולים, בהרבה עותקים. באותו מאמץ שנדרש ליצור עותק אחד של ספר, אפשר היה ליצור אלף ספרים. אז עכשיו פתאום ספרים היו דבר הרבה יותר נפוץ ולכן גם קריאה הפכה לדבר הרבה יותר נפוץ. לא רק מיוחסים ומלומדים יודעים לקרוא. Doron Fishler 21:31 וכאן נכנס לתמונה אלדו מנוציו. שניהם, למעשה היו שניים. היה אלדו מנוציו והנכד שלו שגם לו קראו אלדו מנוציו, ולכן קוראים לאחד מהם אלדו מנוציו הזקן ולשני אלדו מנוציו הצעיר. אז אלדו מנוציו היה הבעלים של בית דפוס בוונציה, אחד מבתי הדפוס הגדולים הראשונים שהדפיסו המון ספרים בהרבה שפות שהגיעו להרבה אנשים. והוא החליט שהנוהג המקומי שלו בבית הדפוס שלו, בספרים שהוא מדפיס, זה שמשפטים יסתיימו בנקודה. ובהפסקות קטנות באמצע המשפט יהיה פסיק. לא בטוח שהוא המציא את זה, אבל זאת השיטה שהוא השתמש בה. בהמשך, אחרי שהוא מת, אלדו מנוציו הצעיר, הנכד שלו, ירש את בית הדפוס שלו והמשיך את המסורת של סבא שלו, וגם הכניס עוד סימני פיסוק. בשנת 1561 הוא הוציא ספר קטן בשם Interpungendi Ratio שזה בלטינית מערכת ניקוד, מערכת חיתוך, פיסוק, איך שתגידו את זה. עכשיו כמה דברים בקשר לספר הזה. הספר הזה נועד לדפסים אחרים, כלומר זה היה פשוט מדריך איך להדפיס ספרים. הוא כתוב בלטינית. ודבר אחד שצריך להגיע עכשיו בקשר לאלדו מנוציו הצעיר, הוא באמת היה צעיר. כשהספר הזה יצא אלדו מנוציו הצעיר היה בן 14. Doron Fishler 23:18 לי קשה להאמין שילד בן 14 יכול אפילו לקרוא לטינית, שלא לדבר על לכתוב לטינית או לכתוב ספר שלם, אבל הוא חתום על הספר הזה. ובהנחה שזה נכון, אז לא רק שהוא כתב בגיל 14 ספר, הילד הזה אחראי לאיך שכולנו כותבים. משום שהספר הזה הוא פשוט תיאור של כל סימני הפיסוק המודרניים. הוא מסביר איך להשתמש בפסיקים, נקודות, ונקודתיים, בנקודה-פסיק, ואפילו סימן שאלה וסימן קריאה ומרכאות, הכל מופיע שם. ושוב, לא בטוח שהוא המציא אותם, מאוד יכול להיות שהוא פשוט ליקט דברים שהיו בשימוש באזור שלו, אבל זאת הפעם הראשונה שבה כל הדברים האלה מופיעים באופן מסודר עם הסבר מה זה אומר. ויותר מזה, הוא עשה עוד דבר ממש לא מובן מאליו שם. הוא מסביר בספר שסימני הפיסוק לא נועדו לתת הוראות איך לקרוא בקול רם, אלא הם נועדו לעזור להבין את המשמעות של המשפט. זה לא כלי לקריאה, זה כלי להבנה. Doron Fishler 24:42 עכשיו אלדו מנוציו לא היה מלך הכתיבה, הוא לא היה האפיפיור, לא הייתה לו סמכות להחליט איך אנשים כותבים. הוא פשוט היה זה שאשכרה הדפיס את הספרים. אז אם הוא מדפיס המון ספרים בשיטת הפיסוק שלו ומסביר לדפסים אחרים איך להדפיס ספרים איתה, אז אנשים מתרגלים לשיטת הפיסוק שלו. והשיטה הזאת הפכה להיות השיטה, השיטה שמשתמשים בה. עדיין האופן המדויק שבו משתמשים בפיסוק לא נשאר בדיוק אותו הדבר, הוא קצת השתנה עם הזמן. למשל, הייתה תקופה שבה אנשים כתבו עם המון פסיקים, המון פסיקים, כל הזמן, כל שתי מילים פסיק, בהמשך זה קצת ירד לכמות יותר שפויה של פסיקים. Doron Fishler 25:34 באותו זמן דיברו באירופה בהרבה שפות, אבל אלדו מנוציו לא הדפיס רק בשפה אחת. הוא הדפיס ספרים בלטינית וביוונית ובאיטלקית ואולי בעוד שפות, וגם אחרים שלקחו את השיטה הזאת אז יכלו לשים אותה בכל שפה. אז דווקא משום שהשיטה הזאת לא הייתה חלק מאיזושהי שפה שהייתה קיימת כבר, היא הייתה שיטה חדשה שהגיעה עם המצאה טכנולוגית חדשה יחסית, הדפוס, היא יכלה להתפשט להרבה שפות בבת אחת. ובהדרגה כל השפות הלטיניות התחילו להשתמש באותה שיטה. ובהמשך גם שפות שפחות קשורות אליה. עברית למשל. עברית באותו זמן הייתה שפה עתיקה ושפה דתית, כלומר אפשר להתפלל בעברית, אי אפשר לקנות במכולת בעברית. אבל במאה ה-19 התחילו לחדש אותה ולהשתמש בה למטרות חילוניות כשפה של יומיום, אז בעברית החדשה הזאת התחילו להשתמש בסימני פיסוק שהכירו מהשפות האחרות שהיו בסביבה: נקודה, פסיק, סימן שאלה, סימן קריאה וכל היתר. הרבה שפות אחרות גם ישרו קו עם הסימנים האלה לאט לאט. בסינית ובערבית למשל לא היו סימני פיסוק עד המאה ה-20. גם הם היו פחות צריכים אותם כי התחביר הרבה פעמים מסגיר את המשמעות של המשפט, ועדיין הם אימצו בסופו של דבר את שיטת הפיסוק המקובלת. Doron Fishler 27:01 אלא מה, זה לא עבד בכל שפה, בגלל שהיו שפות שכבר היו להן סימני פיסוק משלהן ולכן סימני הפיסוק האירופאיים האלה לא החליפו את מה שקיים, ולכן עד היום כותבים בהם אחרת. למשל כשאתם כותבים בהינדית, אז פסיק יש, זה אותו פסיק. סימן שאלה, זה אותו סימן שאלה. אבל נקודה לא. אין נקודות בהינדית. יש קו. קו אנכי, זה מה שמחליף שם את הנקודה. בבורמזית לעומת זאת קו אנכי זה פסיק. שני קווים אנכיים זאת נקודה. וזה עוד כלום לעומת הדבר המדהים שהוא תאילנדית. תיכנסו לטקסט כלשהו בתאילנדית, ואוקיי זה שאתם לא מבינים את זה סבבה כי אתם לא מבינים תאילנדית, אבל מעבר לזה תחפשו סימני פיסוק. אין. פשוט אין. אין סימני פיסוק בתאילנדית כולל נקודות. אין נקודות בסוף המשפטים. המשפטים פשוט נגמרים, כי בתאילנדית אם אתם יודעים לקרוא את זה המבנה התחבירי של המשפט אומר לכם איפה המשפט מסתיים, אתם לא צריכים נקודה. ויותר מזה, אפילו רווחים כמעט אין שם. זה נראה כאילו כותבים את זה כל פעם במילים של איזה 20-30 אותיות, אבל זה לא, זה פשוט משפטים שלמים שכתובים בלי רווחים. כי יש רווחים רק מדי פעם כשצריך, אני לא יודע להגיד מתי בדיוק צריך כי אני לא מדבר תאילנדית. אז מתברר שהשיטה הזאת עובדת עד היום. לא חייבים סימני פיסוק. אבל אם אתם לא מדברים תאילנדית אז כדאי. Doron Fishler 28:51 אז מה הייתה השאלה? למה כל השפות משתמשות באותן סימני פיסוק ומאיפה הם באו? התשובה היא הם לא משתמשות כולן באותן סימני פיסוק, אבל כן הסימנים האלה מאוד נפוצים, והסיבה לזה היא שהם המצאה חדשה, שזה חידוש שהגיע ביחד עם המצאה טכנולוגית וככה נכנס להרבה שפות בבת אחת. וזה קורה שוב. החידוש הטכנולוגי של השנים האחרונות זה טלפונים, וגם זה הגיע עם תוספת לשפה: אימוג'ים. ועכשיו בכל העולם בכל השפות מבינים באותה מידה את הסמיילי הבוכה ואת הקקי המחייך. זה אוניברסלי. ובעוד כמה מאות שנים יעשו מחקר על איך זה קרה שבכל השפות האימוג'ים הם אותו הדבר. זאת התשובה. Doron Fishler 30:03 עכשיו הפסקה קטנה ואחרי זה נדבר טיפה על סימני הפיסוק שהלכו לאיבוד בדרך. נקודה, פסיק, נקודה-פסיק, נקודתיים, גרש, מרכאות, מקף, פתח סוגריים, סגור סוגריים. אלה פחות או יותר סימני הפיסוק שנמצאים בשימוש שוטף בכל השפה ואותם אנשים מכירים ואנשים משתמשים בהם בלי לחשוב על זה. אלה לא הסימנים היחידים וכמו שאמרתי ההיסטוריה של סימני הפיסוק העלתה הרבה סימנים שהומצאו והיו בשימוש אבל לא ממש נכנסו לקבוצה הקטנה הזאת של סימני פיסוק מוכרים. ולהכניס סימן פיסוק חדש לשימוש זה עוד יותר בעייתי משום שכדי שהוא יוכר בתור סימן פיסוק אמיתי אנשים צריכים להשתמש בו ולהשתמש בו בלי לחשוב, לא במיוחד, לא במשפט 'היי תראו הנה המציאו סימן פיסוק חדש', אלא כחלק שוטף מהשימוש במקלדות וזה בעיה כשאין כזה דבר. אבל עדיין היו מקרים של אנשים שניסו להכניס סימן פיסוק חדש. אני חושב שהכי מפורסם ביניהם הוא האינטרובנג (Interrobang). אינטרובנג זה סימן שאלה וסימן קריאה ביחד. זה נראה כמו פשוט נקודה אחת שעליה יש גם סימן שאלה וגם סימן קריאה. והוא נועד לסמן משפטים שהם גם שאלות וגם קריאה. למשל: 'נראה לכם?!' או 'מה זה הדבר הזה?!' זאת שאלה אבל זאת שאלה-קריאה גם. וזה היה פרסומאי אמריקאי ב-1962 ששם לב שאין סימן פיסוק שמתאים למצב כזה ולכן הוא המציא אחד כזה. זה נראה בדיוק כמו סימן שאלה וקריאה אחד על השני וקוראים לו אינטרובנג. Doron Fishler 31:49 והוא מאוד השתדל להכניס אותו לשימוש שוטף, וזה לא ממש עבד, אבל לכמה זמן זה נראה כאילו זה אשכרה הולך לעבוד כי כן השתמשו בסימן הזה פה ושם והיו כמה פונטים שכללו אותו, ומה שהכי מעודד היה דגם של מכונת כתיבה שכלל כפתור של אינטרובנג. ובכל זאת זה לא ממש התקבל והוא די נשכח חוץ מבתור אנקדוטה טיפוגרפית. עדיין האינטרובנג קיים ביוניקוד (Unicode). זה אומר שהוא קיים במחשב שלכם. אם אתם רוצים לכתוב אינטרובנג במסמך גוגל דוקס או בהודעת מייל או משהו כזה, אז אתם יכולים לעשות את זה, אתם פשוט תצטרכו לחפש בין הסימנים המיוחדים, אבל הוא שם. ויותר מזה יש שם לא רק את האינטרובנג אלא גם את האינטרובנג ההפוך למקרה שאתם שואלים שאלה-קריאה בספרדית. הבעיה עם האינטרובנג והסיבה שהוא לא באמת התקבל, אני חושב, זה שהוא נועד לפתור בעיה שלא ממש קיימת. כלומר אם אני כותב שאלה-קריאה, שזה דבר שקורה, אני יכול לכתוב סימן שאלה וסימן קריאה. זה שיהיה לי סימן אחד שמאחד את שניהם זה יחסוך לי עשירית שנייה מהחיים סימן שאלה סימן קריאה, זה לא שווה את המאמץ של להכניס סימן חדש לחלוטין למקלדת וכל זה, לכן פשוט לא צריך את זה. Doron Fishler 33:23 יש מקרים שבהם זה הרבה יותר נחוץ, שאני יכול לקנות את זה שהיה יכול להתאים פה איזשהו סימן פיסוק חדש שלא קיים היום. ואני חושב שהכי מובהק מביניהם זה הסימן של האירוניה או סרקזם. כי אם המטרה של פיסוק זה להפוך את הטקסט ליותר דומה לדיבור, כלומר להביע דברים שאפשר להביע בצורת דיבור אבל לא בכתב, אז זה אחד הדברים הכי חשובים שלא עובר בכתב אבל הוא כן עובר בדיבור. כלומר ההבדל בין 'הו, יש פרק חדש של התשובה, איזה יופי!' לבין 'הו, יש פרק חדש של התשובה... איזה יופי'. זה לא אותו הדבר, אבל כשאתם כותבים את זה זה נראה בדיוק אותו הדבר. אז זה חשוב שיהיה אפשר להבדיל ביניהם. ובשיחות באינטרנט זה בכלל חשוב מכל משום שבערך חצי מהזמן אנשים אומרים ההיפך ממה שהם התכוונו. אז הרעיון הזה לעשות סימן פיסוק שאומר 'זה נאמר באירוניה, מה שכתבתי עכשיו אני לא מתכוון לזה אני מתכוון בדיוק להיפך'. אנשים חשבו על זה. המציאו כזה דבר. ב-2010 המציאו את ה-SarkMark שנראה קצת כמו האות פ' גדושה בכתב. וזה דבר שאתם שמים בסוף משפט שנאמר בסרקזם. ואם אתם רוצים אותו אז אתם יכולים להוריד אותו למכשיר שלכם באמצעות מבחר אפליקציות. כלומר האנשים שיזמו את הסימן הזה כנראה לא שמעו על זה ששלוש שנים לפני זה ארגון הולנדי הציע גם סימן של אירוניה רק שהוא נראה אחרת, הוא נראה כמו סימן קריאה שבור, סימן קריאה שנראה כמו ברק. שזה טוב לסמן אירוניה או שאתם אוהבים את הארי פוטר. וזה שונה לחלוטין מהסימן שהוצע ב-1966 לאותה מטרה, ואת זה שב-1889 היה משורר צרפתי שהציע להשתמש בסימן שאלה הפוך כדי לציין כזה דבר, כדי לציין אירוניה. וזה לגמרי שונה ממה שקרה ב-1580 כשדפס בריטי אחד, הנרי דנהם קראו לו, הוא הציע ליזום סימן כזה. כלומר הוא גם השתמש בסימן שאלה הפוך, סימן שאלה בכתב ראי, שזה אמור לייצג שאלה רטורית. כלומר להבדיל בין שאלה ששואלים כדי לקבל תשובה לבין שאלה ששואלים לא כדי לקבל תשובה, שזה גם כן סוג של סרקזם. וזה כמובן הבעיה עם זה שזה בדיוק אותו דבר כמו הסימן שאלה בערבית ובפרסית, אז זה אומר שלהשתמש באירוניה בערבית יהיה מאוד מסובך, כלומר כל הזמן חושבים שזה שאלה רטורית, למה אתם אף פעם לא שואלים שאלות... בקיצור, פעם בכמה שנים באים אנשים ומציעים סימן פיסוק לאירוניה והם חושבים שזה מקורי למרות שהמון אנשים עשו את זה קודם. כנראה משום שכל פעם שהם עושים את זה אז אנשים אומרים להם: 'וואו, זה רעיון כל כך מקורי. אף פעם לא ראיתי דבר כזה. פשוט אף אחד לא חשב על זה לפני כן'. אבל זה לא מנוקד, אז הם לא מבינים. זאת הייתה התשובה. עדכונים על פרקים חדשים ועל הרצאות שאני עושה פה ושם בכל מיני נושאים אתם יכולים לקבל בדף הפייסבוק 'דורון פישלר נגד העולם'. עורך ומפיק יותם הלכמי, ייעוץ ותמיכה מורלית אביב שם טוב, מזל טוב שם טוב, וגם בן אורבך ואפי בריק ושלי נוי. מנהלת דיגיטל הדס דרוקר, שזה דרך אגב דרוקר זה דפס, זה המשמעות של השם. עורך ראשי של הרשת רני לוי, מנהל עסקי דני טימור, ואני דורון פישלר. יאללה, ביי. Reshet Osim Historia 37:13 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו בעושים היסטוריה דוט קום או הורידו את אפליקציית עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>בונוס: עוד כמה מילים על האיש שהקיף את העולם [התשובה]</title>
        <link>https://mat-mo.github.io/podtext/episodes/htshvbh/bvnvs-vd-kmh-mylym-l-hysh-shhqyp-t-h-vlm-htshvbh.html</link>
        <guid>https://mat-mo.github.io/podtext/episodes/htshvbh/bvnvs-vd-kmh-mylym-l-hysh-shhqyp-t-h-vlm-htshvbh.html</guid>
        <pubDate>21 במרץ 2022</pubDate>
        <description>Transcript for בונוס: עוד כמה מילים על האיש שהקיף את העולם [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'מין רגע, אבל אם הוא עשה ככה...' תקשיבו לזה. יש 10 חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר, כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 בכיתה י"א, יעל גילתה כוכב לכת חדש. אמיתי. כוכב לכת שלא היה מוכר עד אז סביב שמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים. כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת, ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד, שזה שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת 'מרכז מדעני העתיד'. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. עושים היסטוריה 04:13 רשת עושים היסטוריה. דורון פישלר 04:30 היי, אני דורון, זאת התשובה, אבל זה לא ממש פרק שלם של התשובה, זה אחד מהפרקים האלה שהם לא ממש פרקים אלא רק סוג של פרקי השלמה. זה לא השלמות ותיקונים, זה השלמה לדבר אחד מסוים. לפני כמה זמן הוצאנו את שני הפרקים על מגלן, את 'מי באמת היה האיש הראשון שהקיף את העולם' חלק א' וחלק ב'. מבחינת אורך, זה הדבר הכי גדול שהיה בתשובה עד עכשיו, כי זה שני פרקים ושניהם מאוד ארוכים. ובקלות זה היה יכול להיות יותר ארוך. הסיפור הזה הוא ממש ממש ארוך, יש המון המון פרטים, היה צריך לבחור מה נכנס ומה לא, וזה לא היה כל כך ארוך אם לא הייתי מאוד נהנה מזה. זה היה ממש ממש כיף. אני חושב שזה סיפור ממש טוב שלא הייתי צריך לשנות, לא הייתי צריך להמציא שום דבר, הוא פשוט סיפור טוב במקור. אין המון סיפורים היסטוריים שיש להם טוויסט, אבל הסיפור הזה יש. אז אני נורא נהניתי מזה ועושה רושם שגם הרבה אנשים אחרים נהנו מזה. קיבלתי הרבה תגובות טובות על הפרקים האלה, בין השאר בעמוד הפייסבוק 'דורון פישלר נגד העולם', וזה המקום גם שבו אנשים שואלים שאלות ומגיבים, והיו כמה דיונים מעניינים על שני הפרקים האלה. אתם מוזמנים לשם בלי קשר. אז חשבתי שיכול להיות מעניין לענות על כמה שאלות, לעשות פרק בונוס ל'מי היה האיש שהקיף את העולם', לענות על כמה שאלות נפוצות שאנשים שאלו אותי על זה ולהוסיף כמה פרטים שלא נכנסו לפרקים המקוריים פשוט משום שזה היה כל כך ארוך, לא משום שזה לא מעניין. יש עוד דברים להוסיף. במקרה שזה לא היה ברור, אין טעם להקשיב לפרק הזה אם לא שמעתם קודם את שני הפרקים ההם. אם לא שמעתם את הפרקים האלה, אל תקשיבו לפרק הזה, לכו תקשיבו לפרקים ההם. או שתשמעו משהו אחר, או שאל תשמעו שום דבר. שבו בשקט. מה אתם רוצים ממני? בכל מקרה, קודם כל ביבליוגרפיה. זה דבר דרך אגב שנכון לא רק לגבי הפרק הזה, אנשים לפעמים מבקשים ממני לתת את המקורות של מאיפה מגיע המידע ואני לא עושה את זה מספיק. זה לא בסדר. אני חושב שפשוט אם אני אתן רשימה ארוכה של מראי מקומות ומאמרים בכל פרק זה יהיה די משעמם, מה גם שבדרך כלל אני פשוט קורא דברים בכזה בלגן שאני לא זוכר אפילו מה הגיע מאיפה. במקרה הזה, במקרה שהסיפור עניין אתכם ואתם רוצים לשמוע עליו עוד, וזה סבבה כי יש הרבה מה עוד לשמוע, אז מאיפה הגיע המידע הזה? קודם כל מפיגאפטה. הספר שפיגאפטה כתב על המסע הוא זמין. כשמחפשים אותו באינטרנט אפשר למצוא אותו בגרסה המלאה באיטלקית או באנגלית. אבל לא הסתמכתי רק עליו. יש בכל זאת אנשים שעשו מחקר היסטורי מעבר לזה. יש ספר מצוין שקוראים לו Over the Edge of the World מאת לורנס ברגרין. אני לא חושב שהוא תורגם לעברית, אבל זה ספר ממש טוב אם אתם רוצים לשמוע עוד פרטים ועוד דברים שלא סופרו בפרק הזה. מעבר לזה יש גם ספר של סטפן צווייג או צוויג או שטפן, אני לא יודע איך אומרים את השם שלו. הוא כתב ספר על מגלן שהוא סיפור חייו והקפת העולם, שזה מין ספרות היסטורית, שילוב בין היסטוריה לבין ספרות, שהאמת לא קראתי אותו. גיליתי שהוא קיים רק בשלב מאוחר יחסית שעבדתי על הפרק, ככה שבדקתי אותו וקראתי חתיכות ממנו אבל לא היה לי זמן לקרוא את כולו. יש אנשים שהמליצו עליו, אז גם זה דבר שכדאי לעשות. קוראים לזה פשוט מגלן וזה הופיע גם בעברית. עוד מקור חשוב מאוד צריך לציין זה השיר של האנימניאקס על מגלן. בסדרה אנימניאקס משנות התשעים הם שרו פעם שיר על מגלן. אוקיי, זה לא כזה חשוב אבל זה מצחיק. אתם יכולים למצוא את זה ביוטיוב, תחפשו Animaniacs Magellan, רק תיזהרו כי זה השיר הכי מדבק מאז הוולרמן. אתם הולכים לזמזם אותו הרבה מאוד. והשיר הזה, ככה מתברר, הוא מאוד לא מדויק היסטורית, אם כי ברור שהאנשים שכתבו אותו כן ידעו את הסיפור כי יש שם פרטים כן נכונים, אבל אתם יודעים זה בשביל סדרה מצוירת, זה בשביל להיות מצחיק, זה לא בשביל להיות נכון. אבל שווה לשמוע את זה. דורון פישלר 09:32 אני חייב לעשות כאן הפסקה לפרסומת, נכון? בערך כאן. כמה זמן אנחנו? בואו נעשה את ההפסקה עכשיו ואחר כך נחזור. דורון פישלר 09:42 היי, חזרנו. כן. אחת התגובות שקיבלתי כמה פעמים זה השאלה של אולי מגלן בכל זאת השלים הקפה של העולם. אבל כדי להסביר את זה צריך גלובוס או איזה מפה של העולם כי זה מאוד מבלבל. גם ככה היה הרבה גיאוגרפיה בפרקים האלה, אבל זה בכלל. אז צריך מפה בשביל זה. ככה, אמרנו כבר שמגלן הפליג מפורטוגל מזרחה לכיוון איי התבלין והגיע למלאקה, שם הוא קנה את אנריקה, ואחר כך הוא חזר לפורטוגל ולספרד ואחר כך הוא עשה את כל ההפלגה שדיברנו עליה שהוא לא השלים את הסיבוב ולא הגיע עד הפיליפינים ושם הוא מת. אבל איי התבלין שקוראים להם גם מולוקו הם נמצאים בעצם מזרחית לפיליפינים. לא על אותו קו אופקי, אבל מבחינת קווי אורך הם נמצאים מזרחית. אז אם מגלן הפליג מזרחה עד איי התבלין ואחר כך הפליג מערבה עד הפיליפינים, אז הוא כן בעצם עשה הקפה מלאה מסוימת סביב העולם. רק שהוא לא עשה את זה. העניין הוא שמגלן אף פעם לא היה באיי התבלין. הוא הפליג מזרחה, כן, והוא הגיע עד למלאקה שזאת עיר במלזיה. הוא לא הגיע למולוקו שהם איי התבלין. מלאקה ומולוקו זה שני מקומות שונים, למרות שזה ממש ממש מבלבל ואני ממש לא יכול להאשים מישהו שמתבלבל בין שני הדברים האלה. אז לא, הוא הגיע קרוב, אבל הוא לא באמת השלים את הסיבוב השלם. היו פורטוגזים שהגיעו כבר לאיי התבלין, הייתה משלחת פורטוגזית אחת עד אז שהגיעה עד לאיי התבלין למולוקו, זה היה ב-1511, זו הייתה משלחת של פרנסיסקו סראו שהיה חבר ואולי גם בן דוד של מגלן. עכשיו יש אנשים שממש ממש רוצים להצדיק את האמירה הזאת שמגלן הקיף את העולם ומחפשים כל מיני דרכים לגרום לזה שאולי זה יהיה נכון. אז יש טענות שהוא היה במשלחת הזאת ולכן הוא כבר הגיע לאיים האלה ולכן בעצם הוא כן הקיף את העולם. רק שאין שום עדויות לזה שזה קרה. לכן זה כנראה לא נכון, אין שום סיבה לחשוב שזה באמת היה ככה. עוד אנשים שבאמת רוצים שזה יהיה נכון, אז העירו לי שזה כן נכון שמגלן הקיף את העולם בגלל שזה כתוב בוויקיפדיה. בגלל שבוויקיפדיה העברית כתוב המשפט... טוב זה בטח לא כתוב מתי שאתם מאזינים לזה, גם אם אתם מאזיני העתיד הקרוב בטח הורידו את זה, אבל נכון לרגע זה כתוב בוויקיפדיה העברית המשפט המאוד מטופש הזה: 'במידה מסוימת ניתן להחשיב את מגלן עצמו כאדם הפרטי הראשון שהקיף את כדור הארץ ולא רק משלחתו, כיוון שכמה שנים קודם למסע בו מצא את מותו, ערך כאמור מסע לאיי הודו המזרחית וכאשר נהרג הגיע לאותם קווי אורך בקירוב'. זה לא עובד ככה, ויקיפדיה העברית. 'ניתן לומר', 'ניתן להחשיב', ניתן לומר הרבה דברים מטופשים. אבל להגיד שהוא האיש שהקיף את העולם משום שהגיע לאותו מקום בקירוב זה כאילו שרץ משתתף בריצת 100 מטר באולימפיאדה ועוצר במטר השמונים ואז טוען שהוא ניצח כי הוא הגיע לקו הסיום בקירוב. זה לא עובד ככה. אם הוא לא הקיף את העולם אז הוא לא הקיף את העולם, הוא כמעט הקיף את העולם. מה אני אעשה? זה המצב. אבל היו כמה אנשים שהעירו ובצדק על זה שגם אם מגלן בעצמו לא עשה את זה, יכול להיות שחלק מהמלחים שלו כן. כלומר יכול להיות שהיו מלחים שהשתתפו במשלחת הפורטוגזית שהגיעה עד לאיי התבלין במסע מזרחה ואחר כך הצטרפו למסע של מגלן ששט מערבה והגיע לאותו מקום. האם באמת היה בן אדם כזה? אי אפשר לדעת. וזה נראה לי לא סביר, כי עברו שמונה שנים בין המשלחות האלה שזה זמן ארוך לקריירה של מלח וגם מלח שלא קודם כי הוא לא מוזכר ברשימות. וחוץ מזה סראו לקח את הצוות שלו מפורטוגל ומגלן לקח את הצוות שלו מספרד, אז נראה לי לא סביר שיהיה בן אדם כזה אבל I guess זה יכול להיות. יש מצב. אוקיי. שאלה שחזרה כמה פעמים, דיאנה וגם כמה אחרים שאלו את השאלה המאוד מתבקשת שגם אני שאלתי את עצמי: הם נמצאים באמצע האוקיינוס השקט במשך המון זמן וגוועים ברעב, ויש את כל התיאורים הנוראיים האלה על איך שהם כל כך רעבים, למה הם לא דגו דגים? זה לא עוזר נגד צפדינה אבל זה אוכל, זה לפחות אוכל. וזאת שאלה טובה. היה פרק אחר דרך אגב, הפרק על החתול הראשון באנטארקטיקה, אז גם שם דיברתי על מסעות בים ושם אני טענתי בטעות מתברר שדגים זה דבר שלא חסר בים. מתברר שלא, זה לא נכון. לא דגו דגים. אנשים בעידן הזה במסעות שחוצי אוקיינוסים לא דגו דגים, לפחות לא באופן משמעותי. למה? כי זה נכון שיש הרבה דגים בים כמו שהקלישאה אומרת, אבל צריך לדעת איפה למצוא אותם. כלומר לדוג דגים זה דבר... דגים מסתובבים בדרך כלל בקרבת החוף. דווקא כשאתם באמצע האוקיינוס זה הרבה יותר קשה למצוא אותם. אין הרבה דגים שמסתובבים קרוב לפני הים באמצע האוקיינוס. דייגים הם אנשים שיודעים איפה למצוא דגים. צריך להגיע לאזורים מסוימים וגם להשתמש בשיטות מסוימות, זאת אומרת עם רשתות ענקיות אולי אתם יכולים לתפוס איזה טונה אבל כשאתם סתם נמצאים לגמרי במקרה במקום שאתם לא מכירים באמצע הים ועם ספינה שנעה כל הזמן שלא עומדת במקום, אז הסיכויים שלכם לתפוס דג הם פשוט לא מאוד גדולים. עכשיו בהחלט יכול להיות שהם כן ניסו לדוג מדי פעם ויכול מאוד להיות גם שהם הצליחו אבל זה פשוט לא מספיק. כלומר גם אם אתם כן תופסים דג מדי פעם יש 200 איש על הספינות האלה, זה לא משנה הרבה. זאת אומרת מבחינת כמות המאמץ לעומת כמות האוכל שהם מוציאים מזה זה פשוט לא משמעותי. פיגאפטה מתאר איך הם הורידו את חתיכות העור שכיסו את התרנים ואז השרו אותם במי ים במשך שבוע כדי שיתרככו כדי שהם יוכלו לאכול את העור היבש הזה. אנשים שעושים דברים כאלה זה לא שהם לא חשבו על הרעיון לדוג דגים, כנראה שהם כן חשבו על זה וזה לא היה מספיק. מה עוד? דיברתי על המפגשים של מגלן והצוות שלו עם הילידים בכמה איים, בגואם ואחר כך בפיליפינים וגם הענק בדרום אמריקה. כל זה זה לא היה הפעמים היחידות שהם פגשו אנשים, אבל זה מעניין בגלל שכל מפגש כזה הוא מפגש בין תרבויות. כלומר גם כשקולומבוס פגש בפעם הראשונה את תושבי אמריקה אז זה היה הפעם הראשונה בהיסטוריה שהתרבויות האלה נפגשו וזה כמובן רגע היסטורי עצום לשניהם. וגם בפעם השנייה שהוא פגש תושבי אמריקה זה היה מפגש בין תרבויות בגלל שאמריקה זה מקום מאוד מאוד גדול. יש שם הרבה מאוד תרבויות שונות, יש המון שבטים שונים, יש הרבה עמים שונים שהרבה מהם לא בקשר אחד עם השני או לא שמעו אחד על השני, לא יודעים שהשני קיים. אז כל פעם שפגשו שבט כזה באיזשהו מקום זה תמיד היה מפגש ראשון. ומפגשים ראשונים הפכו להיות דבר די שגרתי. זאת אומרת מגלן והצוות שלו הגיעו לשם מוכנים. הם הגיעו מראש הם הצטיידו למקרה שהם יפגשו אנשים שהם לא פגשו אף פעם קודם. שזה אומר א', לקחת את כלי הנשק. זאת אומרת זה שהיו להם חרבות והיו להם שריונות וכל זה זה בשביל מקרה שבו הם יצטרכו להילחם. אבל חוץ מזה הם הגיעו גם מוכנים למקרה שהם יפגשו אנשים ידידותיים שיהיה אפשר לסחור איתם. לכן הם לקחו איתם ארגזים של פעמוני מתכת קטנים. זה לא שיש משהו לעשות איתם, הם לא היו צריכים לעשות הרבה פעמונים, הם פשוט ידעו שפעמוני מתכת זה דבר שהולך טוב. זה מאוד מרשים שבטים שפוגשים לפעמים בדרך בגלל שהרבה פעמים אין להם מתכת, הם לא מכירים מתכת בכלל. אז יש משהו שהוא א' עשוי ממתכת וב' עושה רעש נעים, אז כאילו הם מאוד מתרשמים מזה ותמורת פעמון אפשר להשיג עוד דברים הרבה יותר טובים כמו הרבה אוכל שהם צריכים או דברים שהם לא מעריכים כמו אולי זהב או תבלינים או משהו כזה. אז היו להם את הפעמונים והיו להם עוד דברים שפשוט נועדו לסחור עם הזה. מין אוסף של פיצ'פקס שפשוט נועדו לתת לאנשים שהם יפגשו בדרך שזה אומר חרוזים קטנים מזכוכית ומראות ובד אדום. בד אדום היה כנראה מאוד מרשים. הכל בשביל שיהיו להם דברים מגניבים להחליף עם אנשים. ובאמת לאורך המסע דרומה בדרום אמריקה אז כמה פעמים הם פגשו שבטים מקומיים שכל פעם זה היה פגישה ראשונה. וזה מרשים איך שאנשים הגיבו באופן שונה. כלומר בכל מיני מקומות אנשים הגיבו אחרת לזה שהם רואים אנשים שונים ומוזרים בספינות שונות ומוזרות שהם לא פגשו אף פעם. אז יש כאלה שפשוט נלחמים, שפשוט זורקים עליהם... יורים עליהם חצים ואיתם אין מה לדבר. מצד שני היו כאלה שקיבלו אותם בברכה באופן קיצוני. כלומר הסיפור על ריו דה ז'נרו שהם הגיעו לשם בדיוק עם הגשם וזה הפסיק את הבצורת שהייתה שם או משהו כזה, אז יש מצב שראו בהם איזשהו סוג של אלים או משהו כזה ובאמת כאילו שמחו לראות אותם באופן מאוד מאוד מוגזם. כלומר היה צריך לגרור חלק מהמלחים אחר כך כדי שלא פשוט יישארו בריו דה ז'נרו, מקום שמתייחסים אליהם כמו מלכים וימשיכו במקום זה להיגרר על הספינות המעפנות האלה שאין אוכל בכלל. ואולי הכי מוזר זה אלה שהתעלמו מהם. יש תיאור של מקרה אחד שפיגאפטה מתאר איזשהו מקומי משבט שם שהם לא פגשו אף פעם שמתקרב אליהם ומתעלם. ומנסים לדבר איתו ולהציע לו פעמונים וכאלה והוא לא עושה כלום ופשוט ממשיך וזה באמת מוזר. כלומר הבן אדם רואה משהו שהוא הכי דומה לפלישת חייזרים וזה לא מזיז לו בשום צורה? פשוט לא אכפת לו? אוקיי, סחטיין. בן אדם אדיש. אמממ... יש כמה דברים שנקראו על שם מגלן בעקבות המסע הזה. מצר מגלן זה הדבר העיקרי, אבל דבר אחר זה ענני מגלן. ענני מגלן הם לא עננים, הם גלקסיות. פשוט בחצי הכדור הדרומי ובייחוד כשהם התקרבו כל כך רחוק דרומה בחצי הכדור הדרומי, אז אפשר לראות כוכבים שאי אפשר לראות מאירופה וממקומות אחרים. ובין השאר ראו שם שני עננים. עכשיו הם לא חשבו שזה עננים, גם פיגאפטה אומר 'אלה מצבורים של הרבה מאוד מאוד מאוד מאוד כוכבים קטנים שנראים כמו ענן'. והוא צדק לחלוטין. אלה באמת מיני גלקסיות, גלקסיות ננסיות שנמצאות ליד שביל החלב שאפשר לראות אותם מחצי הכדור הדרומי. ולכן קוראים להם עד היום הענן המגלני הגדול והענן המגלני הקטן. נקודה אחרת ואחרונה אני חובה על דברים מעניינים שמגלים כשמקיפים את העולם בפעם הראשונה. ויקטוריה, הספינה האחרונה, בדרך כשהיא צלעה לספרד אז היא עצרה באי באוקיינוס האטלנטי להצטייד קצת, ובין השאר שם הם דיברו עם סוחרים שהיו שם והתברר שהייתה להם טעות בתאריך. כלומר הם חשבו, אנשי הצוות של ויקטוריה חשבו שעכשיו יום רביעי, אבל התושבים של האי טענו שיום חמישי היום. וזה היה מוזר משום שמאוד מאוד חשוב לשמור על לוח שנה ועל התאריכים ולנהל יומן מדוקדק במסעות והם עשו את זה, הם עשו את זה בדייקנות. אמרו איך זה יכול להיות שאיבדנו יום? איך יכול להיות שדילגנו על יום? והתשובה היא שהם לא, הם פשוט הקיפו את העולם. כי כשמקיפים את העולם בכיוון מערב אז מאבדים יום, משום שכל יום שלהם כשהם רודפים אחרי השמש היה טיפה טיפה יותר ארוך ממה שהוא אמור להיות. כמו מה שפיליאס פוג עשה אבל ההפך, מכיוון שהוא נסע בכיוון השני ולכן הוא הרוויח יום במקום להפסיד יום. והם נורא בשוק מזה. זה נורא מפתיע אותם וזה מעניין שהם לא חשבו על זה. הם לא תכננו להקיף את העולם וכנראה שאף אחד לא חשב על הרעיון הזה שאם בן אדם מקיף את העולם אז כן, הוא יאבד יום בתהליך. זה היה גילוי מפתיע מבחינתם. טוב, נדמה לי שזה כל מה שהיה לי להגיד על מגלן ועל המסע הזה בשלב הזה. אני לא יודע אלא אם כן יתגלה עוד משהו. זה היה הרבה. זה היה הרבה זמן לבלות עם הסיפור הזה. צריך להתקדם לסיפורים אחרים. אז זהו. כל הדיונים שדיברתי עליהם קרו בעמוד בפייסבוק 'דורון פישלר נגד העולם', מה שמראה שכדאי ללכת לשם כדי להשתתף בדיונים מעניינים על פרקים מתי שהם יוצאים. יש שם אחלה אנשים ששואלים שאלות מעניינות. וגם עדכונים על הרצאות וכאלה דברים שאני עושה שגם זה דבר שכדאי להתעדכן בו אני חושב. ולשמוע את הפודקאסט אתם כמובן יכולים לעשות את זה בכל אפליקציות פודקאסטים או באתר של עושים היסטוריה. וכמובן שעורך הסאונד הוא יותם הלכמי, וסיוע ותמיכה מורלית אביב שם טוב ורבים אחרים. והעורך הראשי הוא רן לוי, והמנהל העסקי דני טימור. וזאת הייתה התשובה, אני הייתי דורון. תודה שהקשבתם, להתראות. עושים היסטוריה 25:46 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו בעושים היסטוריה דוט קום או הורידו את אפליקציית עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>בשביל מה בכלל צריך מחשב קוונטי? [התשובה]</title>
        <link>https://mat-mo.github.io/podtext/episodes/htshvbh/bshbyl-mh-bkll-tsryk-mkhshb-qvvnty-htshvbh.html</link>
        <guid>https://mat-mo.github.io/podtext/episodes/htshvbh/bshbyl-mh-bkll-tsryk-mkhshb-qvvnty-htshvbh.html</guid>
        <pubDate>4 באפריל 2022</pubDate>
        <description>Transcript for בשביל מה בכלל צריך מחשב קוונטי? [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>דלתות או גלגלים? [התשובה]</title>
        <link>https://mat-mo.github.io/podtext/episodes/htshvbh/dltvt-v-glglym-htshvbh.html</link>
        <guid>https://mat-mo.github.io/podtext/episodes/htshvbh/dltvt-v-glglym-htshvbh.html</guid>
        <pubDate>18 באפריל 2022</pubDate>
        <description>Transcript for דלתות או גלגלים? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...', תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר, יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 רשת עושים היסטוריה. עושים היסטוריה, עושים היסטוריה. דורון פישלר 02:48 היי, אני דורון, זאת התשובה, ויש לי שאלה חשובה. אחת השאלות הקריטיות ביותר שעניתי עליהן בפודקאסט הזה. לפני כמה ימים אני עיינתי כרגיל בקובץ השאלות שאנשים שולחים לי ונתקלתי בשאלה הזאת ששלח לי צ'רמנדר. הוא שאל: מה יש יותר בעולם, דלתות או גלגלים? אז אמרתי אוקיי, זה נחמד, שאלה מעניינת, צריך לחשוב על זה, כאילו לבתים יש דלתות, אבל למכוניות יש גלגלים, אבל יש יותר... אוקיי, נשים את זה בצד. בואו נראה עוד דברים ששלחו לי בזמן האחרון. אז ככה, פומי שאל גלגלים או דלתות, מה יש יותר? אדי שאלה מה יש יותר בעולם גלגלים או דלתות, ואמיר ונטע וג'חנון ומוריה ויונתן... כולם שלחו לי את אותה שאלה! וזה רק בשבועות האחרונים. מה קורה? מה הקטע עם דלתות וגלגלים שיש לכולם פתאום? מתברר שיש קטע ויראלי כזה. זאת שאלה ויראלית, אנשים מתווכחים בטוויטר ובטיקטוק ודברים על השאלה הזאת. מתברר שמאז השאלה על השמלה שהצבעים שלה שחור וכחול או לבן וזהב, לא הייתה שאלה שיותר אנשים התווכחו עליה מאשר השאלה האם יש יותר דלתות או גלגלים בעולם. ואתם יודעים, זה לא היה הופך לויראלי אם זה לא היה עובד, השאלה הזאת עובדת. אם אתם עכשיו בחדר או באוטו עם כמה אנשים אחרים, אז שימו רגע פאוז לפודקאסט הזה, לא עכשיו, עוד שנייה, ודונו בנושא. האם יש יותר דלתות או גלגלים בעולם? ואם אתם לבד, אז תלכו לבנאדם הכי קרוב ותשאלו אותו מה יש יותר בעולם דלתות או גלגלים. זה מדהים איך שזה פשוט מוביל ישר לוויכוחים ודיונים ארוכים ולכל אחד יש דעה מוצקה וברורה שמשתנה מדי פעם. אבל מאיפה כל זה הגיע? לא שכל העולם פתאום סתם התחיל לדבר על דלתות וגלגלים, כל דבר ויראלי מתחיל באיזשהו מקום. אז חיפשתי ומצאתי. מתברר שבחמישי במרץ 2022 איש אחד בשם רייאן ניקסון פירסם סקר בטוויטר. הוא כתב ככה: לחברים שלי ולי יש את הוויכוח הכי טיפשי בעולם. האם אתם חושבים שיש יותר דלתות או גלגלים בעולם? זהו, הוא כנראה היה הראשון שפרסם את זה באינטרנט. עכשיו, אתם יודעים מה מעניין בקשר לרייאן ניקסון? שום דבר. הוא איש אחד, הוא בן 37, הוא גר בניו זילנד, הוא מצייץ בעיקר על רוגבי, יש לו 1,430 עוקבים בטוויטר. כלומר, סלבריטי כלל עולמי הוא לא. אבל איכשהו השאלה הזאת עניינה אנשים. הוא סיפר שבדרך כלל כשהוא מפרסם סקר אז הוא מקבל באזור של 100 תגובות, לסקר הזה בשעות הראשונות שלו הגיבו 14,000 איש. עדיין, רובם בניו זילנד. ואחד האנשים האלה במקרה היה ג'מיין קלמנט, שהוא שחקן, מוזיקאי, קומיקאי, עדיין לא האיש הכי מפורסם בעולם אבל הוא מפורסם במידה, והוא ריטווט את השאלה הזאת. ככה שהגיעו עוד הרבה אנשים, עד סוף היום בסקר הזה שהשתתף בנאדם שיש לו פחות מ-1,500 עוקבים, השתתפו 223,000 אנשים! ומה שעוד מעניין זה שהסקר לא ממש הוכרע, התוצאות שלו היו די צמודות. בסופו של דבר הגלגלים ניצחו את הדלתות, אבל הם ניצחו עם 53.6%. כלומר זה לא ניצחון סוחף וחד משמעי, זה כמעט פיפטי-פיפטי. זה לא נראה כאילו הוויכוח סגור. וזה גם לא נגמר שם, כי משם אנשים הפיצו את השאלה הלאה לטוויטר, הרבה אנשים אחרים התחילו להתווכח על זה והלאה לטיקטוק. מתברר שהשאלה הזאת היא להיט בטיקטוק. מתברר שהרבה אנשים התחילו לפרסם סרטונים בטיקטוק עם דעתם המנומקת על גלגלים נגד דלתות או פשוט להריץ על זה ממים. יש משהו בשאלה הזאת כי היא גורמת לאנשים לתגובות רגשיות. כי כן, אני רואה מישהו בטיקטוק שמנמק את דעתו על דלתות וגלגלים ואני מתחיל להתעצבן עליו: איזה שטויות אתה מדבר! יואו, אני כמעט מפרסם עכשיו משהו נגדו. יש מישהו גאון שהחליט שהוא סיים את הוויכוח אחת ולתמיד כי הוא גילה שלארונות יש דלתות. וואו, ממש סיימנו את זה. אתה חושב שזה הסוף? באמת? יש עוד מה לדבר בעניין הזה. אז יש הרבה תשובות לשאלה הזאת, יש הרבה אנשים שטוענים שיש להם תשובה לשאלה הזאת, רובן תשובות של אנשים שלא חשבו על זה מספיק. הגיע הזמן שמישהו ייתן תשובה חד משמעית וסופית לשאלה הזאת. והמישהו הזה יהיה מן הסתם אני. אז, דלתות או גלגלים? זאת השאלה. עוד מעט תבוא התשובה, בינתיים תתווכחו עם האנשים שמסביבכם. דורון פישלר 08:45 הדרך הפשוטה לדעת אם יש יותר דלתות או יותר גלגלים בעולם היא לספור אותם. סליחה, אמרתי פשוטה, התכוונתי בלתי אפשרית. אי אפשר לעשות את זה. אף אחד לא הולך להסתובב בעולם ולספור דלתות ולספור גלגלים. אז מידע מדויק לא הולך להיות לנו לעולם, אף פעם, אין סיכוי. מה שאנחנו כן יכולים לעשות זה הערכה. לפי מה שאנחנו יודעים על העולם, להעריך כמה יש יותר. וזה בדיוק האופן שבו רוב האנשים חושבים על זה. כששואלים אנשים את השאלה הזאת פעם ראשונה, אז הלך המחשבה שלהם הוא בערך ככה: שלב ראשון, לכל בית יש דלת, אז יש המון דלתות, זה בטח הדלתות. שלב שני, אבל רגע, יש גם המון מכוניות ולכל מכונית יש ארבעה גלגלים. שלב שלישי, רגע, למכוניות יש גם ארבע דלתות. שלב שלישי וחצי, חמש דלתות אם סופרים את הבגאז'. שלב שלישי ושלושת רבעי, אבל יש גם גלגל רזרבי. שלב רביעי, טוב, אז מכוניות בעצם לא משנות שום דבר כי הגלגלים והדלתות שלהם אותו דבר, אז נוציא את הדלתות מהמשוואה בכלל. עכשיו דלתות, מאיפה עוד...? ומכאן זה הולך וממשיך וזה מאוד הגיוני. כל זה מאוד הגיוני, זאת דרך הגיונית לחשוב על הבעיה, לחשוב על הדברים שיש הרבה מהם ומהם להשליך על השאלה שלנו, הדלתות וגלגלים. כי אחרת חושבים בקטן מדי. מדי פעם צץ איזה גאון עם איזה קלף חזק ואומר תקשיבו, ספינות נופש! אוניית נופש היא מלון ענק צף, יש בה מה, 400 חדרים, 1,000 חדרים, לכל אחד מהחדרים האלה יש דלת, ולכל אחד מהם יש גם דלת לשירותים, זה המון דלתות, וגלגלים אין בכלל! אז בגלל שיש אוניות נופש בעולם, בטוח שהדלתות מנצחות. לא, ממש לא, ואני אגיד לכם למה לא. כמה אוניות נופש יש בעולם? אני יכול להגיד לכם כמה יש, נכון לשנת 2021 יש 314 אוניות נופש בעולם. אני יודע את זה כי עשיתי פרק על שבירת אוניות בשנה שעברה. כשאנחנו סופרים משהו בכל העולם, 314 זה מספר שפשוט לא מעניין אותנו, הוא פשוט מספר זעום. גם אם בכל אונייה כזאת יש 2,000 דלתות או 4,000 דלתות, עדיין זה לא משנה, 300 אוניות זה כלום. כמה דלתות שלא יהיו בהן, על המאזן בכל העולם זה לא משפיע. מה עם מטוסים? למטוסים יש גלגלים. יש להם כנפיים, אבל יש להם גם גלגלים. לכל מטוס יש גלגלים. כמה גלגלים בדיוק יש לכל מטוס? אני לא יודע בדיוק, אבל לפני שאני אפילו מתחיל לחשב כמה גלגלים יש למטוס הממוצע, כמה מטוסים יש בעולם? מטוסים זה דבר חשוב מספיק כדי שיספרו אותו, ולפי אתרים שעוסקים בנושאים האלה, מספר המטוסים בעולם הוא בערך 40,000. האם המספר הזה מדויק? אני לא יודע, אולי זה 2,000 יותר, אולי זה 2,000 פחות, אולי הם פספסו ב-10,000, עזבו, בואו נעגל ממש ממש למעלה, נגיד שיש 100,000 מטוסים בעולם, זה לא משנה. זה מספר קטן מדי. מישהו הצביע על ערימה ענקית של צמיגים וטען שזה גורם לגלגלים לנצח. כמה גלגלים אתה חושב שיש שם? מיליון? זה לא משנה. אלה מספרים קטנים מדי, זה כסף קטן. כי מספר המכוניות, המשאיות, כלי הרכב שנוסעים על כביש בעולם הוא בסביבות 1.4 מיליארד. כלומר קחו את כל המספרים שדיברנו עליהם קודם ותוסיפו להם אפסים, עוד אפסים, עוד אפסים, שלושה-ארבעה אפסים. כלומר זה גדול יותר בסדרי גודל. כלומר כל המטוסים וכל הספינות בעולם פשוט לא משנים כלום ביחס למספר המכוניות בעולם. ובתים, דירות, יש יותר דירות בעולם ממכוניות, יש מיליארדים. אז כל המטוסים ואוניות הנופש ואוניות בכלל תורמים לעניין הזה, כל כך לא משנה בכלל. מה שמעניין אותנו זה הדברים שיש מיליארדים מהם, שיש באמת הרבה מהם. ואז אנחנו צריכים למצוא את הדברים שיש ממש הרבה מהם ולהעריך כמה דלתות וכמה גלגלים יש בהם. אז נתחיל מבתים, דירות. כמה דלתות יש בכל הדירות בעולם? אין לי מושג, אז נתחיל הרבה הרבה יותר בקטן. נתחיל בדירה שלי. מה יש בבית שלי? המחשבה הראשונה שלי הייתה שלבית שלי יש דלת, אבל אין לו גלגלים, כי למה שיהיו לו גלגלים? אז 1-0 לדלתות, נכון? אבל לא, רגע, ברור שיש לי עוד דלתות בבית. יש דלת למרפסת, יש דלתות לחדרים ויש דלתות לשירותים, ויש גם לחדר ארונות הזה שאני יושב בו עכשיו, ויש דלת למרפסת כביסה שמשמשת כשירותים של החתולות, אז רגע שנייה אחת לתת לי לספור. יש לי 10 דלתות בבית. וואו, זה יותר ממה שחשבתי. אוקיי, אבל שנייה, זה לא נגמר. דיברנו כבר על זה שיש ארונות ולארונות יש דלתות. כשאתם פותחים ארון אתם פותחים את הדלת של הארון, זאת דלת, נכון? זאת לא דלת שבנאדם יכול לעבור בה, אבל זאת דלת. אז ספרתי ומתברר שיש לי הרבה יותר ארונות ממה שחשבתי. כי יש ארונות במטבח ויש ארונות בגדים ויש כל... ספרתי 52 דלתות של ארונות בבית! ולא רק זה, למקרר יש דלתות, שתיים. ולמיקרו ולמדיח, אז בסך הכל דלתות וארונות והכל יש, אם ספרתי נכון, יש לי 69 דלתות בבית. נייס. המצב כרגע לא נראה טוב בשביל גלגלים. כי מה כבר יש להם גלגלים בבית? אין לי מכוניות בבית, אין לי כלי רכב בבית. גלגלים, אין לי גלגלים בבית. למה שיהיו לי גלגלים? אבל אז שמתי לב שאני יושב על כיסא. יש לי כיסא משרד, כיסא מתגלגל כזה. אז כיסאות משרד בדרך כלל יש להם חמש רגליים כאלה למטה וכל אחת מהן על גלגל. כשמסתכלים יותר מקרוב מגלים שהגלגל הזה הוא לא גלגל, הוא שני גלגלים. כי כל אחת מהן הוא בעצם זוג גלגלים. בהתחלה חשבתי אולי רגע זה גלגל אחד שמחולק לשניים, אבל לא, הם שני גלגלים שיכולים להסתובב לשני כיוונים מנוגדים. אז יש שניים. אז זה אומר שלכיסא משרד למעשה יש 10 גלגלים. ואתם יודעים משהו? יש לי שניים כאלה, אז זה כבר 20 גלגלים. לא מספיק בשביל לנצח את הדלתות, אבל עדיין לפחות הגלגלים נותנים איזשהו פייט. אבל רגע, אם אנחנו כבר מדברים על גלגלים כאלה, אז לא רק לכיסאות יש כאלה. יש לי מזוודה, טרולי כזאת שנוסעת על גלגלים, ארבעה, ארבעה זוגות גלגלים. אז זה מביא כבר את הגלגלים בבית שלי ל-28. ויש לי עוד כמה דברים כאלה מתברר. יש לי מין שולחן כזה שיש לו שני גלגלים בצד אחד, אז... ולמקרר, למקרר יש שני גלגלים מאחורה, ולשואב אבק... ככל שאני מסתכל יותר אני מגלה יותר דברים שיש להם גלגלים. אני לא לגמרי בטוח שמצאתי את כולם, אבל עדיין זה לא ינצח את הדלתות של הארונות, נכון? ואז שמתי לב לעוד דבר בקשר לארונות. יש לא רק דלתות, בהם יש גם מגירות. יש לי די הרבה מגירות בבית מתברר והמגירות האלה הן על גלגלים. לא כולן. יש כל מיני סוגים של מגירות, יש מין שידות שבהן המגירות פשוט יושבות על משטח מעץ ופשוט מושכים אותם קדימה ואחורה. אבל בדרך כלל הם על גלגלים. כלומר, יש פס כזה עם שני... אני הוצאתי מגירה בשביל לבדוק. יש שני גלגלים שמותקנים על המגירה עצמה ויש עוד שני גלגלים שמותקנים בתוך הארון, השידה, מה שזה לא יהיה. זה יוצא ארבעה גלגלים לכל מגירה. אוקיי. וואו, ספירת מגירות, שנייה... אוקיי, וואו, יש לי 21 מגירות בבית. זה אומר 84 גלגלים. אוקיי, אבל עדיין יש את הדלתות. וואו, רגע, דלתות... לא כל הדלתות שלי בבית הן דלתות שנפתחות. הדלת של הארון שלי, זה שאני יושב בתוכו כרגע, זאת דלת הזזה. היא נוסעת, היא נוסעת על גלגלים. היא תלויה על דבר כזה עם גלגלים בפנים. לא רואים אותם, אבל הם שם. כמה גלגלים יש בתוך הדבר הזה? שנייה, אני צריך לבדוק. טוב, אני לא יודע, חשוך שם. אז טוב, אני אצטרך לעשות איזושהי הערכה. טוב, אז התוצאה הסופית בבית שלי היא 69 דלתות לעומת 142 גלגלים! ואני לא בטוח שספרתי את כולם, בטח שכחתי משהו מפה ומשהו משם. אבל וואו, באמת שלא שמתי לב שיש לי כל כך הרבה גלגלים. מתברר שהגלגלים בבית שלי ניצחו בנוקאאוט. 142-69 זה לא ניצחון דחוק, זה לא בהערכה, זה דריסה מוחלטת. אוקיי, אז אם אני פשוט מכפיל את הבית שלי בכל הבתים בעולם, אז ברור שהגלגלים ניצחו. אבל מי אמר שהדירה שלי מייצגת? הדירה שלי היא רק הדירה שלי. והרבה אנשים גרים בבתים שונים לגמרי. יש אנשים בארץ שגרים בבית פרטי עם שתי קומות, אז מן הסתם יש להם יותר דלתות וכנראה גם יותר גלגלים, אבל אני לא יודע, הדירה שלי הרבה יותר קטנה מזה. מצד שני היא הרבה יותר גדולה מבתים של אנשים אחרים. אפילו במדינה הזאת, בישראל, יש הרבה מאוד אנשים עם בתים שונים וכל מיני... אני לא יודע אם הדירה הזאת היא אופיינית או ממוצעת או מייצגת משהו, אני באמת לא יודע. וזה רק בארץ, מה עם מקומות אחרים? איך נראית הדירה הממוצעת בסין? אני לא יודע האמת. הם נוטים לבנות עם יותר או פחות דלתות? ומה שיותר חשוב האמת, מתברר שחלק עצום ממספר הגלגלים בדירה שלי הגיע מהמגירות. בלי המגירות לגלגלים היה קשה לנצח. אבל זה משום שאלה מגירות עם גלגלים. אולי בסין יותר מקובל להשתמש במגירות בלי גלגלים? עכשיו אני לא יכול לקבל תשובה מהימנה לשאלה הזאת ולדעת על המוסכמות המקובלות של נגרות בסין. אני לא יודע איך מבררים את זה בדיוק. ומה עם אפריקה? מה עם ניגריה? יש שם 100 ומשהו מיליון איש, איך בדיוק מקובל לבנות מגירות שם? בלי לעשות סקר מקיף כלל עולמי על האופן המקובל שבו בונים מגירה, אני פשוט לא יכול לתת תשובה לשאלה הזאת. ממש מתסכל. אבל אז נזכרתי בעוד דבר. יש עוד גלגלים בבית שלא ספרתי. יש לי לגו. יש לי דגם של מנוף מלגו טכני, זה מנוף ענק והוא סופר מורכב. יש לו הילוכים ויש לו מנועים והוא יכול להאריך את עצמו והוא יכול להסתובב לכל מיני כיוונים, זה תוכנה נורא נורא מסובכת, לקח המון זמן להרכיב אותו. זה היה ממש כיף. בכל אופן, בדגם הזה יש 2,605 חלקים, שביניהם אם ספרתי נכון 173 הם סוגים שונים של גלגלים. גלגלי שיניים גדולים וקטנים וגלגלי רצועות וגלגלי כל מיני. ואם אני סופר אותם, ולמה לא, אז וואו, כמה שהגלגלים ניצחו בדירה שלי. דגם אחד כזה של לגו קורע את הדלתות לגזרים. ולא חייבים אפילו את הדגם הזה של לגו, בבתים שיש בהם ילדים ולילדים יש צעצועים, בדרך כלל מספר הגלגלים עולה באופן עצום. כי יש מכוניות, יש לכם גלגלים, ובכל לגו יש גלגלים. מכונית צעצוע היא לא מכונית, היא צעצוע. היא לא מכונית אמיתית, הדלתות שלה הן לא דלתות אמיתיות בדרך כלל, הן לא ייפתחו אפילו. אבל הגלגלים שלה הם גלגלים. גלגלים קטנים, אבל עדיין גלגלים. אבל זה באמת מעלה שאלה של האם זה נכון בכלל לכלול את כל הגלגלי שיניים האלה של הלגו בתור גלגלים. לי זה נראה מאוד ברור, אבל לא כולם חושבים ככה. מה שמביא אותנו לזה שהתשובה לשאלה הזאת מאוד מאוד תלויה בהגדרות. מה זה דלת ומה זה גלגל? זאת שאלה לא לגמרי פשוטה. ההגדרות האלה, מה זה דלת? תנסו לחשוב על הגדרה, מה זה דלת, מה זה אומר שמשהו הוא דלת? המכונית שלכם, נגיד למכונית שלכם יש פנצ'ר, אז אתם הולכים לפנצ'רייה ושם מורידים את הצמיג מהגלגל כדי לתקן אותו. עכשיו כמה גלגלים יש למכונית שלכם? עדיין ארבעה, רק שלאחד מהם אין צמיג. אבל מה עם הצמיג? הוא בפני עצמו לא גלגל? הוא גלגל, הוא גלגל מגומי. אז אם צמיגים הם גלגלים, זה אומר שלכל מכונית יש בעצם שמונה גלגלים. זאת שאלה, כי אנחנו חייבים להגדיר מה זה בדיוק גלגל כדי לקבל תשובה. ראיתי הרבה הגדרות לזה. ישנם מדקדקים שנתנו את ההגדרה שלדעתי נשמעת מופרכת לגמרי, שאומרת שגלגל הוא גלגל אך ורק אם הוא מתגלגל על פני האדמה ומשמש לשינוע ממקום למקום. אני לא חושב שזה נכון, יש גלגלים שלא מתגלגלים על האדמה והם עדיין גלגלים. מצד שני, אם אתם מגדירים כל דבר שהוא עגול וניתן לגלגל אותו אם מנסים, אז עוגייה היא גלגל אם היא עגולה. ואז אתם צריכים להכניס לחשבון גם את כל העוגיות בעולם וזה הרבה. ובעניין דלת, כל דבר שאפשר לפתוח הוא דלת? כשאני פותח את המכונת כביסה, הפתח הזה, הדבר הזה שאני מרים, זו דלת? זה נחשב לדלת? יש אוהלים, אתם יוצאים לקמפינג, באוהל הדלת היא ריצ'רץ'. זה נחשב? ריצ'רץ' הוא דלת? זאת שאלה. ועוד דבר מפתיע שגיליתי זה עד כמה יש השפעה גדולה לשאלה הזאת לשפה שבה אתם מדברים. כי בטיקטוק וכאלה המון אנשים מדברים באנגלית, וכשהם דיברו על מכוניות, הפתיע אותי כמה מהם ספרו בגלגלים של המכונית את ההגה. אני לא בטוח שאני מחשיב את ההגה לגלגל, כלומר הוא עגול בדרך כלל ומסובבים אותו, אבל הגה של מכונית לא חייב להיות עגול. יש המון מכוניות שההגה שלהן הוא לא בדיוק עגול, וגם לא מגלגלים אותו, בעיקר מזיזים אותו מצד לצד. אני חושב שזה די גבולי, אבל לדוברי אנגלית זה נשמע מובן מאליו שהגה הוא גלגל, כנראה משום שבאנגלית קוראים להגה Steering Wheel, כלומר גלגל, אז ברור שהוא גלגל. מצד שני הרבה מהם טענו שגלגלי שיניים הם לא גלגלים. דבר שלי נשמע מופרך לגמרי. ברור שהם גלגלים, הם גלגלי שיניים, גלגלים עם שיניים, סוג של גלגלים, מה לא ברור פה? אבל באנגלית לא קוראים להם גלגלי שיניים, קוראים להם Gears. והיו אנשים שטענו ש-Gears ו-Wheels זה לא אותו דבר, זה דבר שונה. לדעתי חפץ עגול שהתפקיד שלו הוא להסתובב הוא גלגל, ומחיצה מוצקה שנועדה להיות מחסום שמבדיל בין מקום אחד למקום אחר שאפשר לפתוח ולסגור אותו היא דלת. והקטע הזה עם גלגלי שיניים הוא משמעותי, הוא מאוד משמעותי כי לא רק מכונות מלגו משתמשות בגלגלי שיניים, גם בעולם האמיתי. קחו אופניים, אופניים באופן כללי הם טיעון ממש טוב לטובת גלגלים כי יש המון אופניים בעולם. לאופניים אין דלת, אבל יש להם גלגלים. כמה גלגלים יש לאופניים? נכון, שניים. תסתכלו מקרוב, כשאתם מדוושים אתם מסובבים גלגל והגלגל הזה מחובר לשרשרת שמחוברת לגלגל אחר שמחובר לגלגל הגדול שאתם מסובבים. ואם אלה אופניים עם הילוכים, זה אומר שיש עוד גלגלים, לפעמים איזה 10 גלגלים. יש הרבה גלגלים באופניים. ומה עם מכוניות? המכונית נוסעת על ארבעה גלגלים, זה נכון, אלה הגלגלים שאתם רואים. אבל יש לכם חלונות באוטו, נכון? אתם יכולים לפתוח את החלון, יש כזאת ידית שמסובבים ואז החלון עולה ויורד. איך הקסם הזה קורה? בתוך הדלת של המכונית יש גלגל. אתם מסובבים את הגלגל והגלגל הזה מחובר למשהו שמעלה ומוריד את החלון. זה אם יש לכם חלונות ידניים. אם יש לכם חלונות אוטומטיים, אתם פשוט לוחצים על כפתור ואז החלון עולה לבד. מה זה אומר? זה אומר שיש שם מנוע שמסובב את הגלגל הזה באופן אוטומטי, אבל עדיין יש גלגל בכל חלון. אז יש לפחות שמונה גלגלים בכל מכונית. חוץ מזה במנוע של האוטו יש משאבת דלק, יש משאבת שמן, יש מזגן עם מאוורר, יש רדיאטור, יש הילוכים... יש המון דברים באוטו שמסתובבים. בכל מכונית יש לא ארבעה, יש המון גלגלים בכל מכונית! ולא רק מכונית, לכל דבר שיש לו מנוע יש גלגלים. מנוע חשמלי זה דבר שעושה תנועה של סיבוב. אחר כך אפשר להמיר אותה לתנועה אחרת, אבל התנועה הראשונית היא של סיבוב, זה אומר שכל מכשיר חשמלי שעוצר תנועה מאיזשהו סוג, יש לו לפחות גלגל אחד, סביר שיותר. אז בואו נראה, בבית יש לי מיקרו, יש לו דלת כן, אבל יש לו גם את הצלחת הזאת שמסתובבת, מבטיח לכם שיש כמה גלגלים מעורבים בעניין. יש לי מיקסר, יש לי שואב אבק, מזגן, מקרר... כל אחד מהדברים האלה חייב לכלול גלגלים. כל דבר מכני שיוצר תנועה כולל גלגלים. מי אמר שבאונייה אין גלגלים? איך אונייה זזה? יש לה מדחפים, צריך גלגלים בשביל זה. במחשב שלי יש גלגלים, יש לו מאווררים כאלה, בשעון אנלוגי יש טונות של גלגלים. אז אני לא יודע כמה גלגלים באמת יש לי בבית, אבל זה הרבה! זה ממש הרבה, גם לכם. לכל בנאדם במדינה מפותחת יש מנועים חשמליים בבית ולכן יש לכם הרבה גלגלים בבית. ומה שקורה אצלכם בבית זה כלום לעומת מה שקורה בבתי חרושת. מקומות שמשמשים לייצור של כל דבר, מקומות שיש בהם מכונות, והרבה פעמים יש שם סרטים נעים. טלפון או הבקבוק קולה או מה שזה לא יהיה שמיוצר, הם נעים על סרטים נעים, הסרטים הנעים האלה עשויים מגלגלים, הרבה מאוד מאוד גלגלים. לדלתות אין שום צ'אנס להתמודד עם זה. השאלה הייתה מה יש יותר בעולם דלתות או גלגלים? התשובה היא גלגלים. חד משמעית. לפחות כל עוד אתם מקבלים את ההגדרה שלפיה גלגלי שיניים הם גלגלים, יש יותר גלגלים מדלתות בעולם, הרבה הרבה יותר. זאת התשובה, אני מוכן לריב על זה, בואו נתקדם. דורון פישלר 31:36 אם אנחנו כבר בקטע של לספור גלגלים ודברים עם גלגלים, אז בואו ניקח שאלה אחרת לגמרי שהגיעה אליי. דרור שאל: כמה מכוניות צהובות יש כיום בישראל? תודה דרור. עכשיו מה שיפה בשאלה הזאת זה שלהבדיל מהשאלה כמה גלגלים יש בעולם, על השאלה הזאת אני יכול לענות וברמה גבוהה של דיוק. למה? פשוט כי יש את המאגר של משרד התחבורה. לכל מכונית בארץ יש תעודת זהות, יש לה מספר, מספר רישוי, והנתונים האלה נשמרים במאגר פתוח לציבור, יש שם את הדגם של המכונית, את השנה שלה וגם את הצבע. אז יש הרבה דברים שאנחנו יכולים לדעת על מכוניות בארץ לפי המאגר הזה. קודם כל כמה מכוניות יש בארץ? במאגר הזה כרגע יש 3,595,385 כלי רכב, זה כולל גם משאיות, זה לא כולל אופנועים. וזה הרבה מכוניות. לפי המאגר הזה אני יכול למצוא בין השאר את הפרטים על הדבר הכי חשוב על מכונית, הצבע שלה. וככה אני יכול להגיד לכם שמתוך המכוניות האלה יש מיליון ו-304,000 שהן לבנות. זה לא כזה מפתיע, זה הצבע הכי פופולרי בארץ. לעומת זאת יש 410,293 מכוניות שחורות, ורק 167,000 כחולות, ו-74,000 אדומות. מספר המכוניות הירוקות בארץ הוא 27,666. דיברנו על צהובות, נכון? אני מניח שהשאלה הייתה על צהובות משום שצהוב זה צבע נדיר, וזה נכון. מכוניות שהצבע שלהן מוגדר צהוב יש 8,050. וזה באמת ממש מעט. זה אומר שרק אחת מבין כל 447 מכוניות בארץ היא צהובה. זה די נדיר, אבל זה לא הצבע הכי נדיר. יש צבע יותר נדיר למשל הוא סגול, יש רק 4,761 מכוניות שהצבע שלהן מוגדר סגול. וחוץ מזה יש צבעים מוזרים, יש יצרניות של מכוניות שצובעות את המכונית באיזשהו צבע אבל לא יודע, מתפדחות להגיד בז', אז קוראות לזה בצבע אחר, למשל סהרה. סהרה אנשים זה לא צבע, סהרה זה מדבר. המכונית שלכם היא לא בצבע סהרה, היא בז'. ואם המכונית שלכם מוגדרת קפה... קפה זה לא צבע. ויש מכוניות שמוגדרות צבע שן פיל. לבן אנשים, זה לבן. מבין הצבעים האמיתיים יש עוד צבע אחד שהוא נדיר יותר וזה ורוד. יש 2,467 מכוניות בארץ שהצבע שלהן מוגדר ורוד. אחת מכל 1,400 מכוניות בערך. אז אם אתם משחקים בינגו דרכים כדי להעביר את הזמן, אז תדעו רק שמכונית ורודה זה מה ששווה הכי הרבה נקודות. על ורודה מקבלים 100 נקודות, על צהובה 50. אז מה הייתה השאלה? כמה מכוניות צהובות יש בארץ? התשובה היא 8,050, אם לא סופרים את אלה שבצבע סהרה. זאת התשובה. דורון פישלר 38:51 זאת התשובה, את כל הפרקים של הפודקאסט הזה אתם יכולים למצוא בכל אפליקציית פודקאסטים כולל האפליקציה של רשת עושים היסטוריה. עורך ומפיק יותם הלכמי, ייעוץ ותמיכה מורלית אביב שם טוב, בנו רבארי, שלי נוי ואפי פריג, מנהלת דיגיטל הדס דרוקר, עורך ראשי רן לוי, מנהל עסקי דני טימור, אני דורון פישלר וכן אני יודע שזה לא היה פרק נורא נורא מורכב אבל פעם קודמת התעסקתי בקוונטים. תנו לנוח קצת. ביי.
        ]]></content:encoded>
    </item>
    
    <item>
        <title>לאן נעלמה מורן? [התשובה]</title>
        <link>https://mat-mo.github.io/podtext/episodes/htshvbh/ln-n-lmh-mvrn-htshvbh.html</link>
        <guid>https://mat-mo.github.io/podtext/episodes/htshvbh/ln-n-lmh-mvrn-htshvbh.html</guid>
        <pubDate>2 במאי 2022</pubDate>
        <description>Transcript for לאן נעלמה מורן? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע, אבל אם הוא עשה ככה... תקשיבו לזה. יש 10 חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי הפרסומת הזאת נועדה לכם. קריין 01:13 כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריינית 02:31 רשת עושים היסטוריה. רשת עושים היסטוריה. רשת עושים היסטוריה. דורון פישלר 02:48 היי, אני דורון פישלר, אני עונה על שאלות. זאת התשובה. הנה שאלה. טלי, שם מעניין דרך אגב, שלחה לי את זה. היי דורון, יש לי שאלה. בבית הספר היסודי היו איתי בכיתה שלוש ילדות בשם מורן, והיו עוד שתיים בכיתה המקבילה. בצבא היו לי שתי חברות שלשתיהן קראו מורן. כל החיים הייתי מוקפת במורניות. הייתי משוכנעת שלרבע מהאנשים בארץ קוראים מורן. אבל לאחרונה הבחנתי שבשנים האחרונות אין בחיי אפילו מורן אחת. אני לא בקשר עם אף מורן, ולאף אחד מהילדים שלי אין אפילו מורן אחת בכיתה או בחוגים. ניסיתי לחשוב על אירוע כלשהו שהיה יכול לגרום לשם מורן להיעלם, אבל לא מצאתי. השאלה שלי היא: לאן נעלמה מורן? קרה משהו במדינה שגרם לכל המורניות לברוח? אוקיי, שאלה מעניינת. יש שאלה אחרת שקיבלתי שעוסקת בנושא אחר, אבל קשורה. מימי ואלירן, הם שלחו לי את זה. מי הניצן הראשון? בן זוגי יצא בהצהרה שאין ניצנים זקנים. אנחנו משערים שרק בשנות ה-60 התחילו לתת לגבר את השם ניצן. רצינו לדעת מי הניץ ראשון? אוקיי, מה שמשותף לשתי השאלות האלה כמובן זה שזה שתיהן שאלות על שמות. ולא על המקור של שמות, כלומר מאיפה השם הזה הגיע, זה נושא בפני עצמו, איך מאיפה שמות באים בדיוק, אלא איך ולמה שמות הם נפוצים לפעמים ולפעמים לא. איך זה קורה. אז צריך לבדוק שמות. לבדוק מה קרה למורן ומתי התחיל ניצן ובאופן כללי מה הקטע. אז מה עושים? דורון פישלר 05:08 כל שנה הלשכה המרכזית לסטטיסטיקה מפרסמת את השמות הכי נפוצים שניתנו לילדים שנולדו בארץ באותה שנה. אז ניגשתי לשם למצוא את הנתונים האלה. יש הרבה נתונים על 20 השנה האחרונות, והיו שם גם עוד נתונים, כמו כמה אנשים קיבלו את השם הזה בארץ בכלל מאז הקמת המדינה. אז קודם כל כבר הרבה מידע מעניין. למשל, השם הפרטי הנפוץ ביותר שניתן הכי הרבה פעמים לילדים בארץ בכל הזמנים, בהפרש מאוד גדול, הוא, ויש לכם חמש שניות לנסות לנחש. 4, 3, 2, 1, התשובה היא מוחמד. בלי תחרות, בהפרש עצום. ודרך אגב גם אחמד ומחמוד לא ממש רחוקים מאחוריו. השם הכי נפוץ בקרב יהודים הוא דוד. או דייויד, תלוי איך קוראים להם, אחר כך משה. אצל נשים יהודיות השם הכי נפוץ בתולדות המדינה הוא נועה, ואחריה מיכל ויעל. אבל מה שיותר מעניין זה לא רק מה השמות שניתנו הכי הרבה אלא מה השמות שניתנו הכי הרבה כל שנה, ואיזה שם ירד ואיזה שם עלה ואיך זה משתנה. ומאז שמצאתי את הדבר הזה אני פשוט מטריד את כל מי שמסכים לשמוע על זה. כאילו נגיד קוראים לך יואב? הידעת שיואב הגיע לשיא הפופולריות שלו בשנת 2007, כי אז 611 תינוקות נקראו בארץ יואב, ומאז הוא במגמת ירידה? לא? מה, זה לא עניין אותך? זה בטח עניין אותך אם קוראים לך יואב. דורון פישלר 06:44 בקיצור, המון מידע מעניין, אבל המידע הזה עדיין לא שלם. כי לא ממש היו שם הרבה נתונים וסטטיסטיקות לפני שנת 2000, וזה לא מספיק, אני רוצה לדעת עוד. אז היה צריך לחפור קצת יותר עמוק. אז חיפשתי מישהו שיודע, ומצאתי את שלומית לנדמן, שהיא בלשנית וחוקרת אונומסטיקה, שזה חקר השמות הפרטיים, והיא גם מחברת הספר "אני הלישז היחידה בעולם". כלומר, אם יש מישהי שמכירה שמות ותפוצה של שמות ומאיפה הם באים ולאן הם הולכים, זאת היא. והיא מתלהבת מהנתונים כמוני. זאת אומרת, אנחנו ישבנו ודיברנו שעתיים על שמות שעולים ויורדים ומאיפה זה מגיע ושמות נדירים וכל זה. היה ממש כיף. עכשיו, המידע הזה עדיין לא לגמרי שלם, אני לא יודע הכל. כלומר, אין לי טבלאות מלאות של כל שם לאורך כל שנה, אבל יש הרבה. בעיקר על השמות הכי נפוצים והשמות הלא נפוצים. למשל, את השאלה על ניצן אני יכול לענות עליה. השאלה הייתה האם זה נכון שהניצנים הראשונים הניצו בארץ בשנות ה-60. לא. לא נכון. נולדו תינוקות בנים שניתן להם השם ניצן גם בשנת 1948. עכשיו, מעט מאוד כאלה, פחות מעשרה, אבל היו כאלה. ושנים בודדות מאוחר יותר ב-1951, אותו השם ניצן מופיע גם ברשימת השמות הנדירים לבנות. אז כן, קיימים אנשים מעל גיל 70 שקוראים להם ניצן. הם מאוד נדירים, אבל הם קיימים. מה שאני לא יכול להגיד לכם זה מי היה הראשון. מי היה הניצן הראשון. גם משום שהנתונים שלי מתחילים בהקמת המדינה ב-1948, ואולי היו כאלה עוד קודם, אבל פשוט אין נתונים על זה. וגם משום שכשמדובר בשמות פרטיים, אז בשביל הפרטיות של העסק, לא מפרסמים שמות בודדים, כלומר של בן אדם אחד. אז מי היה האיש או האישה הראשונים שקראו להם ניצן, את זה אני לא יודע. אני יודע לדבר על כמויות שלו ואני יודע שהן היו קטנות. הוא קיים, הוא נדיר מאוד אבל קיים עוד מהקמת המדינה. השם הזה נהיה נפוץ יותר בשנות ה-60, גם לבנים וגם לבנות, ולכן רוב האנשים ששמעתם עליהם שקוראים להם ניצן נולדו באזור הזה. הם נולדו בסיקסטיז. הוא אף פעם לא נהיה שם מאוד פופולרי, הוא לא היה אף פעם ברשימת השמות הכי פופולריים, אבל הוא קיים והוא לא סופר נדיר, בסך הכל היו בארץ 5,000 בנות ו-3,000 בנים בערך שקיבלו את השם ניצן. גם זה לא אומר שכל הניצנים והניצניות האלה עדיין בחיים ועדיין בארץ. הנתונים האלה זה על שמות שניתנים לתינוקות בארץ. מה שאומר כמה דברים. קודם כל עם כמה מהם בחיים אנחנו לא יודעים. וגם זה אומר שעולים חדשים לא נספרים בסטטיסטיקה הזאת. אז אלה לא בהכרח השמות הכי נפוצים בארץ, אלא השמות שניתנו לתינוקות בארץ הכי הרבה. וזה אומר שיש שמות שלא מופיעים. השם איגור למשל. איגור זה שם שקיים בארץ, די סביר שפגשתם לפחות איגור או שניים, אבל לפי הנתונים האלה של הלמ"ס, איגור כאילו לא קיים. כאילו אין בכלל אנשים בשם איגור בארץ. זה פשוט משום שיש אנשים שקוראים להם איגור בארץ אבל יש ממש מעט אנשים שנולדו בארץ שקוראים להם איגור. איגורים הם עולים. כמעט כולם. אבל עזבו את ניצן, עזבו את איגור, יש פה המון סיפורים. בנתונים האלה יש המון סיפורים מאוד מעניינים, יש שם עליות מפתיעות וירידות מפתיעות ושמות שנולדו ושמות שמתו. מה גורם לזה? מה משפיע על כל זה? ומה קרה למורן? תיכף התשובה. דורון פישלר 11:14 כשאנשים בוחרים שם לבן או לבת שלהם, זאת החלטה חשובה. זאת כמובן החלטה חשובה משום שיש פה בן אדם שיסחב את השם הזה עכשיו כל החיים שלו, אז משקיעים בזה מחשבה. אנשים רוצים שם שיהיה מקורי, אבל לא מקורי מדי, שהוא לא יהיה מוזר. הם רוצים שהוא יהיה מיוחד, אבל שהוא לא יהיה יוצא דופן. רוצים שם שיהיה מהמקורות, אבל שיהיה גם בינלאומי. רוצים שם שיתאים לסביבה, אבל יבלוט בזכות עצמו. זאת החלטה קשה לבחור שם. משקיעים בזה הרבה מחשבה, אנשים משקיעים בזה המון זמן ומייסרים את עצמם על זה. יש המון שיקולים והרבה גורמים שמשפיעים על בחירת שם, ויש הרבה מחקרים שנעשו על העניין הזה, מה גורם לאנשים לבחור בשמות שהם בוחרים. יש את המטען התרבותי של השם והמצלול שלו וההקשר המיידי שלו. אבל מעבר לכל זה, יש עוד גורם אחד. הגורם הכי משפיע על הבחירה של שם, היא הידיעה שהשם הזה קיים. כי אף אחד, טוב, רוב האנשים לא בוחרים שמות כשהם שולפים באופן אקראי אותיות של שבץ-נא מתוך סק. כלומר אף אחד לא אומר: אוקיי, לילד קוראים גנמאש, או כלורז. לא, זאת אומרת, נותנים שמות שאנשים מכירים, שמות שהם נשמעים כמו שמות. אבל מה זה שמות שנשמעים כמו שמות? כאילו מי החליט? למה לימור או ניקול זה צירוף הברות שהוא הגיוני בתור שם, אבל חישוג או זילוב זה לא? מי החליט שאחד זה בסדר ואחד לא? האמת שהרוב זה בעיקר עניין של הרגל. יש משמעויות, כן, אבל זה פשוט אם אתם רגילים לשמוע שם מסוים, צירוף הברות מסוים בתור שם, אז הוא שם. ואם לא, אז לא. אבל כדי לשקול בכלל איזה שהוא שם אתם צריכים קודם כל לשמוע אותו. אתם צריכים לדעת שהוא קיים. ואיך אתם יודעים ששם כלשהו קיים? אתם מכירים מישהו שיש לו את השם הזה. עכשיו, ברגע שאתם עוברים את השלב הזה של לדעת שהשם קיים ושהוא אופציה, אז אפשר לחשוב על דברים אחרים, כמו מה השם הזה אומר, מה המשמעות שלו וכל זה. אבל בגלל זה, שמות, שמות פרטיים כמו הרבה מאוד דברים אחרים, זה דבר שהוא מופץ באופן ויראלי. כי כמה ששם יותר נפוץ, יותר אנשים שומעים עליו ושוקלים לתת אותו לילדים שלהם, וכמה מהם באמת נותנים אותו לילדים שלהם וככה הוא נהיה יותר נפוץ וככה יותר אנשים שומעים עליו וככה יותר אנשים נותנים אותו לילדים שלהם, עד שלאנשים נמאס ממנו ואז הפופולריות שלו יורדת. ובגלל כל זה התפוצה של שמות הרבה מאוד פעמים נראית כמו עקומת פעמון. כמו גל. שם מתחיל נדיר ואז עולה לאט לאט, עולה עולה עולה מגיע לאיזשהו שיא ואז מתחיל לרדת חזרה. לדוגמה, ניקח שם אקראי לחלוטין כמו, אני לא יודע, דורון. דורון הופיע ברשימת השמות הפופולריים בארץ בפעם הראשונה ב-1953. בתחתית. הוא היה בעשירייה החמישית של הטופ 50. שנתיים אחר כך הוא עלה לעשיריה הבאה והמשיך לעלות באופן די בהתמדה, עלה לאט לאט ב-1965 הוא הגיע לשיא כשהוא דורג במקום ה-19 ברשימת השמות הפופולריים בארץ. יש אנשים ש-19 זה השיא שלהם, מה לעשות. ואז התחיל לרדת בחזרה. ב-1977 הוא שוב נעלם מטבלת השמות הפופולריים. עכשיו הוא לא נעלם לגמרי, זה לא שהשם דורון נכחד לחלוטין. עד היום יש ילדים קטנים שקוראים להם דורון, אבל הוא שם לא מאוד נפוץ היום לילדים קטנים. בסך הכל הוא מחזיק במקום ה-80 המכובד ברשימת השמות הכי נפוצים בארץ. סטנדרטי. דורון פישלר 15:47 עכשיו, לפעמים קורה שיש שמות שהיה ברור מאיפה הם הגיעו. זאת אומרת ברור למה אנשים שמעו עליהם. יש שמות שבבירור קשורים לזמן שנתנו אותם, כי הם קשורים לאירועים פוליטיים. למשל, ב-1978 פתאום היה גל קטן של ילדות בשם ימית. ב-1948 עם הקמת המדינה היה ניסיון, היו כמה ילדים שקראו להם ארץ, אבל זה לא ממש תפס בתור שם נפוץ. ב-1967 היה את השם כותל. וישנם גם אישים שנתנו את השם שלהם. למשל, אתם יודעים רבין, יצחק כמובן, ויצמן, ויצמן בתור שם פרטי. ויצמן היה הנשיא הראשון וזה אחר כך הפך לשם פרטי, יש אנשים כאלה. שרת היה שם כזה. וישנם שמות יותר גרועים. יש כמה אנשים בארץ שקיבלו את השם סטלינה בזמנו. זה לא נעים. בכל אופן, כולם לא שמות נפוצים. כל השמות האלה הם שמות נדירים. רוב האנשים לא באמת עושים את זה כל כך ברור למה הם קראו לילד שלהם בשם הזה. הם לא קוראים להם מפורשות על שם דמויות פוליטיות. לפעמים זה נכנס קצת בעקיפין. למשל השם שרון. שם לבנות. הפעם הראשונה שהוא נכנס לרשימת השמות הפופולריים הייתה ב-1967. האם זה משום שהייתה אז מלחמת ששת הימים ואז אנשים שמעו על המפקד הנערץ אריאל שרון? יכול להיות. עכשיו יכול להיות שרוב האנשים האלה לא באמת קראו לילדה שלהם על שם אריאל שרון. הם פשוט שמעו את השם שרון וזה היה שם יפה אז הם קראו ככה לילדה. זה לא על שמו, זה פשוט אותו שם. אבל האנשים שהשפיעו הכי הרבה על השמות של הישראלים, השמות שאפשר לראות אותם בגרפים באופן מאוד ברור ולא שמות נדירים אלא שמות נפוצים, זה לא היה רבין וזה לא היה שרון וזה לא היה הרצל וזה לא היה סטלין. אחת מהאנשים שהשפיעה הכי הרבה על שמות בארץ הייתה אגם רודברג. בשנת 2001 השם אגם היה שם מאוד נדיר. אני יכול להגיד לכם בדיוק כמה נדיר הוא היה. בשנת 2001 נולדו בארץ בדיוק 7 בנות שקיבלו את השם אגם. שנה אחר כך ב-2002 השם נהיה קצת יותר נפוץ, עכשיו היו 16 כאלה. שנה אחר כך היו 172 אגמיות ושנה אחרי זה 822. ושנה אחרי זה 866. זה נהיה השם השלישי הכי נפוץ לבנות יהודיות באותה שנה. התפוצה של השם הזה עלתה יותר מפי 100 תוך שנתיים. למה? מה קרה? אז ככה. ב-2003 התחילה להיות משודרת הסדרה "אהבה מעבר לפינה". טלנובלה יומית ששודרה בערוץ 2, כשצריך להגיד למאזינים הצעירים שערוץ 2 היה פחות או יותר הערוץ היחיד שאנשים צפו בו באותו זמן. מה שהיה בערוץ 2, זה היה הדבר שכולם ראו. אז ב"אהבה מעבר לפינה" כיכבו יהודה לוי והשחקנית הצעירה והלא ידועה עד אותו זמן, אגם רודברג. והתוצאה של זה הייתה שאנשים שמעו את השם אגם. עכשיו אני בטוח שמבין כל האנשים שקראו לילדה שלהם אגם ממש מעט אם בכלל אמרו שהם קראו לילדה על שם אגם רודברג, עם כל הכבוד לפועלה הענף של האישיות אגם רודברג, אני לא חושב שאנשים קראו לאנשים על שמה. הם פשוט שמעו את השם הזה, ולפני זה הם פשוט לא שמעו את השם הזה. זה שם יפה, יש לו משמעות יפה בעברית. אגם, זה טבע וכל זה. זה פשוט שם מוצלח, אז הם קראו לו. עכשיו כמובן אגם רודברג קיבלה את השם הזה הרבה לפני כן, היא נולדה ב-1986. אז השם הזה היה קיים כבר אז. ההורים שלה בחרו לה את השם הזה, אבל אז זה היה שם מאוד נדיר ומאוד חריג לזמנו. לכן השם הזה לא פרץ מכלום, אבל מי שהפכה אותו לפופולרי זאת חד משמעית אגם רודברג. דרך אגב אחת מאלה שנולדו ב-2003, אגם בוחבוט. אז אגם בוחבוט קרויה על שם אגם רודברג למעשה למרות שהיא לא בטוח שהיא יודעת את זה. וכל אם קוראים לך אגם, את חייבת את זה ככל הנראה להורים של אגם רודברג. עכשיו זה לא אומר שזה קורה תמיד. לא כל שם של סלבריטאית הופך פתאום לשם נפוץ. עוד דבר שקרה בשנת 2003 זה שהחיילת האלמונית נינט טייב זכתה בעונה הראשונה של כוכב נולד ונהייתה בבת אחת הכוכבת הכי גדולה בארץ. אבל לא הגיע בעקבות זה שום גל של תינוקות בשם נינט. זה לא קרה. נינט היה ונשאר שם מאוד מאוד נדיר. למה? קודם כל נינט הוא שם יותר בעייתי כי אין לו משמעות בעברית. נינט זאת לא מילה בעברית שאנשים יכולים לקבל. וחוץ מזה יכול להיות שנינט פשוט הייתה גדולה מדי. כי אגם היא רק אגם אבל נינט היא נינט. נינט יש רק אחת. אם אתם קוראים לבת שלכם נינט, אנשים יניחו שזה על שם הזמרת. אגם לא, אגם זה סתם... זאת אומרת, סתם שם יפה. לפעמים ההשפעה המכרעת הזאת היא אפילו לא של בן אדם אמיתי. למשל יש מקרה של מישהי שיצרה את אחד השמות הכי פופולריים בארץ בתקופה מסוימת, אבל זה לא כל כך מתאים לפודקאסט הזה, אני חושב שאולי זה יותר מתאים לפודקאסט אחר. קריינית 22:32 אתם מאזינים לשמיר אחד. מבית שם-אסקטים. דורון פישלר 22:42 בשנות השבעים יגאל בשן היה כוכב ענק בארץ. אבל כמו רבים אחרים, הוא לא הסתפק בארצנו הקטנטונת והחליט לנסות לפרוץ לקריירה בחו"ל. הוא הקליט אלבום באנגלית שכלל תרגומים של כמה מלהיטיו ביניהם "יש לי ציפור קטנה בלב". וגם שיר מקורי שכתב יחד עם הפזמונאי שמוליק צ'יזיק. השיר היה שיר אהבה לאישה בשם סוזן. הפזמון של השיר היה: Will you remember my Suzanne, when you are making all your plans, what you become is in your hands. האלבום הבינלאומי לא הצליח. בשן חזר לישראל והקליט אלבום ישראלי שהצליח מאוד. אחד השירים באלבום החדש היה גרסה עברית לשיר על סוזן. כדי להפוך אותה לישראלית יותר, שמוליק צ'יזיק החליט להפוך את סוזן לסיוון. שם עברי שהיה לא נפוץ באותו זמן. השיר "אם תזכרי אותי סיוון" הפך ללהיט ענק בארץ ולאחד השירים הידועים ביותר של יגאל בשן. ועכשיו כמו תמיד בשמיר אחד נקריא את המילים של השיר הזה באיטיות ובדרמטיות למרות שזה תמיד נשמע מגוחך: כשתיגדלי ותהיי ל... השיר סיוון הגיע למקום הרביעי במצעד הפזמונים השנתי של רשת ג' בשנת 1981. השם סיוון נכנס ישר למקום הראשון במצעד השמות הפופולריים. ושתבינו, שנה קודם הוא לא היה בשום מקום בין 50 הראשונים. הוא נכנס ישר למקום הראשון, זה היה השם הכי פופולרי לבנות יהודיות בישראל בשנת 1981 ו-1982. זה לא צירוף מקרים. זה הגיע ישירות בעקבות השיר הזה. וזאת הפעם היחידה בתולדות השמות בישראל ששם כלשהו נכנס משום מקום ישר למקום הראשון, שהוא ישר הופך להיות השם הכי פופולרי. יש שמות אחרים שהגיעו גבוה, אבל לא עד כדי כך. סיוון נשארה פופולרית לאורך כל האייטיז ואז כמובן התחילה לרדת. ב-1992 היא נעלמה מהטופ 50 ויש עד היום הרבה בנות בשם סיוון וסביר להניח שרובן לא היו נקראות ככה בלי יגאל בשן או שמוליק צ'יזיק. שלוש שנים אחרי סיוון ב-1984 הייתה עוד קפיצה גבוהה משום מקום ישר למקום גבוה ברשימה. השם אלירן לבנים לא היה ברשימה בכלל שנה קודם וקפץ ישר למקום הרביעי. למה? כי באותה שנה יצא השיר של שימי תבורי, אלירן. "אלירן שלי, בתוך ענן, אני נושא בשתי ידיי את אלירן שלי". מכירים? זוכרים? אולי כן, אולי לא. השיר הזה אומנם נקרא על שם הבן של שימי תבורי שבאמת קראו לו אלירן, אבל זה לא שימי תבורי כתב את השיר. את השיר כתב והלחין עוזי חיטמן. כך שיגאל בשן אחראי לסיוון, עוזי חיטמן אחראי לאלירן. לא ידעתי שלשלישיית הופה-היי הייתה כזאת השפעה אדירה על שמות פרטיים בארץ בשנות ה-80. זה מדהים. יש עוד שמות שהושפעו משירים. ממש באותה תקופה יצא גם השיר "אלינור, את יפה כמו מלאך" של זוהר ארגוב, וגם השם אלינור קפץ בפופולריות למרות שההשפעה שלו הייתה הרבה יותר קטנה. הוא דורג במקום ה-13 בין השמות הפופולריים למשך שנה אחת כשהשיר יצא, ואז נעלם חזרה. יש שם אחר שכנראה הושפע משיר, זה מאיה. מאיה היה שם מאוד חריג בארץ משום שמאיה זה לא שם עברי. אין שום מאיה בתנ"ך ואין שום משמעות לשם הזה בעברית. ובשנות ה-60 לא היו הרבה שמות כאלה בארץ שאין להם איזה שהוא שורש עברי באיזו שהיא צורה או לפחות איזו שהיא משמעות עברית או שהייתה איזה דמות משנית בתנ"ך שקרויה בשם הזה. אז היה שם מאוד חריג, זה היה שם נדיר עד ששלום חנוך החליט לשיר עליה את השיר על מאיה קטנה שלי. השיר של שלום חנוך יצא ב-1971 ובאותה שנה השם התחיל להופיע ברשימת השמות הפופולריים בארץ. דרך אגב השיר הזה, מאיה קטנה שלי, הוא... אני מתנצל שלום חנוך, כן, יוצר ענק וכל זה, אבל מאיה זה שיר אהבה לעצמך. הוא כאילו שר על מאיה ולאורך כל השיר הוא מדבר רק על עצמו. מה הוא אומר על מאיה? הוא אומר את בת 20, אוקיי, ואז הוא מבקש שתדבר עליו. מה את אוהבת בי? מה השתנה בי? למה את אוהבת אותי? זאת אומרת, היי מאיה בואי נדבר עלי. זה מה שהשיר הזה. בכל אופן, מאיה בניגוד לסיוון לא קפץ ישר למקום הראשון, הוא עלה לאט לאט. הדרך שלו הייתה הרבה יותר איטית, אולי באמת בגלל שהוא נשמע בזמנו כזה זר. אבל בגלל שהדרך שלו הייתה כזאת איטית היא לא... מאיה לא הגיע לרוויה. בניגוד לסיוון שנכנסה לאופנה ואז יצאה מהאופנה, מאיה לא הלכה לשום מקום. מאיה נשארה בסביבה עד שהיא עכשיו נשמעת כמו שם ישראלי לגמרי והיא רק הולכת ונהיית יותר פופולרית כל הזמן. זה לקח עד לשנת 2021 עד שמאיה הפך להיות השם הכי נפוץ בארץ לבנות. וגם אז דרך אגב זה קרה במאבק סופר צמוד, כי זה מעניין. בקרב בנות יהודיות מאיה בשנת 2021 היה במקום השני. תמר נמצאת מעליה. אבל ההפרש בין מאיה ותמר הוא זערורי. הוא בדיוק 7. זאת אומרת יש בדיוק 7 תמריות באותה שנה יותר ממאיה. אבל מכיוון שמאיה הוא באמת בינלאומי, הוא לא רק שם יהודי. יש גם מוסלמיות וגם נוצריות וגם דרוזיות בשם מאיה. לא הרבה. זה לא נפוץ אצלן, אבל זה מספיק בשביל שביחד זה יהפוך את מאיה לשם הכי נפוץ בארץ לבנות לאותה שנה. דרך אגב אם אנחנו כבר מדברים על שמות של מגזרים אחרים, גם אצל מוסלמים יש טרנדים כמובן, יש סיפורים כאלה של שמות שקופצים פתאום מאוד גבוה. למשל השם ג'ורי הוא דבר מאוד מוזר. הוא קפץ משם שלא היה קיים בכלל, כלומר בין 2004 ל-2006 לא ניתנה לאף ילדה בארץ השם ג'ורי, ואז פתאום הוא נתן קפיצה אדירה. 10 שנים אחר כך הוא היה השם הכי נפוץ לבנות מוסלמיות בארץ. למה? אני לא יודע. אני לא יודע. אולי יצא שיר פופולרי בערבית ג'ורי ג'ורי קטנה שלי? אין לי מושג באמת. דבר דומה קרה לגבי השמות רימאס ומילה וריטאל לבנות וג'וד לבנים. שלפני 20 שנה זה לא היה קיים בכלל והיום הוא שם מאוד מאוד נפוץ. אני לא יודע למה זה קרה. יכול להיות שזה גם בהשפעת איזה שיר או סלב או אופרת סבון בערבית. אני לא יודע, אם אתם יודעים תספרו לי, אני רוצה לדעת. עוד דבר מעניין הוא שכמו שדמות ציבורית בין אם היא באמת קיימת או לא יכולה להפיץ שם, היא יכולה גם להרוג שם. יש הרבה שמות של נשים יהודיות שהיו פעם פופולריים אבל בשנים האחרונות כמעט נעלמו. גלית, ענת, שרון, סמדר, רונית. הם כולם שמות מאוד נפוצים, הם מהשמות הכי נפוצים לנשים בארץ, יש הרבה כאלה, אבל נהיה יותר ויותר קשה למצוא אחת כזאת שהיא בת פחות מ-20. ילדות קטנות בשם גלית או ענת או רונית כמעט שלא קיימות היום. אבל אתם יודעים, קורה. שמות עולים ושמות יורדים. ככה זה. אבל מקרה אחד מאוד קיצוני של זה הוא לימור. לימור הוא שם שכרגיל הפציע בנקודה כלשהי, הוא עלה בפופולריות לאורך שנות ה-60 ולאורך כל שנות ה-70, 8 במקום רצופות הוא היה אחד מעשרת השמות הכי פופולריים לבנות יהודיות בארץ. ואז התחיל לרדת לאט לאט. סטנדרטי. אבל במקרה של לימור הוא לא סתם ירד, הוא הוכחד. ואני חושב שאני יודע מי הרג את לימור. לימור הרגה את לימור. לימור, הדמות של אורנה בנאי שהיא עשתה בתוכנית "רק בישראל". שוב, זאת הייתה תוכנית בערוץ 2 בזמנו, סופר פופולרית שהיא רצה בתחילת שנות ה-2000 מתי שכולם ראו ערוץ 2. ולימור הייתה כל כך פופולרית שכל לימור הפכה אוטומטית ללימור. והקטע עם לימור, היא לא אישה רעה, כן, היא מאוד מצחיקה, היא סבבה. זאת לא שהיא דמות נוראית, היא פשוט לא מודל לחיקוי. לימור היא עממית, ואנשים לא רוצים שם עממי, אנשים רוצים שם גבוה. לימור היא מתוחכמת, היא צפונבונית. לימור היא... מותר להגיד פריחה או שיכעסו עליי? היא כזאת, עממית כזאת. וכולם רוצים שהבת שלהם תהיה לימור, אף אחד לא רוצה שהבת שלו תהיה לימור. ולכן השם לימור לא סתם דעך בפופולריות שלו, הוא מת. משנת 2000 והלאה מספר הילדות שקיבלו את השם לימור הוא חד ספרתי. בשנה מסוימת המספר הזה ירד לאפס. כלומר שנה שלמה אף ילדה בארץ לא קיבלה את השם לימור. השם שהיה אחד הפופולריים בארץ מת. וזה אשמת אורנה בנאי. עכשיו בטח שמתם לב שאני דיברתי בעיקר על שמות של בנות, על עליות וירידות של שמות של בנות וכמעט לא על שמות של בנים. זה משום שבנים נוטים להיות משעממים יותר. כלומר זה קורה גם שם, כאילו גם אצל בנים יש שמות נהיים יותר פופולריים ופחות פופולריים ועולים ויורדים וכאלה דברים, אבל פחות. כלומר התנועות החדות והגדולות, נסיקות ונפילות זה קורה בעיקר אצל הבנות. אצל בנים זה קורה הרבה פחות. למה? חלק מזה כנראה משום שבמגזר החרדי יש שמות, בעיקר שמות של בנים, שפשוט לא הולכים לשום מקום. דוד, משה, יוסף, אברהם, יצחק, יעקב, הם שמות שאצל חילונים הם אולי שם של סבא, בתל אביב אתם לא תמצאו הרבה כאלה, אבל בירושלים ובבני ברק ובטבריה הם תמיד פופולריים, הם היו הכי פופולריים, הם נשארים הכי פופולריים, הם פשוט לא זזים לשום מקום. באופן כללי גם טרנדים אצל בנים נוטים לקרות לאט יותר. שני דברים שבכל זאת קרו ב-20 השנה האחרונות אצל בנים זאת עלייה גדולה של אריות. לביא וארי, או אריה, איך שאתם קוראים לזה, הם שניהם שמות שהיו די לא ידועים בשנת 2000 ותוך 20 שנה הם צמחו ונהיו בין השמות הכי פופולריים בארץ. לביא היה במקום השני ב-2021. בקיצור לתת שם זה אמרנו החלטה חשובה והחלטה שמשקיעים בה המון מחשבה וכולם רוצים להיות ייחודיים ושזה יבטא את עצמם וכל זה. ואחרי שאתם משקיעים בזה הרבה אתם מסתכלים על הגרפים האלה ומגלים שאתם פשוט נקודה על גרף. אתם פשוט חלק מטרנד. כמעט תמיד אתם פשוט מתמזגים בטרנד הזה ואתם יכולים לראות איפה אתם על הגל הזה כי כמה שאתם מנסים להיות מיוחדים, הרבה אנשים מנסים להיות מיוחדים כמוכם באותו זמן. אז כן יש המון שמות כל שם הוא סיפור לכל שם יש איזו שהיא תנועה יש משהו מעניין בזה אבל השאלה הייתה בכלל מה קרה למורן. אז בואו נדבר על מורן. מורן הוא שם די נפוץ, יש בערך 10,000 בנות בישראל שקוראים למורן. דרך אגב בשלב כלשהו מורן נהיה גם קצת שם לבנים. לא מאוד נפוץ אבל לא סופר נדיר, יש יותר מ-1,000 בנים בשם מורן בארץ. מורן הופיע בפעם הראשונה בסיקסטיז וזה היה אז שם מאוד נדיר, כלומר פחות מ-10 בנות לשנה קראו להם מורן. אבל הוא עלה. בהדרגה. אני לא מכיר במקרה הזה שום שיר או סלבית בשם מורן שהייתה אז, יש מורן אטיאס אבל היא הגיעה הרבה יותר מאוחר. ב-1978 מורן נכנסה פעם ראשונה למצעד השמות הפופולריים ועלתה די מהר. ב-1983 היא הגיעה למקום הראשון. היא הייתה שלוש שנים השם הכי פופולרי לבנות בארץ ואז התחילה לרדת. ירדה די מהר. ב-92 היא נעלמה מרשימת הפופולריות. בשנת 2000 היו 74 בנות בארץ שקיבלו את השם מורן. 10 שנים מאוחר יותר 33 ו-10 שנים מאוחר יותר פחות מחמש. במילים אחרות המסלול של הפופולריות של מורן הוא סטנדרטי לגמרי. עקומת פעמון, עלייה ואז ירידה. אז מה קרה למורן? שום דבר מיוחד. מורן הוא מקרה קלאסי של התפתחות של שם, של איך שמות מתפשטים ואז נמאסים ויורדים. ולכן יש היום פחות ופחות מורניות צעירות. אבל את יכולה לשאול אוקיי, אז לאן נעלמו המורניות הקודמות? כלומר זה שנותנים את זה פחות לתינוקות זה דבר אחד, אבל מה עם כל האחרות? מה עם אלה מבית הספר ומהצבא וכל זה? הן לא מתו כולן. אז לאן כולן הלכו? לזה יש הסבר. כשאת צעירה את מבלה במסגרות שמאוד מוגדרות מבחינת מקום ומבחינת גיל. כלומר את לומדת בכיתה עם בנות באותו גיל שגדלו באותו מקום, באותו אזור או באותה עיר ולכן ההורים שלהם חשופים לאותן אופנות בדיוק. ולכן את מקבלת את האופנה הזאת לפרצוף, את כל השמות שאופנתיים באותו זמן במרוכז. אבל ככל שאת מתבגרת מסגרת האנשים שאיתה את מבלה נהיית יותר מגוונת. גם מבחינת מאיפה האנשים אלה מגיעים, ויכול להיות ששמות בעיר אחת הם פחות פופולריים בעיר אחרת, וגם מבחינת הגילאים שלהם. כלומר את כבר לא מוקפת רק באנשים שנולדו בין 1983 ל-1985. אז התשובה היא שכל המורניות המבוגרות הן עדיין שם. כלומר אולי כמה מהן עזבו את הארץ, אבל רובן אפשר להניח עדיין שם, הן פשוט הרבה יותר מדוללות באוכלוסייה ולכן את פוגשת אותן הרבה פחות. אז מה הייתה השאלה? איפה מורן? התשובה היא: במורד עקומת הפעמון. זאת התשובה, אבל כמובן יש עוד המון סיפורים מעניינים על שמות לדבר עליהם. אחרי ההפסקה בואו נדבר כמה דקות על אדל. היי, אם אנחנו מדברים על תופעות מעניינות בתחום השמות הפופולריים שקרו באלף הנוכחי, אז חייבים לדבר על אדל כי אדל היא סיפור מאוד מעניין. אדל היא נסיקה עצומה, יותר מאגם אפילו. אדל לפני שנת 2000 כמעט שלא הייתה קיימת. כלומר היה שם כזה, זה שם שהיה קיים אבל הוא היה נדיר ואפשר להבין למה כי אדל הוא לא ישראלי. הוא... זאת לא מילה שיש לה משמעות בעברית, זה לא שם מהתנ"ך, זה שם שנשמע זר תכלס. אבל אז פתאום היא התחילה לעלות. לאורך שנות ה-2000 פתאום אדל צומחת וצומחת ואפשר לראות אותה באופן עקבי מדורגת כל פעם יותר ויותר גבוה. ב-2014 כבר היו יותר מ-1,000 בנות בארץ שנקראו אדל והיא המשיכה לקבל יותר מ-1,000, שזה המון, במשך שש שנים רצופות אחר כך. כלומר השם הלא ידוע הזה הפך להיות אחד השמות הכי מקובלים והכי נפוצים בארץ לבנות. אם אין לכם ילדים או אתם לא בעצמכם ילדים, כלומר אתם לא מסתובבים בסביבה של גני ילדים או בתי ספר יסודיים יכול להיות שאתם לא מכירים המון אדליות, אבל חכו. כלומר עוד 10, 20 שנה יהיו המון אדליות מבוגרות בסביבה. איך הדבר הזה קרה? אני חושב שהסיבה שאדל הצליחה כל כך זה שזה שם שבאמת חוצה מגזרים. כי אדל מתאים גם לדתיים וגם לחילוניים. אצל דתיים, אתם יודעים שלסבתא של רבי נחמן מברסלב קראו אדל? ולבת שלו גם? אז זה כבר מצדיק את זה נכון? וגם הבת של הבעל שם טוב, גם לה קראו אדל. עכשיו אצל חילונים פחות אכפת להם מהבת של הבעל שם טוב, אבל אז הגיעה אדל, אדל הזמרת. אדל הגדולה. אז שוב זה שם שאנשים שמעו אותו. אז היו שתי השפעות שונות אבל שהצטברו וחיזקו אחת את השנייה. זאת אומרת יש אנשים ששמעו את אדל הזמרת וראו שכן זה מוצדק גם מבחינת המסורת, מה זאת אומרת הבת של רבי נחמן וכל זה ולכן אדל קיבל הצדקה מכל הכיוונים והפכה להיות אימפריה. מעניין איך זה יימשך מכאן. בכל אופן גם זה בטח לא השם היחיד, יש כל כך הרבה שמות מעניינים בסיפור הזה שאני פשוט לא יכול לספר על כולם ואני בטוח שיש המון דברים מעניינים שפשוט פספסתי אותם ועוד דבר שאני בטוח בו זה שבעקבות הפרק הזה עכשיו אני אקבל המון המון שאלות על מה עם השם הזה ומה עם השם ההוא ומאיפה הוא הגיע וכמה הוא פופולרי וכל זה. אז אני חושב שמה שאני צריך לעשות זה ככה, להקדיש משהו רק לשמות. אז אתם יודעים מה שנעשה זה ככה. אני פתחתי טופס מיוחד רק לענייני שמות, לשאלות על שמות. זה נמצא בכתובת tiny.cc/whereismoran בלי רווחים. עוד פעם tiny.cc/whereismoran אם יש לכם שאלות על שמות, שאלות על תפוצה של שמות, רעיונות לשמות מעניינים לחקור, בבקשה תשלחו לי שם. יש מצב בהחלט שאני אעשה איזה שהוא פרק בונוס עם עוד סיפורים מעניינים של שמות מעניינים שמצאתי. וחוץ מזה אם אתם מתעניינים במקורות של שמות יש גם שני פרקים של "עושים היסטוריה" שעוסקים בשמות משפחה ובשמות פרטיים שקוראים להם "אל תקרא לי מואך פשפשים". אתם מוזמנים להקשיב גם לזה. זאת הייתה התשובה. עורך ומפיק יותם, אחד מבין 5,687 אנשים בארץ בשם יותם, הלכמי. ייעוץ ותמיכה מורלית: בן-אור, שם מאוד מאוד נדיר, מאוד נדיר בארץ. שלי, שם שהגיע לשיאו ב-2003, נוי ואביב - שם טוב. מנהלת דיגיטל הדס דרוקר, אגב קיים לפחות גבר אחד בארץ בשם הדס, זה מעניין. עורך ראשי רן לוי, מנהל עסקי דני תימור. דרך אגב יש 3,000 איש בארץ שהשם הפרטי שלהם הוא לוי ו-88 אנשים שהשם הפרטי שלהם הוא תימור. אני דורון, יש עוד 9,063 כמוני אבל הם לא פישלרים. זאת התשובה. ביי. קריין 44:24 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osinhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>איפה החייזרים? (שידור חוזר) [התשובה]</title>
        <link>https://mat-mo.github.io/podtext/episodes/htshvbh/yph-hkhyyzrym-shydvr-khvzr-htshvbh.html</link>
        <guid>https://mat-mo.github.io/podtext/episodes/htshvbh/yph-hkhyyzrym-shydvr-khvzr-htshvbh.html</guid>
        <pubDate>16 במאי 2022</pubDate>
        <description>Transcript for איפה החייזרים? (שידור חוזר) [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריינות 02:31 רשת עושים היסטוריה. עושים היסטוריה. עושים היסטוריה. עושים היסטוריה. דורון פישלר 03:01 היי, זה דורון. הפרק הזה של התשובה הוא לא פרק חדש. הוא למעשה פרק מאוד ישן. הוא אחד הפרקים הראשונים של התשובה ששודר כבר, ועכשיו ישודר מחדש. הכל בסדר, אני לא אצא לשום חופשה ארוכה או משהו. יש כמה פרקים חדשים בעבודה כרגע, כולל פרק ההמשך של 'לאן נעלמה מורן?'. אנשים נורא אוהבים את מורן מסתבר. ופרק סיפור גם, שהוא מדהים, הסיפור מדהים לדעתי. כל זה בהמשך. פשוט התחקיר לקח טיפה יותר זמן ממה שהתכוונתי. אז בינתיים, הנה כמה שאלות ששאלו אותי בשנים האחרונות. מוריה שאלה מאיפה מגיע הרעיון שחייזרים עפים דווקא בצלחות? ואסף שאל את זה גם. ובר שאל או שאלה: בכל הסרטים, סדרות וכולי יש אותה דמות של חייזר. איך החליטו שככה חייזרים נראים? מאיפה זה התחיל? האם יש לזה בסיס כלשהו? וגם איליה צדקי שאל את אותה שאלה. ומיה שאלה את שתי השאלות האלה בייסיקלי. ומישהו אחר שאל האם נחיתות של חייזרים על כדור הארץ קרו? והרבה אנשים אחרים שאלו את אותה שאלה. יש הרבה ניסוחים של השאלות האלה, והעניין הוא שעל כל השאלות האלה כבר עניתי. עניתי על זה בפרק 'איפה החייזרים?' שהיה כמו שאמרתי אחד הפרקים הראשונים של התשובה. העובדה שממשיכים לשאול אותי את השאלות האלה אומרת שיש הרבה אנשים שפשוט לא שמעו את כל הפרקים של התשובה, אלא הצטרפו בשלב יותר מאוחר ולא השלימו את הפרקים הראשונים. הייתם מאמינים? אני לא כועס, זה בסדר. אלא מה? מאז שהפרק הזה ירד מהאוויר ביחד עם כמה מהפרקים הישנים שירדו לצורך שיפוצים, אז התחילו להגיע עוד שאלות. עכשיו אנשים לא שואלים 'איפה החייזרים?' אלא 'איפה איפה החייזרים?'. מה קרה ל'איפה החייזרים?' למה הוא לא נמצא? למה הוא לא בפיד? למה אי אפשר להשמיע אותו מחדש? זה הפרק שהכי הרבה אנשים שואלים לאן הוא הלך והאם אפשר לקבל אותו בחזרה. אז סבבה. נעשה ככה. אם לא שמעתם את הפרק הזה אף פעם, אז בבקשה מבחינתכם זה פרק חדש לגמרי שעונה על כמה שאלות על חייזרים. ואם כן שמעתם אותו, אז תשמעו אותו שוב, או שתשמעו משהו אחר. אז התשובה ל'איפה איפה החייזרים?' היא פה. והתשובה ל'איפה החייזרים?' תגיע תכף. דורון פישלר 05:11 היי, אני דורון פישלר וזאת התשובה. זה הפודקאסט שבו אני עונה על שאלות, שאלות חשובות וגם על שאלות חשובות פחות. אחת השאלות שהגיעו אליי היא שאלה מאוד בסיסית, כי זאת בעצם אחת השאלות הגדולות. כשמדברים על שאלות בלי תשובה, ברור שנדבר גם על השאלה הזאת. והשאלה היא: חייזרים, יש? או בניסוח היותר פואטי של העסק הזה: האם אנחנו לבד? וכששואלים את השאלה הזאת בדרך כלל מקבלים תשובות כמו 'איש אינו יודע. אפילו טובי המדענים בעולם אינם יכולים לספק תשובה מניחה את הדעת לשאלה האם אנחנו בודדים ביקום. זהו מסתורין גדול ואולי לעולם לא נדע'. כן, אז עזבו את כל זה. אני לא הולך לספר לכם את כל החרטוט הזה. לי יש תשובה הרבה יותר פשוטה. האם יש חייזרים? כן, לא ואולי. זה משום שהשאלה הזאת היא בעצם שלוש שאלות שונות. למה אתם בדיוק מתכוונים כשאתם שואלים האם יש חייזרים? האם קיימים חייזרים, כלומר חיים זרים, יצורים חיים אינטליגנטיים שלא הגיעו מכדור הארץ באיזשהו מקום ביקום? כי אם זאת השאלה, אז התשובה היא כן. כן, כלומר לפחות בסבירות מאוד מאוד גבוהה, כן. למה אני אומר את זה? זה פשוט עניין של סטטיסטיקה. כשאנחנו מנסים לחשוב על חיים ביקום, זאת קצת בעיה כי אנחנו לא יודעים הרבה על היקום. אנחנו יודעים הרבה על הפינה שלנו ביקום - כדור הארץ. כוכב לכת אחד שמסתובב סביב שמש אחת בגלקסיה אחת. וכוכב הלכת המסוים הזה מלא חיים בכל מקום. איפה שלא תסתכלו בכדור הארץ, יש חיים. ובין השאר גם יצורים אינטליגנטיים במידה - אנחנו. אנחנו גם הצלחנו להעיף מבט בכמה גופים אחרים במערכת השמש שלנו, כלומר הירח, נוגה, מאדים. מספיק כדי לומר די בביטחון ששם אין חיים, לפחות לא חיים אינטליגנטיים. אולי עוד יום אחד ימצאו במאדים איזה מיקרוב, אבל בטח שלא מישהו ששווה לדבר איתו. בקשר לכל שאר מערכת השמש - לכו תדעו. עוד לא הגענו לכל מקום. יש תיאוריות למשל שאומרות שבארופה, אירופה הירח של צדק, יכולים להיות חיים מתחת לקרח שם. אבל אין לנו שום ראיה לזה בשלב זה, ואפשר להגיד שלפחות בכל הנוגע לחיים אינטליגנטיים, סביר להניח שבמערכת השמש שלנו אנחנו לבד. יש חיים רק על כדור הארץ. אוקיי, אבל מה עם כוכבים אחרים? יש המון המון כוכבים אחרים בגלקסיה, ולכוכבים האחרים יש כוכבי לכת, ואולי שם יש יצורים אינטליגנטיים? האמת שאין לנו מושג, כי אנחנו לא רואים את הכוכבים האלה מקרוב. כוכבים אחרים אנחנו רואים לכל היותר בתור נקודות אור בטלסקופים, ועצם זה שאנחנו יודעים בוודאות שבכלל יש להם כוכבי לכת גם זה עניין די חדש. אז מה יש על כוכבי הלכת האלה? וואלה אין לנו מושג, כי אף פעם לא ראינו אותם מקרוב ואנחנו גם לא נראה אותם מקרוב בעתיד הנראה לעין, כי הם ממש ממש רחוקים. אז בקיצור אנחנו לא יודעים הרבה על היקום, אנחנו יודעים על מערכת השמש שלנו, על כוכב אחד. לנסות להסיק מסקנות על החיים ביקום מכוכב אחד זה כמו לעשות מחקר מדעי על ברווזים כשבכל חייכם ראיתם בדיוק ברווז אחד. אם יש לכם ברווז והוא ירוק, זה אומר שכל הברווזים בעולם ירוקים? לא. אם הוא רוקד סטפס, זה אומר שכל הברווזים בעולם רוקדים סטפס? לא. עם כל מה שאתם מכירים זה ברווז אחד, כל מה שאתם יכולים לומר בוודאות זה שקיימים ברווזים בעולם ולפחות אחד מהם ירוק. אנחנו לא יודעים אם זה אופייני או שהברווז שלנו הוא מקרה חריג. אנחנו יכולים רק לנחש. באותו אופן, אם אנחנו מכירים רק כוכב אחד ולכוכב הזה יש פלנטה עם חיים אינטליגנטיים - אנחנו - מה אנחנו יכולים להסיק מזה? שיש ברווז אחד ירוק. זה אומר שהעניין הזה של התפתחות חיים אינטליגנטיים יכול לקרות, זה קרה לפחות פעם אחת, אבל האם זה נדיר או נפוץ? את זה אנחנו לא יודעים.
        ]]></content:encoded>
    </item>
    
    <item>
        <title>האנושות נגד בייבי שארק [התשובה]</title>
        <link>https://mat-mo.github.io/podtext/episodes/htshvbh/hnvshvt-ngd-byyby-shrq-htshvbh.html</link>
        <guid>https://mat-mo.github.io/podtext/episodes/htshvbh/hnvshvt-ngd-byyby-shrq-htshvbh.html</guid>
        <pubDate>30 במאי 2022</pubDate>
        <description>Transcript for האנושות נגד בייבי שארק [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה, תקשיבו לזה. דורון פישלר 00:15 יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרה השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? דורון פישלר 01:00 אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 [מוזיקת פתיחה: רשת עושים היסטוריה] דורון פישלר 02:46 היי, אני דורון פישלר וזאת התשובה. לפני כמה זמן ישבתי עם חברתי רובין ודיברנו על דברים שאנחנו מדברים עליהם בדרך כלל, בעיקר חתולים ועוגיות. ומשם הגענו איכשהו לדבר על הסרטונים הכי פופולריים ביוטיוב, אלה שראו הכי הרבה פעמים. אז בדקנו, וגילינו שהסרטון הכי פופולרי, כלומר הסרטון שהכי הרבה אנשים ראו אי פעם ביוטיוב, הוא באופן לא כזה מפתיע - בייבי שארק. בייבי שארק 03:26 Baby shark, doo doo doo doo doo doo. Baby shark! דורון פישלר 03:39 לבייבי שארק יש יותר מעשרה מיליארד צפיות, מתברר. עכשיו, יש בזה נקודה מעניינת, וזה שמספר הצפיות בבייבי שארק הוא יותר גדול ממספר האנשים בעולם. כלומר, אם כל האנשים בעולם ראו את בייבי שארק, זה עדיין לא מספיק בשביל להסביר את מספר הצפיות שלו. טוב, זה לא באמת מסתורין כזה גדול, זה פשוט משום שזה לא סרטון שאנשים רואים פעם אחת. אנשים, בדרך כלל אנשים קטנים, נוטים לראות אותו שוב ושוב ושוב ושוב ושוב. אלוהים, אם יש לכם ילדים קטנים או שיש לכם שכנים עם ילדים קטנים או אתם עברתם באזור של ילדים קטנים, אז אתם אולי מתפלאים שזה רק עשרה מיליארד משום שלפעמים נראה כאילו הם ראו את זה עשרה מיליארד פעמים אתמול. בכל אופן, זה המצב. אז רובין שאל אותי - אתה חושב שהאנושות תנצח פעם את בייבי שארק? אז אני אמרתי מה? אז הוא הסביר, האם יקרה מצב שבו זה יתחלף חזרה? כלומר שבו מספר האנשים בעולם יהיה שוב יותר גבוה ממספר הצפיות של בייבי שארק? דורון פישלר 04:41 אז אני אמרתי אההה זה מעניין. זאת שאלה מעניינת, צריך לבדוק את זה. ואתם יודעים מה אני עושה כשאני נתקל בשאלה מעניינת. אז זאת השאלה - מצד אחד בייבי שארק, מצד שני האנושות. מי ינצח? ברגע זה בייבי שארק מוביל. דורון פישלר 04:55 [מעברון מוזיקלי עם קליפים של בייבי שארק ורעשי קהל] דורון פישלר 05:27 זאת השאלה אבל שנייה לפני שאני ממשיך, רק הודעה קטנה. שלום לכם מאזיני העתיד! היי, איך העתיד? טוב? המטרו של תל אביב עובד כמו שצריך? יופי. תקשיבו, אני יודע שתמיד כשאני מתעסק בדברים שהם עדכניים אז זה יוצא מביך וזה עוד יותר מביך כשאני מנסה לחזות את העתיד. אז זה תמיד נראה לכם שאני לא מדייק כי אני מדבר על מספרים שהם כבר לא נכונים. זה תמיד אני צריך לעשות את ההודעה הזאת. במקרה הזה יש הרבה מספרים, כלומר גם הקטע של הצפיות של בייבי שארק וגם מספר האנשים בעולם, כולם בטוח המספרים שאני אגיד הם לא נכונים בזמן שאתם מקשיבים לזה משום שזה היה נכון למתי שהקלטתי את זה, שזה מאי 2022. שזה אתם יודעים, קצת אחרי תחילת הפלישה של רוסיה לאוקראינה וקצת לפני ההשתלטות של גמלי שלמה ענקיים על חדרה. אז קחו את זה בחשבון, כן? אתם ובמה שקשור לדברים שיקרו בעתיד, אתם יודעים את זה יותר טוב ממני, כן? מן הסתם. זה פשוט אלה הן מגבלות הפורמט שאני יכול לדבר רק על ההווה. זהו, זה הכל. ביי מאזיני העתיד. דורון פישלר 07:11 אז האם יש לאנושות סיכוי מול בייבי שארק? זאת השאלה, תכף תבוא התשובה. [מוזיקת מעברון] דורון פישלר 07:41 אז אנחנו מדברים פה על שני מספרים - המספר של בייבי שארק והמספר של האנושות. ולא על מה המספרים האלה היום אלא מה הם יהיו בעתיד. ואני לא יודע לראות את העתיד, אז בשביל זה אצטרך להסתכל על העבר. בואו נתחיל מבייבי שארק. דורון פישלר 07:49 יוטיוב הוקם בשנת 2005. ומוזר לחשוב על זה כי זה אחד הדברים שקשה לדמיין את העולם בלעדיו. היה זמן לפני יוטיוב. אנשים לא ראו דברים באינטרנט. הסרטון הראשון ביוטיוב עלה באפריל 2005. וכבר בנובמבר של אותה שנה היה הסרטון הראשון שהגיע למיליון צפיות. זה לא רע, מיליון זה הרבה. זאת הייתה פרסומת של נייקי עם רונאלדיניו. שנה אחר כך היה 'האבולוציה של הריקוד', אחד הסרטונים הויראליים המוקדמים והוא היה הראשון שהגיע לעשרה מיליון צפיות. והוא נשאר הסרטון הכי נצפה ביוטיוב במשך די הרבה זמן עד שעקף אותו 'צ'ארלי נשך לי את האצבע'. שוב, זה סרטון ויראלי, תינוק חמוד נושך לילד את האצבע. זה היה התוכן העיקרי ביוטיוב באותו זמן. זה היה מקום לסרטונים ויראליים של חתולים ותינוקות חמודים וכאלה דברים. דורון פישלר 08:34 אבל גם התעשייה הכירה בזה ונכנסה ליוטיוב וגילתה שזה מקום טוב להציג בו קליפים למשל. אז הדבר הבא שהיה הסרטון הכי נצפה ביוטיוב היה הקליפ של 'Bad Romance' של ליידי גאגא עם 178 מיליון צפיות. דורון פישלר 09:00 אחר כך הגיע 'גנגנם סטייל'. ואני לא יודע אם אתם זוכרים את זה אבל בזמנו ב-2012 זה היה עניין גדול. גנגנם סטייל היה הסרטון הראשון שהגיע למיליארד צפיות. זה עשה הרבה רעש בזמנו. עכשיו שוב, זה היה ב-2012, הרבה דברים קרו מאז, האינטרנט השתנה, יוטיוב השתנה. אבל עדיין להגיע למיליארד צפיות זה הישג. דורון פישלר 10:18 את הפודקאסט הזה שומעים כמה עשרות אלפי אנשים. וזה הרבה, כאילו כשאני חושב על זה שעשרות אלפי אנשים שומעים את זה, זה כמו עיר שלמה שכולה שומעת אותי, זה קצת זה הרבה. אבל מיליארד? שום דבר שאני אעשה אי פעם בחיים לא יגיע למיליארד אנשים. זה הרבה. בכל זאת, גנגנם סטייל הוא לא היחיד היום, יש כבר מאות סרטונים שהגיעו ליותר ממיליארד צפיות. אבל יש מיליוני סרטונים שלא. אולי להגיע למועדון המיליארד זה עדיין האחוזון העליון של האחוזון העליון של הסרטונים. זה עדיין ממש נדיר. ומה שמעניין פה זה איזה סרטונים מגיעים לזה. דורון פישלר 10:18 יוטיוב זה דבר גדול. לנסות להסביר מה מצליח ביוטיוב ולמה זה עניין לפודקאסט נפרד לחלוטין של 200 פרקים או משהו כזה. יש המון מה לדבר על זה. יוטיוב זה דבר גדול שיש בו המון עולמות שונים שלכל אחד מהם יש את החוקים שלו. יש את כל האקוסיסטם של היוטיוברים, אלה שאומרים לכם לעשות לייק, שייר וסבסקרייב וכל זה. ויש סרטוני מיינקראפט ויש ולוגים ויש סרטונים של חתולים ויש סרטוני אנבוקסינג וסרטוני חינוך עם דמויות מקל ויש סרטוני בישול ויש סרטוני דייג - לא ראיתי אבל אני מניח שזה קיים, בטח יש גם זה המון. וכולם נאבקים על צפיות, על איך להשיג צופים, איך האלגוריתם עובד, איך לתמרן אותו. וכל זה כמעט לא רלוונטי בכלל למועדון המיליארד. כי כשאנחנו מדברים על הסרטונים הכי מצליחים ביוטיוב, אלה שעשו מעל מיליארד צפיות, אין שם שום דבר מכל זה. אם הייתם רואים רק את הסרטונים של מעל מיליארד צפיות לא הייתם יודעים שיוטיוברים זה דבר שקיים בכלל. פיודיפאי הוא היוטיובר הכי מצליח בעולם ולסרטון הכי נצפה שלו יש 300 ומשהו מיליון צפיות. וזה הרבה, אבל זה רחוק ממיליארד. דורון פישלר 11:43 אז מה כן יש במועדון המיליארד? שני דברים. יש רק שני סוגים של סרטונים שהגיעו ליותר ממיליארד צפיות. דורון פישלר 11:51 אחד, שהוא הרוב, זה פשוט שירים. [קליפ Despacito] קליפים של שירי פופ. דספסיטו שהיה במשך הרבה זמן הסרטון הכי נצפה ויש שם גבוה מאוד ברשימה גם את אד שירן וקייטי פרי ומרון 5 ואדל וג'סטין ביבר וטיילור סוויפט ועוד הרבה הלהיטים הכי גדולים בעולם של האמנים הכי מוכרים בעולם. למה דווקא זה? לא מסובך. כי את רוב הסרטונים ביוטיוב ולא משנה איזה סוג, רוב האנשים רואים אם הם רואים אותם פעם אחת. אולי פעמיים. אז סרטון עם מיליון צפיות זה סרטון שבערך מיליון אנשים ראו. אבל שירים? שיר שאתם אוהבים אתם לא שומעים פעם אחת, אתם שומעים אותו שוב ושוב ושוב ושוב. אולי מאות פעמים. והרבה אנשים מתייחסים ליוטיוב כמו לרדיו, פשוט מפעילים את זה ברקע כדי לשמוע שירים. וזה רץ משיר לשיר הלאה והלאה, הרבה פעמים לא מסתכלים אפילו אלא רק שומעים את זה. אז מן הסתם השירים הכי פופולריים הם אלה שמקבלים הכי הרבה צפיות. וקוראים לזה צפיות למרות שהרבה מהזמן אף אחד לא באמת צופה רק שומעים אותם. אבל עדיין זה נספר. אז זה שלשיר 'Lean On' של מייג'ור לייזר ודיג'יי סנייק יש שלושה מיליארד צפיות, זה לא אומר שיש שלושה מיליארד אנשים בעולם שיש להם מושג מי זה מייג'ור לייזר, אבל האנשים שמכירים את השיר הזה, וזה הרבה אנשים, שמעו אותו הרבה מאוד פעמים. אז זה דבר אחד שיש במועדון המיליארד ביוטיוב. דורון פישלר 13:25 הדבר השני שיש שם זה סרטונים לילדים. [מוזיקת ילדים] וכשאני אומר ילדים אני לא מתכוון לכאלה שיבינו מושגים מתוחכמים כמו פוקימון או ארתור או בובספוג, אני מתכוון לילדים בני שנתיים. אלה סרטונים שעוסקים במושגים כמו כחול, אדום וירוק או המספר שתיים או האות A. סרטונים שהם כולם כמעט באנימציה מאוד מאוד פשוטה עם צבעים מאוד מאוד חזקים וזה בבירור מיועד לתינוקות. דורון פישלר 13:58 למשל, יש סרטון שנמצא כרגע במקום השביעי ברשימת הסרטונים הנצפים ביותר ביוטיוב, יש לו את השם הקליט 'Phonics Song with Two Words'. וזה שיר שכרגיל מלווה באנימציה מאוד בסיסית ואני אקריא לכם עכשיו חלק מהמילים של השיר הזה, זה באנגלית אבל אני די בטוח שתבינו. זה הולך ככה: A for Apple, A for Ant, a-a-a-a-a-a. B for Ball, B for Bat, b-b-b-b-b-b. ואתם יכולים לנחש איך זה ממשיך, אין שום טוויסט מפתיע בסוף. לדבר הזה יש כמעט חמישה מיליארד צפיות כרגע. דורון פישלר 14:51 שוב, זה משום שילדים קטנים מאוד גם להם אין את הקטע הזה של ראיתי את זה כבר אז אני לא רוצה לראות את זה שוב, הם יראו את אותו הדבר שוב ושוב ושוב ושוב ושוב ושוב ושוב. ואם הורים עייפים שרוצים קצת שקט מושיבים את הילד מול יוטיוב, שזאת שאלה האם זה בכלל דבר שנכון או כדאי לעשות אבל זה בדיוק מסוג השאלות שהורים שממש רק רוצים לישון שעה לא ששים לדון בהן. אז גם אם הם לא יראו את אותו הדבר שוב ושוב, האלגוריתם של יוטיוב פשוט יביא להם כל פעם יגיש להם עוד סרטון ועוד סרטון ובאופן טבעי הוא מביא אותם לסרטונים היותר פופולריים שהופכים לעוד יותר פופולריים. אז הסרטונים האלה לתינוקות יש מיליונים מהם שנראים כולם די דומה והיותר מוצלחים מביניהם הם מביאים מיליארדי צפיות. כן. ולמה דווקא סרטון הא-ב המסוים הזה מביא יותר צפיות מאחרים? זאת כבר שאלה אחרת ומורכבת של אלגוריתמים ועניינים ואנחנו לא ניכנס לזה כאן. דורון פישלר 16:03 אז אלה שני הדברים היחידים שנמצאים במועדון המיליארד ובייבי שארק הוא סוג של שניהם. במקרה המאוד לא סביר שלא שמעתם על בייבי שארק אז אני אגיד לכם מה זה. זה סרטון של ערוץ יוטיוב קוריאני לילדים שקוראים לו פינקפונג שיש בו שוב אנימציה פשוטה וצבעונית כמו כל הסרטונים האלה וגם ילדים קוריאנים מצולמים. זה מתחיל במשהו שנשמע כמו קטע מהנעימה של מלתעות של ג'ון וויליאמס שזה קצת תמוה בעיני כי מבין העשרה מיליארד צפיות האלה אני מעריך שיש בערך חמישה אנשים שיודעים לזהות את נעימת מלתעות של ג'ון וויליאמס, אלה ילדים קטנים למה שידעו מה זה מלתעות? לא משנה. משם זה ממשיך לילד וילדה קוריאנים חמודים ששרים: 'Baby shark doo doo doo doo doo doo'. הם נמצאים מתחת לים והם לבושים בפיג'מה ויש עליהם גלגלי הצלה מצוירים וזה הדבר אגב שאני לא מבין. זה מטריד, למה יש להם גלגלי הצלה אם הם מתחת לים? זה לא הגיוני בכלל. אז הם שרים את השיר על בייבי שארק ומאמא שארק ופאפא שארק וכל משפחת הכרישים ומסביבם יש כרישים מצוירים ובהמשך הילדים בורחים מהכרישים ובסוף הם מצליחים לברוח, הם עושים 'Safe at last doo doo doo' ואז רואים את כל הכרישים מאחוריהם והכרישים מחזיקים מזלגות. זה רומז שהכרישים הולכים לאכול את הילדים רגע אחר כך? כי ככה זה נראה. זה סרטון שנועד לילדים בני שנתיים ואני לא בטוח שאני מבין את העלילה שלו. בכל מקרה, מה שחשוב זה השיר. זה שיר טוב. באמת זה שיר טוב. אני יודע שהרבה מכם לא סובלים אותו פשוט כי שמעתם אותו מספר כלשהו של מיליוני פעמים וזה שיר שמאוד מאוד חוזר על עצמו וכל דבר נמאס אחרי הרבה הרבה פעמים אבל זה באמת שיר טוב, הוא לא סתם הגיע לאן שהוא הגיע. הוא קליט במידה מטורפת. הוא פשוט נכנס לראש ולא יוצא ממנו לעולם. דורון פישלר 17:58 והעיבוד של הגרסה הקוריאנית המסוימת הזאת הוא מעניין כי זה מתחיל רק בשירה עם בס ואז כל פעם מוסיפים עוד כלים ועוד קולות ועוד מודולציה ועוד דבר קורה הוא עשוי טוב. אז זה גם שיר ממכר לילדים בני שנתיים שרואים אותו בלופים אינסופיים וזה גם שיר פופ כי השיר הזה היה במצעדי פזמונים, הוא אשכרה שיר מצליח. דורון פישלר 18:28 דרך אגב את השיר הזה החברה הקוריאנית הזאת לא המציאה. זה שיר ילדים שהיה קיים בהרבה מאוד גרסאות בכל מיני מקומות בעולם עוד קודם. זה לא שלפינקפונג יש זכויות על המילים או על המנגינה של בייבי שארק, לאף אחד אין. וזה אומר שכל אחד יכול להעלות ליוטיוב גרסה משלו לבייבי שארק והרבה אנשים עושים את זה. יש המון גרסאות שונות של בייבי שארק ביוטיוב. יש אפילו כמה גרסאות אחרות של בייבי שארק כלומר חוץ מהסרטון הקוריאני המפורסם שגם להן יש כבר יותר ממיליארד צפיות. דורון פישלר 19:10 בכל מקרה, הסרטון המפורסם של בייבי שארק הוא עלה ליוטיוב ב-2016 ולקח לו ארבע שנים עד 2020 לכבוש את השיא של הסרטון הכי נצפה באתר. ונכון לכרגע הוא יושב שם בנוחות. יש לו שוב, נכון לרגע שבו אני מקליט את זה, 10.7 מיליארד צפיות, כשבמקום השני נמצא השיר 'Despacito' עם 7.8 מיליארד. זה הפרש מאוד מאוד משמעותי. דורון פישלר 20:10 אבל החלק הקשה אמרנו זה לא לדעת כמה צפיות יש לו עכשיו אלא כמה יהיו לו בעתיד. ואפשר להניח שהמספר הזה ימשיך לגדול כי מספר הצפיות לא יכול לקטון, אף אחד לא רואה את הסרטון ברוורס, אבל עד כמה הוא יגדל? בדרך כלל להיטים הם להיטים לזמן מסוים ואז הם מפסיקים להיות להיטים. דספסיטו למשל הוא היה הלהיט הגדול של שנת 2017. בקלות, בכל מקום בקיץ 2017 אתם שמעתם את דספסיטו. והיום? לא. ככה זה, עבר זמנו ולא כל כך הרבה אנשים שומעים היום את הלהיט של הקיץ של לפני חמש שנים. ורואים את זה גם באופן שבו הצפיות שלו צמחו. בשנה הראשונה של דספסיטו הוא צמח מאפס ועד לארבעה וחצי מיליארד. זה עלייה מטורפת ואז הקצב שלו האט והוא המשיך לטפס, המספר שלו עדיין טיפס ועלה אבל יותר לאט. ככה זה קורה לכל להיט. דורון פישלר 20:49 אבל זה לא מה שקורה לבייבי שארק. בייבי שארק היה להיט גדול בשנה שהוא יצא ושנה אחר כך הוא היה יותר גדול ושנה אחר כך הוא היה יותר גדול. עד שנת 2021, כל שנה בייבי שארק עושה יותר צפיות מבשנה הקודמת. אולי ב-2021 אפשר לראות איזושהי האטה לעומת השנה של לפני כן אז אולי הוא לא יגדל אקספוננציאלית לנצח אבל עדיין השיר הזה פשוט לא מתנהג כמו שיר נורמלי. שוב כנראה משום שהוא שיר ילדים וילדים בגן לשירי הילדים שלהם אין חוקיות כמו של להיטי רדיו כי זה לא שהם מעקמים את האף אם שרים להם את השיר מהשנה שעברה. הם לא עושים 'השפן הקטן זה כל כך 2019'. עדיין בטוח שיש איזשהו גל כלומר הפופולריות שלו בטח תדעך מתישהו אבל זה אומר שמאוד מאוד קשה להעריך מתי זה יקרה ועד לאן בייבי שארק יגיע. בואו נגיד ככה, עכשיו הוא ב-10 מיליארד, ל-11 מיליארד הוא סביר מאוד שהוא הגיע כבר עכשיו כשאתם מאזינים לזה. גם ל-12 מיליארד הוא בטוח יגיע די בקרוב. 13 בליינד. 20 מיליארד ייקח טיפה זמן אבל סביר מאוד שיגיע גם לזה. ל-30 מיליארד סיכוי טוב אני חושב, כלומר אם לא תהיה איזו תקלה גלובלית ביוטיוב או בקוריאה בשנים הקרובות יש סיכוי טוב שהוא יגיע גם לזה. הכריש הזה יגיע רחוק. דורון פישלר 22:20 אז זה בייבי שארק והמצב לא נראה כל כך טוב בשביל האנושות כרגע. אבל האנושות לא פראיירית. בלגדול אקספוננציאלית בזה גם אנחנו די טובים. אז בואו נדבר רגע על האנושות. [מוזיקת מעברון] דורון פישלר 22:42 אם אתם חושבים שבייבי שארק התפשט מהר, אתם צריכים לפגוש פעם את המין האנושי. לאורך רוב הזמן שבני אדם קיימים בעולם, לא היו קיימים הרבה כאלה. קשה לדעת בדיוק כמה אבל אלה כנראה לא היו כמויות גדולות. מספר האנשים בעולם במשך הרבה מאוד זמן פשוט לא נמדד במיליונים. יש סברה אחת שאומרת שבשלב מסוים לפני 70 אלף שנה היו פחות מעשרת אלפים אנשים בעולם. זה אומר שאם כל האנשים בעולם היו רואים את אותו סרטון זה היה 10,000 צפיות, זה אפילו לא כאילו זה לא שווה את זה, זה כלום. יש גם סברה שאומרת שלא היה אז יוטיוב. בכל מקרה, בשנת 1 לספירה כלומר בתחילת ספירת הנוצרים, ההערכות הן שהיו בין 150 ל-300 מיליון אנשים בעולם. דורון פישלר 23:23 באזור שנת 1800 מספר בני האדם הגיע בפעם הראשונה למיליארד. לקח לאנושות עוד 120 שנה להגיע לשני מיליארד. למיליארד השלישי הם הגיעו תוך 33 שנים ולמיליארד הרביעי תוך 14 שנים. כלומר ברור שלא רק מספר בני האדם הולך ועולה אלא גם קצב ההתרבות של האנשים עולה. כי ככל שאנשים מתרבים יש יותר אנשים שיתרבו ואז הם מתרבים יותר ובגלל זה הם מוביל ליותר אנשים שיתרבו יותר. זאת עלייה אקספוננציאלית. דורון פישלר 24:08 אם מסתכלים על גרף של מספר האנשים בקנה מידה מספיק גדול זה אפילו לא נראה כמו גרף. כלומר הוא נראה ריק, יש פשוט קו אופקי פחות או יותר צמוד לאפס ואז בסוף הוא פשוט פשיט מזנק למעלה, הוא פשוט קו אנכי כמעט. מספר האנשים קופץ בטירוף ואי אפשר לעצור אותו. מה שאומר שהאנושות בבעיה כי פיצוץ האוכלוסין עומד להגיע, אנשים יתרבו בלי שליטה וזה אומר שלא יהיו מספיק משאבים ומספיק אוכל לכולם. ואת זה לא אני אומר, את זה אומר פרופסור פול ארליך מאוניברסיטת סטנפורד שכתב על זה ספר קוראים לו 'פצצת האוכלוסין' ומה שהוא אומר בספר הזה - שבגלל ההתרבות הזאת של בני האדם הקרב על להאכיל את כל העולם כבר נגמר והפסדנו. ובעשור הבא מאות מיליוני אנשים ימותו ברעב ואין שום דבר שאנחנו יכולים לעשות בעניין. דורון פישלר 25:13 עכשיו שנייה לפני שאתם קופצים מהחלון, רק שתי הערות בקשר לספר הזה שעכשיו ציטטתי ממנו. אחת, הוא יצא בשנת 1968. והשנייה, מה שהוא אומר הוא מאוד מאוד מאוד לא נכון. ארליך וכל שאר נביאי הזעם שניבאו התפוצצות אוכלוסין גלובלית ורעב המוני פשוט טעו. זה לא קרה, לא מתו מאות מיליוני אנשים ברעב בשנות ה-70 וגם לא בשנות ה-80. היו ועדיין יש אנשים רעבים בעולם אבל המספר של הסובלים מתת תזונה בעולם הולך וקטן באופן עקבי. עכשיו איך הוא הצליח לטעות כל כך? אחד הדברים העיקריים שהוא טעה בהם זה שהוא לא העריך נכון את ההתפתחויות בייצור מזון, מה שנקרא המהפכה הירוקה שאפשרה לגדל מזון ביעילות הרבה יותר גדולה ולהאכיל הרבה יותר אנשים. אבל חוץ מזה הייתה לו טעות בסיסית בזה שהוא חשב שבני אדם באמת הולכים להמשיך ולהתרבות אקספוננציאלית והקצב גדל כל הזמן אבל זה מתברר לא קורה. דורון פישלר 26:22 זה נכון שמספר האנשים בעולם ממשיך לעלות כל זמן. כל יום נולדים יותר אנשים ממה שמתים אנשים. לכן היום שבו חיו בעולם הכי הרבה אנשים בהיסטוריה הוא ככל הנראה היום. ומחר יהיו יותר. אבל הקצב של הגדילה הזאת לא ממשיך לעלות. זה לא שהאנושות גדלה יותר ויותר מהר אלא להפך היא כל שנה גדלה לאט יותר ויותר. השנה שבה קצב הגדילה היה הכי גבוה הייתה 1968 שזה בדיוק מתי שפורסם הספר הזה. מאז הקצב פשוט מואט וזה לא שאנשים מתים יותר זה פשוט שאנשים נולדים פחות. דורון פישלר 27:17 אנשים נולדים כל יום ואנשים מתים כל יום. אם כל בנאדם בעולם היה במהלך חייו יולד תינוק אחד ואז מת, אז לאורך זמן מספר האנשים בעולם היה נשאר בדיוק אותו דבר. כל בנאדם היה מייצר פשוט את המחליף של עצמו. במציאות זה לא ככה מכל מיני סיבות. קודם כל חצי מהאנשים בעולם לא יולדים ילדים בכלל כי הם גברים, סוציומטים. אז הנשים צריכות לעשות את כל העבודה. אז אם כל אישה במהלך חייה יולדת שני ילדים, אז לטווח ארוך מספר האנשים בעולם נשאר אותו דבר. כלומר זה לא שהוא כן עולה קצת בהתחלה משום שאנשים לא יולדים ילדים ומיד מתים, אבל לטווח ארוך זה אמור להישאר אותו דבר. האמת המספר שנהוג להשתמש בו הוא 2.1 ילדים לכל אישה שזה כדי לפצות על מקרים של אנשים שהם מתים לפני שהם מספיקים להתרבות. אז אם כל אישה בעולם יולדת בממוצע יותר מ-2.1 ילדים, מספר האנשים בעולם עולה. אם היא יולדת פחות משני ילדים, מספר האנשים בעולם יורד. דורון פישלר 28:22 עכשיו במשך רוב תולדות האנושות המספר הזה היה הרבה הרבה יותר גדול. כל אישה ילדה בממוצע הרבה יותר משני ילדים. בשנת 1800 לאישה ממוצעת היו שבעה ילדים. מה שכן באותו זמן זה שילד נולד זה בהחלט לא אומר שהוא יהיה מבוגר בהכרח כי לפני הרפואה המודרנית הרבה מאוד אנשים מתו לפני שהם הגיעו לגיל חמש, אז היה צריך ללדת הרבה מאוד ילדים פשוט בשביל שסטטיסטית איזה שניים שלושה מהם בכלל יישארו בחיים. בכל אופן שיעור הילודה הזה ירד עם הזמן בהרבה. ב-1950 מספר הילדים הממוצע של אישה בעולם היה חמישה. היום הוא 2.4. זאת חתיכת ירידה. זאת ירידה דרסטית וזה עדיין קצת יותר גדול מהמספר שצריך כדי להשאיר את אוכלוסיית העולם אותו דבר ולכן המספר הזה של האנשים בעולם עדיין ממשיך לעלות. דורון פישלר 29:28 עכשיו זה הממוצע בכל העולם. זה לא אותו דבר בכל מקום ממש ממש לא. יש הרבה מדינות שבהן המספר הזה הוא כבר הרבה יותר נמוך. בערך בחצי מהמדינות בעולם היום מספר האנשים הממוצע של כל אישה הוא פחות משניים. זה אומר שלאורך זמן אם לא מתחשבים בהגירה וכאלה דברים מספר האנשים במדינות האלה פוחת משנה לשנה. הוא לא עולה, הוא יורד. וזה דבר שכבר קורה בהרבה מדינות, זה התחיל במדינות כמו יפן, מדינות עשירות. כבר היום כל שנה יש פחות יפנים ממה שהיו בשנה הקודמת. והיום זה המצב בחלק גדול מאירופה ומה שמעניין שהיום זה קורה אפילו במדינות שלא ידועות כעשירות במיוחד כמו מקסיקו, ברזיל, בנגלדש. האוכלוסייה במדינות האלה צפויה לקטון עם הזמן. זאת מגמה שקורית כבר עשרות שנים אבל יש אירועים מסוימים שהייתם מצפים שישפיעו עליה. למשל כשהתחילה הקורונה ב-2020 כולם היו בסגר, כולם היו בבית כל הזמן אז הרבה אנשים ציפו שיהיה בייבי בום. אנשים תקועים בבית הרבה זמן אין להם מה לעשות אז הם עושים ילדים. דורון פישלר 30:29 מה התברר? שקרה בדיוק ההפך. בזמן הקורונה מספר הלידות בכל העולם ירד בחדות. כמעט בכל מדינה בעולם זאת הייתה השנה עם הכי מעט ילדים שנולדו. שכשהושבים על זה קצת זה לא כזה מפתיע כי אם אתם תקועים 24 שעות ביממה שבעה ימים בשבוע בבית עם הילדים, אם יש דבר שזה לא עושה זה חשק לעשות עוד ילדים. דורון פישלר 31:14 עכשיו כל העסק הזה שזה שאנשים נולדים בעולם פחות זה חדשות טובות. זה חדשות טובות גם משום שלא הולכת להיות התפוצצות אוכלוסין גלובלית בכדור הארץ בעתיד הנראה לעין - פיו. וזה גם חדשות טובות כי בגדול כשיש פחות אנשים זה אומר שאנשים חיים טוב יותר. אוקיי אני קצת נשמעתי כמו רוצח סדרתי עכשיו אני אסביר. שיעורי ילודה נמוכים באים בקורלציה עם רמת חיים גבוהה יותר. בגדול ככל שאנשים חיים יותר טוב, חיים יותר זמן, עם יותר השכלה, יש להם פחות ילדים. אז אם יותר אנשים עושים פחות ילדים זה אומר שבאופן כללי החיים בכדור הארץ נהיו טובים יותר ממה שהיו קודם. חוץ מזה כידוע בני אדם זה לא טוב לסביבה, אז אם אתם רוצים להועיל לכדור הארץ אז עדיף שיהיו קצת פחות בני אדם. עכשיו אני עוד יותר נשמע כמו רוצח סדרתי. אני לא אומר שצריך להרוג אנשים, אוקיי? בסדר? אני רק אומר שאולי ילדים צריך שיהיו פחות. אוקיי אני פשוט אשתוק בנושא הזה, אוקיי? זה טוב בגלל שזה אומר שכשיו אנשים מולידים ילדים, הם רוצים ילדים, הם יולדים ילדים אם זה מתאים להם ואם יש להם מספיק זמן וכסף ויכולת לגדל ילד, לא סתם כי ככה יצא. או כי ככה כולם עושים או כי סבתא לחצה או כדי לנצח את בייבי שארק. כל אלה סיבות ממש ממש גרועות לעשות ילדים. כי לגדל ילדים זה לא כזה קל. אני אישית אומנם לא ילדתי אף פעם אבל ממה שהבנתי זה לא כל כך כיף ואחר כך גם צריך לגדל את הילד. אתם גידלתם פעם ילד? אתם יודעים כמה זמן זה לוקח? אז מי שמתאים להם, מי שרוצים ואוהבים לעשות את זה שיגדלו ילדים. מי שלא שיעשו משהו אחר. שיבנו דגמים של ספינות שיצאו לרכיבת אופניים אני לא יודע כל אחד שיעשה מה שמתאים לו. דורון פישלר 33:08 אבל לא כולם חושבים שאלה חדשות כאלה טובות. המגמה הזאת של מעלייה עצומה לירידה במספר האנשים בעולם היא כזאת קיצונית שהיום הרבה אנשים חוששים מבעיה הפוכה. כלומר לא התפוצצות אוכלוסין אלא ההפך - קריסת אוכלוסייה. כלומר שאין מספיק אנשים בעולם. מזה אנחנו לומדים קודם כל שאנשים פשוט מאוד אוהבים להיות מבוהלים מדברים. כי תמיד מבטיחים שסוף העולם יגיע מאיזושהי סיבה. 'אוי לא יש יותר מדי אנשים כולנו הולכים למות' - לא. 'אוי לא יש פחות מדי אנשים כולנו הולכים למות' - קודם כל תירגעו. בסדר? דורון פישלר 33:53 עכשיו כן, יש עם זה בעיה. למה זה בעיה? קצת פחות אנשים יש יותר מקום לכל אחד, יותר נוח, מה רע בזה. העניין הוא שפחות אנשים זה יותר טוב לכדור הארץ באופן כללי אבל באופן מקומי זה בעייתי. זה בעייתי משום שהאופן שבו דברים עבדו עד עכשיו זה שאנשים צעירים עובדים, מייצרים דברים, קונים דברים, מוכרים דברים, משלמים מסים. ואז כשמגיעים לגיל מבוגר הם יוצאים לפנסיה, הם כבר לא עובדים, הם כבר לא מייצרים, הם לא משלמים מסים ולהפך הם מקבלים את הפנסיה שלהם והצרכים הרפואיים שלהם הרבה יותר גבוהים. אז בגדול אפשר להגיד שאנשים צעירים נותנים למדינה ואנשים זקנים לוקחים מהמדינה וזה בסדר, מגיע להם. כל השנים הם עבדו עכשיו הם נחים. זה במשך המון זמן היה הדיל בין האנשים והמדינה - אנחנו נעבוד עד הפנסיה ואז ננוח. וזה עבד כל עוד כל הזמן היו הרבה אנשים צעירים שיעבדו ויפרנסו את הזקנים. אבל במצב כזה שבו נולדים מעט מדי ילדים האוכלוסייה הולכת ומזדקנת. כלומר יש יותר זקנים, אנשים חיים הרבה זמן, ופחות צעירים. יותר אנשים שלוקחים מהמדינה ופחות אנשים שנותנים. מי יפרנס את כל הקשישים האלה? המדינה צריכה עוד אנשים צעירים כדי שהכלכלה שלה תמשיך לתפקד. אז זאת בעיה, זאת בהחלט בעיה. דורון פישלר 35:28 ויש מקומות שבהם רואים את זה יותר טוב מאחרים. בסין למשל, כמו שאתם בטח יודעים במשך המון זמן בסין נורא דאגו מהתפוצצות אוכלוסין זאת המדינה עם הכי הרבה אנשים בעולם, יש יותר ממיליארד סינים וכל זה ולכן היה את חוק הילד האחד. כלומר לכל משפחה היה מותר שיהיה רק ילד אחד. החוק הזה כבר בוטל והיום הממשל הסיני עושה את ההפך, כלומר מעודד משפחות שיהיה להם יותר מילד אחד כי הם גילו באיחור של כמה עשרות שנים שזה היה רעיון ממש ממש גרוע. משום שככל שזה נשמע מצחיק כי כידוע יש הרבה סינים, אין היום מספיק סינים. כלומר מספיק סינים צעירים. יש הרבה סינים זקנים וסין בבעיה והולכת להיות יותר בבעיה ככל שהזמן עובר. יש הרבה מדינות אחרות שעכשיו מנסות בכוח לעודד ילודה. יש כאלה שפשוט משלמות על זה. ביוון עבר חוק שנותן מענק של 2000 יורו למשפחה על כל ילד שנולד. זה כלום לעומת מה שאתם מקבלים בסינגפור. בסינגפור על הילד הראשון אתם מקבלים 8,000 דולר, על השלישי 10,000 דולר ובנוסף בזמן הקורונה בגלל שאף אחד לא ילד ילדים אז הוסיפו לזה עוד 3000 דולר בונוס על כל ילד. וחוץ מזה כמובן יש קצבאות ילדים שמקבלים וכל זה נחמד, כן? זאת אומרת אם נותנים לי 3000 דולר אני אומר מת באופן מאוד מנומס תודה רבה, אבל אתם יודעים כמה עולה לגדל ילד? כאילו תודה על ה-3000 דולר אבל משתלם זה לא. ומדינות שרוצות יותר ילדים גם מציעות תנאים מצוינים להורים, חופשת לידה ארוכה ונדיבה וקצבאות ילדים יפות וכל זה וזה לא כל כך עוזר. כי זה לא כל כך עניין של כסף כנראה, יש אנשים שפשוט לא מאוד מעוניינים לגדל ילדים. דורון פישלר 37:27 אז שיעורי הילודה יורדים וממשיכים לרדת בכל מקום בעולם כמעט. יש יוצאים מן הכלל, יש בעיקר יוצאת מן הכלל אחת, יש מדינה אחת מוזרה שבה דברים קורים הפוך אבל נדבר על זה אחר כך. אז מה כל זה אומר לגבי האנושות בכלל? אם קצב ההתרבות של בני אדם בעולם יורד זה אומר שבנקודה מסוימת הוא ירד עד לאפס. כלומר זה לא אומר שלא יהיו אנשים יותר בעולם אלא שמספר האנשים שנולדים ומספר האנשים שמתים כל שנה יהיה פחות או יותר אותו דבר. זה אומר שמספר האנשים בעולם יפסיק לעלות. הוא פשוט יישאר אותו דבר או אולי אפילו יתחיל לרדת. זה דבר שצפוי לקרות לפי המגמות שקיימות כיום. השאלה היא מתי זה יקרה. דורון פישלר 38:21 אז לפי התחזית הרשמית של האו"ם נכון לעכשיו מספר האנשים בעולם צפוי להמשיך לגדול עד לסוף המאה הנוכחית שזה שנת 2100 בערך ואז הוא יגיע לבערך 11 מיליארד וזהו. זה הכי הרבה אנשים שיהיו בעולם. יש גם הערכות אחרות. יש מומחים שמעריכים שזה יקרה עוד קודם, באזור 2060 או 2070 אולי. יש לפחות אחד שטוען שזה יקרה כבר ב-2040 ואם זה נכון זה אומר שמספר האנשים בעולם אולי לא יגיע לעולם אפילו לתשעה מיליארד. אנחנו נישאר ב-8 נקודה משהו מקסימום. דורון פישלר 38:51 כל אלה ברור זה תחזיות לעתיד הקרוב יחסית, כן? זאת אומרת עד שנת 2100. מה יקרה בעוד 1,000 שנה, בעוד 2,000 שנה וכל זה אף אחד לא יודע. אף אחד לא יכול באמת לנחש. אולי האנושות תתחיל ליישב כוכבים אחרים ואז אפשר יהיה להתרבות בלי חשבון ואז יהיו טריליוני בני אדם בגלקסיה. מצד שני אולי ניתקל באיזה תאנוס שיעשה פליק או שתהיה מגפת זומבים או אפוקליפסה מאיזשהו סוג ואז מספר האנשים יפחת באופן דרסטי. אנחנו לא יודעים. כן? אבל אם אנחנו מניחים שמשהו קיצוני כזה לא יקרה, אנחנו מדברים על המגמות כמו שהן קיימות היום. אז זאת התחזית וזה לא חדשות רעות. כלומר זה שיהיו רק 11 מיליארד בני אדם בעולם זה לא משהו שאני הולך לבכות בגללו, זה לא אסון. כן זה אומר שהתרבות והכלכלה האנושית יצטרכו להשתנות כדי להתמודד עם עולם שבו יש יותר זקנים, אבל בגדול זה בעיקר אומר שבני אדם לא יתרבו בלי שליטה ולא תהיה התפוצצות אוכלוסין ולא ייחנקו מרוב צפיפות. דורון פישלר 40:12 מה שכן זה לא מבשר טובות לגבי המאבק של האנושות בבייבי שארק. כי השאלה הייתה האם האנושות תצליח לנצח אי פעם את בייבי שארק. התשובה היא כנראה שלא. לפי ההערכות הנוכחיות לגבי מה הולך לקרות במאה הקרובה, לבייבי שארק יש כבר עכשיו מספר צפיות שהוא לא רק גדול יותר ממספר האנשים שחיים בעולם היום אלא גדול יותר ממספר האנשים שיהיו חיים בו זמנית בעולם אי פעם. לפי המגמות כרגע האנושות לעולם לא תגיע למספר הצפיות שיש לבייבי שארק היום, שלא נדבר על המספר שיהיה לו בעוד שנה או שנתיים או עשר שנים. בגדול אין לנו סיכוי. בייבי שארק ניצח את האנושות. ואישית אני מקבל בשמחה את שליטינו החדשים הכרישים התינוקות הקוריאנים. טו-טו דו-דו-דו-דו. טו-טו דו-דו-דו-דו. טו-טו דו-דו-דו-דו. זאת התשובה. דורון פישלר 41:20 עכשיו רק עוד דבר אחד. אני דיברתי קודם על המדינה המשונה היוצאת דופן וכל זה. אחרי ההפסקה נדבר על זה. [מוזיקת מעברון] דורון פישלר 41:40 [מוזיקת מעברון: עושים היסטוריה] דורון פישלר 41:48 זו ישראל, ברור שזו ישראל, אתם ידעתם שזו ישראל. ישראל היא מדינה מאוד מוזרה. כלומר מכל מיני בחינות. אבל בקטע הזה, בקטע הדמוגרפי ישראל פשוט לא מתנהגת לפי המגמות בכל שאר העולם. זה מוזר, זה ממש מוזר. קודם כל שיעור הילודה בישראל הוא גבוה. הוא מאוד גבוה ביחס למדינה עם רמת חיים גבוהה. בישראל כל אישה בממוצע יולדת שלושה ילדים. זה הרבה. זה הרבה יותר מכל מדינה באירופה. זה גם יותר מכל מדינה באמריקה. זה דומה למדינות באפריקה אבל מדינות שלא דומות לישראל מבחינת איכות החיים והשכלה וכאלה דברים. מה שעוד מוזר אבל שזה לא רק העניין של שיעור הילודה זה העניין שבמשך הרבה מאוד שנים שבהן שיעור הילודה בכל העולם ירד, בישראל הוא עלה. זה אולי המקום היחיד בעולם שבו שיעור הילודה עולה באופן עקבי שזה לא מסתדר עם כלום. כאילו למה? ב-2020 עם הקורונה באמת הייתה ירידה קטנה, אמרנו אף אחד לא רוצה ילדים בקורונה, אבל יכול להיות שמיד אחר כך הוא ימשיך לעלות אנחנו לא יודעים עדיין. דורון פישלר 43:14 למה למה כל זה קורה? אז התשובה האוטומטית שאנשים אומרים 'כן טוב נו זה החרדים'. כי כידוע במשפחות חרדיות מקובל מספר ילדים מאוד גבוה, יש שם שבעה ילדים זה סטנדרט. נכון אבל זה לא רק זה. זה לבד לא מסביר את העניין. העניין הוא שגם לנשים חילוניות או מסורתיות ומשכילות בארץ גם הן יולדות הרבה יותר ילדים בממוצע מאשר במדינות אחרות. שזה בכלל מוזר. אז למה זה קורה? זאת שאלה מאוד קשה. זו שאלה שחיפשתי לא מצאתי לה תשובה טובה. זאת אומרת הרבה מאוד אנשים שעוסקים בתחום הזה רק מצביעים על ישראל ואומרים 'היי תראו זה מעניין זה מוזר מה שקורה שם' אבל אף אחד לא יכול באמת להציע סיבה חד משמעית וברורה ללמה זה המצב. אפשר בקלות למצוא הסברים פסיכולוגיסטיים זולים וכל מיני דברים אבל הסבר טוב ואמין את זה אין לי. אבל מה שברור זה מה שזה אומר. מה שזה אומר זה שבשנים הבאות בזמן שרוב העולם יתמודד עם מחסור באנשים, בארץ לא נרגיש את זה. כן יהיה צפוף ורק יהיה יותר ויותר צפוף. האם זה עדיף? אני לא יודע. דורון פישלר 44:54 טוב אם אתם רוצים לשמוע עוד על בני אדם וכמה מהם יש ומקומות שבהם הם צפופים ומקומות שבהם הם לא, אז בטח תתעניינו לשמוע את הפרק 'צפוף פה' שעוסק בשאלה איזה שטח כל בנאדם בעולם היה מקבל אם היינו מחלקים את כל השטח של כדור הארץ שווה בשווה לכל האנשים. וגם מדבר על מה המקום הכי צפוף בעולם וכאלה. ובעניין של חרדים וחילונים ומעבר מאחד לשני אולי יעניין אתכם לשמוע את 'יוצאים בשאלה', הפודקאסט של עמותת הלל ברשת עושים היסטוריה. בכל מקרה זאת הייתה התשובה. ואת כל הפרקים של הפודקאסט אתם יכולים למצוא בכל אפליקציות פודקאסטים או באתר של רשת עושים היסטוריה. ועדכונים על פרקים ועל הרצאות שאני עושה ברחבי הארץ אפשר למצוא בעמוד הפייסבוק 'דורון פישלר נגד העולם'. עורך ומפיק - יותם אלחמני. ייעוץ ותמיכה מורלית - בן אור הברי ואביב שם טוב. מנהלת דיגיטל - הדס דרוקר. עורך ראשי - רן לוי. מנהל עסקי - דני תימור. אני דורון פישלר, זאת התשובה, ביי. [מוזיקת סיום]
        ]]></content:encoded>
    </item>
    
    <item>
        <title>מורן מכה שנית: עוד סיפורי שמות [התשובה]</title>
        <link>https://mat-mo.github.io/podtext/episodes/htshvbh/mvrn-mkh-shnyt-vd-sypvry-shmvt-htshvbh.html</link>
        <guid>https://mat-mo.github.io/podtext/episodes/htshvbh/mvrn-mkh-shnyt-vd-sypvry-shmvt-htshvbh.html</guid>
        <pubDate>13 ביוני 2022</pubDate>
        <description>Transcript for מורן מכה שנית: עוד סיפורי שמות [התשובה] from התשובה</description>
        <content:encoded><![CDATA[
            דורון 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה. תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי זה אומר שהפרסומת הזאת נועדה לכם, כי חידות כאלו שהם חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון 01:14 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון 01:31 היי אני דורון, זאת התשובה. זוכרים את מורן? לפני כמה פרקים אני עשיתי את הפרק "לאן נעלמה מורן". זה פרק שעסק בשמות, בשמות פרטיים בארץ ומה הופך שמות ליותר נפוצים ופחות נפוצים ואיך הם יורדים ועולים. בקיצור תירוץ בשבילי להתעסק בטבלאות אקסל ולמצוא מספרים מעניינים. וכבר בפרק ההוא אני אמרתי שיש המון שמות, יש המון סיפורים עליהם ואני בטוח שלא כיסיתי את כולם ולכן ביקשתי מכם לשלוח לי עוד שאלות ורעיונות לדברים מעניינים בקשר לשמות, וקיבלתי. בטופס המיוחד שנפתח לצורך זה אני קיבלתי בערך 600 שאלות, ובפייסבוק קיבלתי הרבה מאוד שאלות ותגובות וכאלה דברים ובאמת מצאתי הרבה דברים מעניינים. אז כמו שהבטחתי, הפרק הזה הוא המשך של "לאן נעלמה מורן". מורן מקף שני. שובה של מורן. מורן 2, הנקמה. דורון 02:30 רשת עושים היסטוריה. עושים היסטוריה. דורון 02:46 מורן לא באמת הוזכר בפרק הזה אבל צריך לשמור על המשכיות מבחינת שם. מה שזה אומר זה שאם לא שמעתם עדיין את הפרק "לאן נעלמה מורן", אני ממליץ לשמוע אותו קודם. זה לא חובה, זה לא שלא תבינו את העלילה כאן אם לא שמעתם את החלק הראשון אבל זה עדיף. אני מסביר שם כמה דברים. אבל לפני שאני מתחיל... התוכנית שלי הייתה לעשות את הפרק השני בדיוק כמו שעשיתי את הפרק הראשון, כלומר עם אותו מידע. ואם שמעתם את הפרק הראשון אתם יודעים שאני קצת קיטרתי על זה שהמידע שהיה לי הוא לא היה שלם, משום שהמידע שנגיש לציבור על מספר השמות בארץ הוא לא לגמרי מלא. יש את המידע של כל שם וכמה פעמים הוא ניתן משנת 2000 והלאה, כלומר חוץ משמות מאוד מאוד נדירים שניתנו רק פעם אחת או פעמיים. אבל לפני שנת 2000 אין את המידע המלא, יש את רשימת 50 השמות הפופולריים ביותר של כל שנה אבל בלי המספרים המדויקים ובלי שום מידע על שמות אחרים. אז טיפה קשה להסיק מסקנות מזה לפעמים. אבל הסתדרתי עם מה שיש. אבל אחרי שהפרק הראשון על מורן התפרסם, קרה דבר מעניין. באישון לילה צלצל הטלפון שלי. אז אני עניתי וקול עמום מהצד השני של הקו אמר "דורון". אני אמרתי "כן". והוא אמר "היו 28 כאלה ב-1948". מה? מי זה? הקול אמר כתובת. סמטה אי שם בעיר. "תהיה שם בעוד שעה", הוא אמר. "אבל שתיים בלילה עכשיו!" ואני אמרתי והוא ניתק. שעה מאוחר יותר אני עמדתי בפינת הרחוב השומם, אף אחד לא הגיע, אף אחד לא נע ואני חשבתי שאולי עשיתי טעות כשפתאום מכונית ורודה בלי לוחות רישוי נכנסה לרחוב ובלי לעצור היא חלפה לידי ומתוך חלון שלה הושלכה מעטפה. ניסיתי לזהות את הנהג אבל היא כבר התרחקה ומאחורי המכונית זיהיתי רק את הלוגו של הלשכה המרכזית לסטטיסטיקה. פתחתי את המעטפה, בתוכה היה קובץ אקסל, כלומר היה שם דיסק-און-קי שבו היה קובץ אקסל. בסדר, אוקיי, זה לא באמת קרה בדיוק ככה. אבל מה שקרה זה שבעקבות הפרק הראשון על מורן אז פנה אליי אוריה. ואוריה מתברר הוא בן אדם עם קשרים בלמ"ס, הקשרים הם אבא שלו. אבא שלו הוא אביאל קרנצלר, שהוא ראש תחום השכלה גבוהה ומדע בלמ"ס מתברר, והוא העביר לי את הגביע הקדוש, הדבר שתמיד חיפשתי - הקובץ המלא. כל השמות, כל המספרים, לכל שנה, מ-1948 ועד עכשיו. זה מדהים! זה בדיוק מה שרציתי. עכשיו זה לא באמת כזה סודי, הוא סיפר שבקרוב זה יחליף את הקובץ שקיים כרגע באתר של הלמ"ס משנת 2000 והלאה כך שכולם יוכלו לראות את המספרים האלה. אבל עדיין, זה מאוד משמח משום שעכשיו יש לי הרבה יותר מידע ממה שהיה לי פעם קודמת. פתאום אפשר לבדוק בדיוק את המספרים של כל שם כל שנה. אתם יודעים שהשם פנחס הוא ענק ב-1965 לבדיוק 93 אנשים? עכשיו אתם יודעים. אז זה לא הולך להיות פרק שעונה על שאלה אחת, יהיו פה כמה שאלות שונות שכל מיני אנשים שאלו על כל מיני נושאים, ואנחנו נדבר על שמות של בנים ושמות של בנות ואיך הם מתחלפים ביניהם לפעמים, ועל השפעות של סרטי דיסני ושל משחקי הכס ושל הישרדות ועל השנה הכי מוזרה בתולדות השמות בארץ. אבל לפני כל זה עוד דבר אחד, עוד דבר אחד, תיקון אחד שאני צריך לעשות לפני שמתחילים. דורון 06:55 בסוף הפרק הקודם אני דיברתי על אדל. ואמרתי שיש תקדים לשם אדל אצל יהודים כי לבת של הבעל שם טוב, שדרך אגב היה לו שם טוב, קראו לה אדל, וגם לסבתא של רבי נחמן מברסלב קראו אדל. עכשיו מה שפספסתי זה שאלה לא שתי אדליות שונות, זאת אותה אחת. אוקיי? הבת של הבעל שם טוב היא הסבתא של רבי נחמן. אוקיי? טוב. אז עכשיו אתם מוכנים בבקשה להפסיק לספר לי את זה? כי אוקיי, עשיתי טעות אבל וואו, כמה אנשים כתבו לי כדי לספר שהסבתא שלו היא גם הבת של ההוא. אוקיי! הבנתי ברצינות! אתם מכירים את זה שאם היה לי שקל על כל פעם שהיו מספרים לי את זה? ספרתי. אם היה לי שקל על כל אחד שכתב לי את הדבר הזה, הייתי יכול לקנות עכשיו לגו. אבל לא מהלגו-אים הקטנים המעפנים האלה כאילו של מכונית קטנה של זה, לא! מהגדולים! דגם של פסל החירות או משהו, מאלה של האלפי חלקים. ברצינות, כל כך הרבה אנשים סיפרו לי את זה. תודה, הבנתי. עכשיו אפשר להפסיק ולהתקדם בבקשה. דרך אגב, גם לבת של רבי נחמן קראו אדל, אבל זאת לא אותה אחת אני די בטוח. כלומר אם הבת שלו והסבתא שלו הן אותה אישה, אז יש פה חומר לסרט מסע בזמן שאני הייתי רואה האמת, אם מישהו היה עושה את הסרט הזה. אז אוקיי, אחרי שעברנו את זה - מורן מקף שני. תיכף. דורון 08:30 אז שאלה ראשונה. שירה במלעיל, שירה שאלה אותי מה השם שהגיע הכי גבוה בסטטיסטיקות בשנה מסוימת. כלומר לא מה השם הכי נפוץ בכלל, אלא השם שבשנה כלשהי קראו בו להכי הרבה אנשים. ולמה? אם זה נבע מאיזשהו שיר או משהו כזה. אוקיי, שאלה טובה ועכשיו אני גם יכול לענות עליה. אז בקרב יהודים בישראל, השם שהכי הרבה אנשים קיבלו באותה שנה הוא נועם. וזה היה בשנת 2008 וגם 2009, שבכל אחת מהן יותר מ-2100 ילדים שונים קיבלו את השם נועם ואין אף שנה אחרת ואף שם אחר שקיבלו מספר כזה. דבר מעניין דרך אגב זה שאצל בנות אלה אותן שתי שנים וזה כמעט אותו שם - נועה. נועה ונועם ב-2008 ו-2009 היו בשיא שאף שם אחר לא הגיע אליו. אבל אפשר לטעון שהמספר הזה הוא לא באמת משמעותי משום שכאן אנחנו מדברים במספרים מוחלטים. אז כן, היו הרבה ילדים שנקראו נועם ב-2008 כשהיו הרבה אנשים בארץ אבל זה לא חוכמה. בתחילת ימי המדינה היו הרבה פחות אנשים בארץ. אז השאלה צריך למדוד את זה לא במספר אלא באחוזים. נועם ב-2008, 3.8, זה המספר. 3.8 אחוז מכל הבנים שנולדו באותה שנה קיבלו את השם נועם, שזה נשמע מאוד מרשים אבל זה לא השיא. זה לא השיא כי ב-1950, 740 ילדים קיבלו את השם משה, ובאחוזים זה 5.6 אחוז מכל הבנים היהודים קיבלו באותה שנה את השם משה. אחד מכל 20 ילדים נקרא משה. וזה כלום. זה כלום לעומת השם שכבר אמרתי שהוא השם הכי נפוץ בישראל וכנראה גם השם הכי נפוץ בעולם, שזה מוחמד. מוחמד הוא השם הכי נפוץ בקרב מוסלמים תמיד. כל שנה הוא במקום הראשון. עוד לא הייתה שנה שבה מוחמד לא היה השם הכי פופולרי אצל מוסלמים. אבל אפילו לו יש עליות וירידות. יש שנים שבהן יש יותר מוחמדים ויש כאלה שבהן יש פחות. ומסיבה כלשהי השיא שלו היה בשנת 2001. ב-2001 נולדו בישראל 3146 מוחמדים שזה באחוזים זה 18 אחוז מכל הבנים המוסלמים שנולדו באותה שנה, קוראים להם מוחמד. אז תחשבו אם אתם הייתם בשכבה שבה לשלוש ילדות שונות בשכבה קוראים יובל וזה כאילו הרבה, תחשבו איך זה להיות בשכבה שבה לכל ילד חמישי יש את אותו שם. חמישית מכל הילדים הם מוחמד. המורה יכולה לחלק את הילדים לקבוצות, אוקיי מוחמד אתה תהיה בקבוצה עם מוחמד, מוחמד, מוחמד, מוחמד, עבד ומוחמד. זה נפוץ, מה לעשות. אבל בואו נחזור שנייה לנועם. יש פה שאלה, למה נועם פתאום היה כזה פופולרי? כלומר נועם זה שם מאוד מוכר בכל מקרה, הוא שם שעלה לאט לאט מתחילת המדינה וגם היום הוא מאוד מאוד פופולרי. אבל למה דווקא בשנה הזאת, ב-2008, הוא היה פופולרי יותר מכל שנה אחרת? אולי קרה משהו בשנה הזאת שהפך את נועם ליותר פופולרי? אז יש מצב שכן. כי דבר אחד שקרה בשנת 2008 זה שהייתה הישרדות, הייתה תוכנית הישרדות, העונה עם נועם טור. ונועם טור היה מאוד מאוד פופולרי, אז יכול להיות שחלק מהילדים בשם נועם שנקראו בשם הזה באותה שנה הם בעצם קיבלו השראה מנועם טור. אבל קשה להגיד את זה באופן החלטי, כי הקטע הזה של השפעות הוא לא תמיד כזה ברור. בואו נשים שנייה את נועם בצד, בואו נדבר רגע על שירים. אני דיברתי בפרק הקודם על כמה שירים שהשפיעו על שמות, ולכן קיבלתי הרבה מאוד שאלות על שמות אחרים שאולי הושפעו משירים. אנשים שאלו האם אלעד שיורד אל הירדן השפיע על מספר הילדים שקוראים להם אלעד? או אם זה קרה לאיתי שלא מתעסק ברגשות יותר מדי? או רוני אל תלכי? או להבדיל זיווה, השם שלך מגעיל? זה לא אני אמרתי, זה השיר אמר. אני די בטוח שהשיר הזה לא עזר לתפוצה של השם זיווה. אבל התשובה היא שקשה לדעת. כי בואו נקח לדוגמה את איתי של קרן פלס. השיר איתי יצא בשנת 2006 ובאותה שנה השם איתי באמת עלה, כלומר היו יותר ילדים ב-2006 שקיבלו את השם איתי מאשר בשנה הקודמת. אבל גם בשנה הקודמת היו יותר איתי מאשר בשנה שלפניה וככה זה היה גם קודם. כלומר השם איתי היה במגמת עלייה בכל מקרה. אז זה שהוא עלה כשהשיר יצא יכול להיות שחלק מזה זה בעקבות השיר אבל בהחלט יכול להיות שלא. כלומר יכול להיות שקרן פלס ונועם טור כזוג השפיעו הרבה על השמות באותה תקופה, אולי אבל זה ממש לא בטוח. כי יש מקרים שבהם זה מובהק, יש מקרים שבהם העלייה היא כל כך ברורה וזה בצמוד לאירוע כל כך ברור שקל לראות שזה השפיע אחד לשני, כמו השיר סיוון או השם אגם. אבל זה קורה בעיקר במקרים שבהם השם הזה לפני כן לא היה מאוד ידוע, שרוב האנשים פשוט לא הכירו את השם והשיר הזה הכיר להם את השם. אבל אף אחד ב-2008 לא היה צריך שיכירו לו את השם נועם, אנשים ידעו שהשם נועם קיים. הם לא היו צריכים את נועם טור שיכיר להם את נועם והם לא היו צריכים את קרן פלס שתכיר להם את איתי. אז יכול להיות שהייתה להם השפעה, אבל ההשפעה היא כנראה לא גדולה ואותו דבר נכון לגבי אלעד ולגבי רוני ולגבי כמעט כל המקרים האחרים של שירים. יכול להיות שיש להם השפעה אבל ברוב המקרים היא מאוד קטנה. דורון 17:32 אז עוד בעניין השפעות. דניאל כתב: לבת שלי קראתי אריה. לא באופן שבו קראת את זה עכשיו אלא בעברית על שם פעולת קטיף התאנים, אריה. השם אריה, כמו שקראת לזה בהתחלה, עלה בפופולריות לאחרונה, אני מניח שזה בגלל משחקי הכס ובאופן לא מודע גם השם אריה של התאנים נהיה לגיטימי. השאלה שלי היא האם יש דרך לבדוק כמה אריה של תאנים יש ולהבדיל זה מאריה של משחקי הכס? או שהיא פשוט מופיעה כנקודה בגרף של הגברת סטארק ולעולם לא נדע כמה בנות על שם קטיף תאנים יש בארץ. אוקיי, אז ככה. קודם כל אני מנחש שאין הרבה בנות בארץ שנקראות על שם פעולת קטיף התאנים, וגם לא הרבה שנקראות קניב על שם פעולת קטיף האספרגוס. נשבע לכם שלא המצאתי את זה, באמת האקדמיה ללשון פרסמה את זה. אבל העניין הוא שלא, אין לי דרך לדעת כי הנתונים שמתפרסמים זה רק השם, זה לא איך מבטאים אותו. אז אם השם הוא אריה או אריה או אריה, אני לא יודע ואני לא יכול לדעת. וגם לא כמה אנשים יש שקוראים להם שירה בניגוד לשירה. ומה שהכי משמעותי בתחום הזה - אורי ואורי. בכל מה שנוגע לסטטיסטיקות זה אותו שם. באופן רשמי כל השמות שכותבים אותם א-ו-ר-י זה אותו שם ולכן אין לי מושג כמה מהם הם אורי וכמה הם אורי וכמה הם בכלל אורי. אבל בעניין אריה או אריה, השם הזה היה בארץ נדיר עד כדי כמעט לא קיים, היו ממש ממש בודדות כאלה, אבל הוא באמת קצת התעורר לחיים כשהתחילה משחקי הכס ועכשיו הוא עדיין לא שם נפוץ, הוא שם נדיר אבל טיפה פחות, הוא קיים באופן עקבי. אז יש מקום לנחש שזה כנראה קשור לאריה סטארק ממשחקי הכס, יש מצב שהשפיעה קצת. עכשיו במקומות אחרים היא השפיעה יותר. בכל הפרק הזה אני מדבר על השמות בארץ, כן? אני מדבר על התפוצה של השמות בארץ פשוט כי אם אני אתחיל לדבר אפילו על שמות בארצות הברית, בבריטניה, בכל מקום אחר זה לא ייגמר כי יש אינסוף סיפורים ולכל שם יש היסטוריה משלו אז אני לא אגע בזה, אני רק אזכיר שבארה"ב הפופולריות של השם אריה זינקה בעקבות משחקי הכס. אריה בשנים האחרונות היא בהחלט אחד השמות הפופולריים בארצות הברית וזה אחרי שלפני שהסדרה שודרה היא אף פעם לא התקרבה אפילו לאזור של 100 הראשונות. וזה לא השם היחיד שהושפע מהסדרה, כי מתברר שיש כמות נכבדה למדי של אמריקאים שקוראים לילדות שלהם על שם דמויות מסדרות טלוויזיה ובאופן ספציפי יש יותר מ-3000 ילדות בארה"ב שקוראים להם חאליסי. עכשיו אם ראיתם משחקי הכס, חאליסי זה אפילו לא שם. חאליסי זאת מילה בדות'ראקית, שזאת שפה מומצאת מהסדרה הזאת, שהמשמעות שלה היא מלכה, מלכתי. זה כינוי של הדמות דאינריז טארגאריין וכל זה, אבל מקובל לקרוא לה חאליסי ואנשים נותנים לילדות שלהם את השם הזה ומה שעוד יותר מוזר זה שיש אנשים שעדיין נותנים לילדות שלהם את השם הזה גם אחרי שהסדרה הסתיימה. אתם ראיתם את העונה האחרונה בכלל? טוב, זה מאוד מובן אם לא האמת. בכל אופן מאוד תמוה העסק הזה. דורון 21:56 אבל אני באמת אני אעזוב את השמות מחו"ל בגלל שאם אני איכנס לזה אני לא אצא מזה בחיים. שאלה אחרת על מקור השראה עוד פחות סביר אולי. נעמה כתבה: כשאחותי נולדה ב-1997 אמא שלי שאלה אותי איך הייתי קוראת לה, עניתי לה יסמין כי הייתי ממש מושפעת מאלאדין וסרטי דיסני. כמובן שהוריי קראו לה בסוף לירון ולא בשם שילדה בת 3 וחצי הציעה. השאלה שלי היא האם באמת היו הורים שהושפעו מהפופולריות של סרטי דיסני וקראו לילדים שלהם על שם הדמויות? השאלה הזאת מעניינת את סבתא שלי משום שלסבתא שלי קראו אלזה. באמת. לא היו לה כוחות קרח אבל היא הייתה מגניבה בכל זאת. אלזה זה שם, אלזה זה לחלוטין שם, דיסני לא המציאו את השם הזה. זה לא שם פופולרי אצל ילדות הארץ. בארץ זה שם שכמעט לא היה קיים לאורך כל השנים, מספר הילדות שקיבלו את השם אלזה הוא או אפס או מאוד מאוד קרוב לאפס חוץ מבשנה אחת. יש רק שנה אחת שבה אלזה בכלל מופיעה ברשימה, כלומר יש לפחות חמש ילדות שנולדו בשנה הזאת שקיבלו את השם הזה, והשנה הזאת היא 2015. שזה רגע אחרי שיצא "לשבור את הקרח". אז זה כנראה לא מקרה, כלומר כנראה יש לפחות חמש ילדות בשם אלזה בארץ שנקראות על שם אלזה מ-Frozen. אבל להגיד שזה היה טרנד גדול בארץ? לא. חמישה מקרים זה לא טרנד, זה אנקדוטה. אני לא יכול להגיד שזה מאוד השפיע על השמות בארץ וזה נכון לגבי רוב סרטי דיסני. הם לא באמת השפיעו באופן מהותי. אין המון ילדות בארץ שקוראים להם בל או מולאן או פוקהונטס. יסמין יש, אבל יסמין הייתה קיימת בארץ הרבה הרבה לפני אלאדין ואין שום סימן שהיא קיבלה מהסרט איזושהי דחיפה. אבל יש סרט אחד של דיסני שכן נראה כאילו הייתה לו השפעה בהחלט משמעותית על השמות בארץ. השם אריאל. הוא שם נפוץ. הוא שם עברי חזק. זה שם שיש לו מקור תנ"כי, יש לו משמעות עברית ברורה, ארי-אל. הוא חזק, הוא ברור והוא נפוץ. הוא היה קיים עוד מהקמת המדינה ומאז הוא רק נהיה פופולרי יותר ויותר. אבל אריאל זה שם של בן. ככה זה היה לאורך רוב השנים. לבת אפשר לקרוא אריאלה אם אתם רוצים, אבל אריאל זה בן. היה מאוד מאוד נדיר למצוא את זה בתור שם של בת. אבל זה השתנה. ואפשר לראות בדיוק מתי זה התחיל להשתנות. בשנת 1989 השם אריאל פתאום הופיע ברשימת השמות של בנות ונשאר שם, ועולה. בהדרגה אמנם אבל עולה באופן עקבי. היום הוא אחד מ-20 השמות הכי נפוצים לבנות בארץ. והמגמה הזאת התחילה ב-1989. למה? מה קרה ב-1989? בת הים הקטנה. זה מה שקרה ב-1989. בת הים הקטנה בכיכובה של הנסיכה אריאל. עכשיו ההשפעה של זה לא הייתה גדולה באופן מיידי, כלומר כנראה לא הרבה אנשים יצאו מהסרט ומיד החליטו לקרוא לבת שלהם אריאל על שם אריאל בת הים. אבל הייתה לזה השפעה וככל שהזמן עובר אנשים ראו את הסרט וגדלו על הסרט הזה אז הם התרגלו לחשוב על אריאל בתור שם של בת בתור משהו טבעי לחלוטין. זה התנרמל לגמרי. אז כן, במקרה של הסרט הזה, כן, לדיסני הייתה השפעה על השמות בארץ. דורון 26:02 אריאל הוא לא השם היחיד שהתחיל בתור שם של בן והפך לגם וגם וזה היה אחד הנושאים הכי נפוצים לשאלות שקיבלתי. אנשים שאלו בקשר להרבה מאוד שמות כל פעם האם יש יותר בנים או יותר בנות עם השם הזה או האם זה היה קודם שם של בנים או קודם שם של בנות? יש המון דוגמאות אבל סתם לדוגמה אני אקח את אחד היותר נפוצים - יובל. עכשיו בדיוק כמו אריאל, יובל היה פעם שם של בן. זה היה המצב באופן מובהק במשך הרבה מאוד זמן. עד שנות ה-90 יובל היה שם של בנים, כמעט לא היו בנות שקראו להם יובל. אם מישהו אם הייתה מישהי שקוראים לה יובל אז בטח כולם התבלבלו כל הזמן, כולם חשבו שהיא בן. ואז זה התחיל להשתנות וזה למרות שאין נסיכת דיסני שקוראים לה יובל. השם יובל פתאום התחיל לעלות בתור שם של בת. ב-1998 נולדו יותר יובל בנות מיובל בנים. ואז זה התחלף שוב הפופולריות שלו בתור שם של ילדה ירדה ובתור שם של ילד עלתה ולהיפך. ב-2021 שזאת השנה האחרונה שיש לי עליה נתונים אז יובל היה שם יותר פופולרי לבנות מאשר לבנים, אבל אולי בהמשך זה שוב יתהפך. בכל אופן ברור שזה שם ששייך לשניהם, כלומר אף אחד לא מתפלא כשאתם פוגשים יובל בן או כשאתם פוגשים יובל בת. ודבר דומה קרה להרבה מאוד שמות אחרים, רשימה חלקית: שחר, ליאור, שי, עומר, אופיר, זיו, רז, עמית, נועם, דניאל ועוד הרבה אחרים. כולם התחילו בתור שם של בן ובאיזשהו שלב הפכו לגם וגם. אז בכל המקרים האלה אם אתם שואלים מה יש יותר בנים או בנות, יש יותר בנים. יש יותר בנים פשוט כי הבנים התחילו קודם. יש יותר שחר בנים משחר בנות כי שחר היה שם של בן לפני שהוא היה שם של בת. ויש יותר ליאור בנים מליאור בנות וככה זה בכל היתר. אבל זה אם סופרים את כל השמות שניתנו מקום המדינה. בחלק מהמקרים השם הפך בסופו של דבר להיות יותר נפוץ אצל בנות מאשר אצל בנים, אז יכול להיות שבספירה הכללית יש יותר בנים אבל יש הרבה יותר ילדות מילדים עם השם הזה או הרבה יותר צעירות מצעירים. דורון 28:03 אבל מה שמעניין בכל זה זה שבכל המקרים האלה זה זז רק בכיוון אחד. זה תמיד התחיל בתור שם של בן. כל השמות האלה התחילו בתור שם גברי ומשם הפכו לגם וגם. שמות עוברים מבנים לבנות אבל לא להיפך. כמעט לא קרה ששם שהיה שם של בת הפך להיות שם שמתאים גם לבנים. למה? טוב, אין לי זמן ותקציב למחקר פסיכולוגי רב משתתפים על הנושא הזה, אז אני יכול רק להביא את התיאוריה שלי לגבי למה זה ככה. זה פשוט כי גבריות זה דבר נורא נורא שברירי. כי אתם יודעים, לתת לבת שם שמתאים לבן אז אוקיי, אז לפעמים יטעו ויחשבו בטעות שהיא בן, אוקיי, מה כבר יקרה? אבל שלבן יהיה שם שמישהו עלול אי פעם להתבלבל ולחשוב שהוא בת? אוי לא! רק לא זה! כולם יצחקו עליו! הבן שלי לא יסתובב עם שם של ילדה! אנשים נורא נורא מפחדים על הגבריות שלהם ושל הילדים שלהם, אז חס וחלילה הם לא יתנו לילד שלהם שם שעלול להתפרש ממנו אפילו בטעות שיש משהו נשי בגבר-גבר שלהם. טוב, זה ההסבר שלי. אם יש לכם הסבר אחר, פדאללו. אז זה קצת משמח לראות שגם לכלל הזה יש יוצאים מהכלל. ושזה קרה בעיקר בתקופה היותר מאוחרת, רובם הגיעו ממש מאוחר, כלומר רק ב-10-20 שנים האחרונות יש אנשים שמוכנים לתת לבנים שלהם שמות שהם לא 100 אחוז גבריים. קחו למשל את מעיין. מעיין הוא שם מאוד נפוץ לבנות, יש כמעט 20 אלף מעייניות בארץ. זה היה במשך רוב השנים באופן מובהק שם של בת. כלומר תמיד היו גם בנים בשם מעיין, כן? אבל הם היו מיעוט ממש ממש קטן. אם אתם מבוגרים, די סביר שאף פעם לא פגשתם גבר בשם מעיין. כל זה דרך אגב למרות שהמילה מעיין היא מילה גברית. כלומר מעיין נובע, מעיין לא נובעת. זה מוזר איך הדברים האלה עובדים. בכל אופן זה השתנה. בשנות ה-2000 נהיו יותר ויותר בנים שקוראים להם מעיין. זה נהיה בהדרגה שם די נפוץ, עדיין מאוד רחוק מהתפוצה של המעיין בנות אבל יש כבר 4,000 מעיינים בנים במדינה. זה הגיע למצב של כמעט שוויון בקרב תינוקות שנולדו בשנים האחרונות, למרות שעדיין יש יתרון קטן למעיין הבנות. בכל אופן ברור שעכשיו מעיין הוא שם לגיטימי לבנים, כבר לא ממש מרימים עליו גבות וזה למרות שהוא התחיל מהצד הנשי. יש היום גם בנים שקוראים להם מיכל, לא הרבה, זה עדיין לא שם נפוץ אבל יש יותר מ-200 כאלה. וגם נטע בתור שם של בן התחזק בזמן האחרון. אז כן, לאחרונה זה כן קורה, המעבר הזה הוא כבר לא לגמרי חד כיווני ויש שמות משני צדדים שנהיים יוניסקס. דורון 31:21 עוד בהקשר הזה. ירדן שאל, או שירדן שאלה, אני לא יודע כי ירדן יכול להיות שניהם, וגם בנימין שאל את אותה שאלה אבל אני די בטוח שהוא בן. בכל מקרה שניהם שאלו - איזה שם הוא הכי שוויוני? כלומר מבין כל השמות הנפוצים, איזה שם הוא הכי קרוב לאחד לאחד, שאין יתרון לבנים או לבנות? אז בנושא הזה, האמת שירדן הוא מועמד לא רע. כי ירדן הוא אחד השמות שלא היה שם של בן ואז הפך לשם של בת או להיפך, אלא הוא הופיע במקביל בשניהם והוא נשאר די מקובל בשניהם, רק בשלב כלשהו הוא תפס יותר פופולריות אצל בנות מאשר אצל בנים. אז יש יותר ירדן בנות מבנים, אבל הוא אף פעם לא היה משויך באופן מוחלט לאחד משניהם. ושמות כאלה נוטים להיות היותר שוויוניים. אבל עדיין, כמעט תמיד יש איזשהו הפרש משמעותי. עברתי על הרבה שמות מכל השמות היותר נפוצים, כלומר לא הסתכלתי על כל שם שיש לו 10 כאלה בארץ, אלא השמות הנפוצים, וכמעט תמיד יש הבדל. אני מצאתי שני שמות שאצלם ההפרש בין הבנים והבנות הוא ממש ממש קטן - ואלה טל ובר. לגבי שניהם זה אותו סיפור. שניהם התחילו לא בתור שם של בן או שם של בת אלא שניהם, והם עלו ביחד וירדו ביחד והיו להם טלטלטלות. כלומר לפעמים זה היה קצת יותר פופולרי אצל הבנים ולפעמים קצת יותר פופולרי אצל בנות, אבל ההפרש הוא אף פעם לא היה מאוד מאוד גדול. בסך הכל יש היום יותר טל בנים מאשר טל בנות אבל ההבדל הוא קטן. אם אתם רוצים לדייק יש 17,323 טל בנים ו-16,547 טל בנות. יש הבדל אבל זה לא הבדל גדול. זה השם הלא מוגדר הכי נפוץ שיש. ואצל בר יש 7,800 בנות ו-7,600 בנים. אז יש קצת יותר טל בנים מאשר טל בנות ויש קצת יותר בר בנות מאשר בר בנים, אבל ההפרש הוא ממש לא משמעותי. אם אתם רוצים שם שיהיה לגמרי נייטרלי מגדרית, אלה השמות שאתם צריכים. מה ששוב קצת מפתיע אותי, כי בר כשחושבים על זה זה שם די מוזר לבת. כי אחת המשמעויות של המילה בר היא בן. אתם יודעים כמו בר מצווה בניגוד לבת מצווה. אז לקרוא לבת בר זה כמו לקרוא לבת בן. מוזר קצת איך הדברים האלה עובדים. דורון 34:05 עוד שאלה. אבי, שזה פעם דרך אגב היה השם הכי גנרי שיש והיום הוא נכחד כמעט לגמרי, הוא שאל: כשאני הייתי בצבא נתקלתי בכמה וכמה טירן ועוד שתיים שלוש בנות בשם טירנה. השאלה, בן כמה אני? אבי, אתה מתחכם אבל לשאלה שלך יש תשובה קלה. אבי, אתה נולדת ב-1967. למה? אירועים פוליטיים משפיעים על מתן שמות, אבל בארץ לפחות הם לא משפיעים על זה המון. יש אנשים שקוראים לילדים שלהם על שם הפוליטיקאי המפורסם שמת באותה שנה או מלחמה באותה שנה אבל הם לא הרבה, זאת אומרת זה אף פעם לא טרנד עצום. יש 13 פולה בשנה שבה פולה בן גוריון מתה, אבל אלה לא תופעות חובקות מדינה. כמעט אף פעם. חוץ מפעם אחת. יש יוצא מהכלל אחד. יש נקודה אחת שבה אפשר לראות את הגיאופוליטיקה באופן ברור ברשימת השמות, וזאת שנת 1967. כי 1967 הייתה מלחמת ששת הימים. המלחמה הטובה. מלחמה שבה הבסנו את כל אויבינו תוך שישה ימים וישראל כבשה את רמת הגולן ואת השטחים עד הירדן ואת סיני עד למצרי טיראן, ומי יכול עלינו וכולם נורא נורא שמחים והאווירה הזאת הייתה כל כך חגיגית שדי הרבה הורים קראו לילדים שנולדו באותה שנה על שם האירוע הזה. במקרה הזה אלה לא בודדים, במקרה הזה רואים שזאת מגמה. קודם כל השם גולן נולד בשנה הזאת. זה שם שכמעט לא היה קיים לפני זה, אבל פתאום ב-1967 101 ילדים ברחבי הארץ קיבלו את השם גולן. והשם הזה נשאר בתור שם לגיטימי גם בשנים הבאות. עכשיו זה לבנים. לא היו הרבה בנות שקוראים להם גולן, אבל היו 58 ילדות שנולדו באותה שנה שקראו להם רמה. השם הזה נתן קפיצה גדולה בפופולריות בשנה הזאת. ואלה לא היו היחידים. יש עוד הרבה שמות שחלקם היו קיימים קודם ורואים אותם פשוט נותנים קפיצה בפופולריות ב-67 וחלקם הם חד שנתיים לגמרי, זאת אומרת הם הופיעו רק בשנה הזאת ואז הם נעלמו. אז ב-1967 נולדו אנשים בשם ניצחון, ניצחונה, נצחיה, נצח, צה"ל, רבין, ירדן, ירדנה, סיניה וגם ומשום מה בעיקר אני לא יודע למה אבל זה הכי נפוץ - טיראן. טיראן כמו מצרי טיראן. אני לא יודע למה דווקא זה הדבר שהכי הדליק אנשים, אבל מתברר שכן. משום שהשם טירן בלי א', השם טירן עם א', די הרבה ילדים קיבלו אותו. טירנה היה גם שם לבת. וחוץ מזה היו בנות שקיבלו את השם טירנה בלי א', טירנה עם א' וטירנית. עכשיו כל אלה שמות שהופיעו ב-1967 וכמעט לא קיימים באף שנה אחרת. אז אם אתה מכיר כמה אנשים שקוראים להם טירן בשכבה שלך, אז אתה ב-1967. זאת האפשרות היחידה. דורון 37:34 עוד באותו נושא. ענבל שאלה: אמא שלי נולדה ב-67 וקוראים לה סיגל. אחת המשמעויות זה ראשי תיבות של "סיני, ירדן, גולן לנו". האם יש עלייה בסיגליות ב-67-68? ובכן ענבל - לא. אין עלייה בשם סיגל בשנים האלה. אני לא חושב שהמון הורים השתמשו בראשי התיבות הדי מאולצים האלה. יש מצב שהם רצו לקרוא לבת שלהם סיגל גם כי זה שם יפה וכי הם אהבו אותו ותמיד אפשר למצוא איזשהו סידור יפה בראשי תיבות. כאילו לא לכל שם יש משמעות אחת, אנשים ממציאים את המשמעויות לשם ואם הם מוצאים איזשהם ראשי תיבות טובים או שזה ראשי תיבות של סבים וסבתות וכאלה - לגיטימי לחלוטין. לפעמים זאת הסיבה ואולי זה באמת סיני ירדן גולן לנו, אבל זה לא היה טרנד. זה משהו שהוא כנראה חד פעמי. יש את השמועה הזאת ששני, ילדות שקוראים להם שני זה בעצם ראשי תיבות של "שוב נולדה ילדה". יכול להיות שלפעמים זה קורה. דורון 38:44 ועוד בעניין ראשי תיבות וכאלה. השם מאיה. דיברתי קצת על השם מאיה בפרק הקודם על ההשפעה של השיר עליו. עכשיו חלק מהעניין הוא שמאיה הרבה אנשים שאלו לגבי מאיה עם א' בניגוד למאיה בלי א', והאמת היא שאני לא יודע כי פשוט הלמ"ס מאחד את שניהם לשם אחד אז אני לא יודע כמה מאיות בארץ כותבות את השם שלהן עם א' לעומת בלי א'. מתברר שמאיה עם א' היה במדינה הצעירה, אז היה בקיבוצים נתנו את השם הזה על שם אחד במאי. אבל הרבה מאוד אנשים גם יידעו אותי שהייתה עלייה בשם מאיה בלי א', מ-י-ה, ב-1973 משום שמאיה זה ראשי תיבות של מלחמת יום הכיפורים. עכשיו אני לא רוצה להגיד שזה לא נכון, בגלל שבטח בטח יש כאלה, בטח יש כמה מאיות שזאת באמת הסיבה שקוראים להם מאיה. אבל אני מרגיש די בטוח להגיד שזה לא באמת סיבה נפוצה. כי מי קורא לבת שלו מלחמת יום הכיפורים? כאילו ששת הימים זה דבר אחד ועדיין לילדים שנולדו באותה שנה קראו גולן, קראו ירדנה, לא קראו להם ששת הימים, לא קראו להם ששת. כמו שאין הרבה ילדות שקוראים להם לבנון או העולם השנייה. מלחמה זה לא דבר מאוד נחמד ואנשים לא נוטים לקרוא לילדים שלהם ישירות על שם מלחמה. ואם הם היו עושים את זה על שם מלחמה - יום כיפור מכל הדברים האחרים כאילו? מלחמת יום? את ילדתי בדיוק מלחמת יום הכיפורים. נוראית, טראומטית וסמל לכישלון. מי ייתן לבת שלו שם כזה? אז אני מתנצל בפני כל אלה שבאמת קוראים להם ככה. דורון 40:48 זאת הייתה התשובה, אלו היו התשובות, כלומר אלו היו כמה תשובות לכמה שאלות. כמובן לא עניתי על כולם משום שמספר השאלות הוא דומה למספר השמות ויש הרבה מאוד מה לדבר על זה אבל נראה לי שבינתיים ענינו מספיק. אבל עוד דבר אחד בכל זאת שצריך להזכיר, משום שבכל דיון על שמות בארץ תמיד יש שני שמות שעולים שאנשים שואלים עליהם, אז אנחנו צריכים להתייחס גם לשני השמות האלה. זאת שמאכזבת וזאת שאוחזת. תיכף נדבר על זה. דורון 41:30 נכון חוק גודווין? מכירים את זה? אז יש חוק אחר, שהוא חוק אוחזת, שאומר ככה: כל שיחה על שמות בארץ, אם היא תימשך מספיק זמן, מישהו בסופו של דבר יזכיר את אוחזת ענף עץ השקד. תמיד מישהו מזכיר אותה בסופו של דבר, ולכן גם אותי שאלו עליה. ענבל ועידן ואבי ועמית ועידו וסתיו ומוריה, כולם שאלו על אוחזת ענף עץ שקד או אוחזת בענף עץ השקד והאם היא אמיתית או אגדה. ואתם בטח מכירים את זה, נכון? הסיפור שאנשים תמיד כשמדברים על שמות, כשמדברים על הו וואו אני הכרתי מישהי עם שם ממש מוזר, אז מישהו תמיד מספר על הילדה שקראו לה אוחזת ענף עץ השקד ואז בדרך כלל מישהו אחר טוען שהיא אמיתית לחלוטין והיא הייתה איתו בצבא. ואז מישהי אחרת תזכיר את הילדה אכזבה שקראו לה ככה כי ההורים שלה רצו בן. או משהו. אז בקשר לאכזבה אני לא יודע, אבל בקשר לאוחזת - קודם כל לא, אין אישה בשם אוחזת ענף עץ השקד. וזה לא שאני עשיתי תחקיר מקיף כדי לגלות את זה, פשוט כי את התחקיר הזה כבר עשו לפניי. עשו אותו כמה פעמים. הייתה סדרת טלוויזיה של עירית דולב ואלון מרום שעקבו אחרי כל מיני אגדות אורבניות ישראליות, בין השאר האגדה הזאת, ורוביק רוזנטל כתב על זה וכתבו על זה במקומות אחרים. העסק הזה נבדק, הוא נבדק היטב, ידוע מאיפה זה מגיע הסיפור הזה. המקור של הסיפור הוא שב-1976 התפרסמה כתבה ב"מעריב לנוער" על שמות לא שגרתיים והכתבת הנוער ביקרה בין השאר משפחה אמיתית שבה לילדים היו שמות נדירים, היו שם בנות בשם ניצת הדס ושלהבת, והאמא סיפרה שלילדה הקטנה הם שקלו לתת את השם אוחזת ענף שקד על שם ספר שירים של יצחק שלו והם לא קראו לה ככה בסוף, הם קראו לה צמרת. אז לא, אתם לא מכירים מישהו שהיה בצבא עם אוחזת ענף עץ השקד ולא הם לא קראו לה אוחי בתור שם חיבה. והאמת היא שגם אם היא כן הייתה קיימת זה אפילו לא השם הכי מופרך ששמעתי. יש שמות יותר מוזרים ויש שמות יותר ארוכים שבאמת קיימים. יותר מעניין למה דווקא השם הזה שהופיע בכתבה ב"מעריב לנוער" ב-1976 נהיה כזאת אגדה אורבנית ידועה שאנשים עדיין שואלים עליו כל כך הרבה שנים מאוחר יותר וזה כזה מפורסם, מכירים אותה בכל מקום בארץ את הילדה הלא קיימת הזאת. זה עניין שונה לחלוטין למה דווקא דברים מסוימים מחזיקים או לא. אני בטוח שהיו הרבה מאוד כתבות אחרות ב"מעריב לנוער" באותו זמן שלא ממש שרדו כל כך הרבה זמן. וזה שכותבים שטויות ב"מעריב לנוער" זה לא כזה חדש אתם יודעים, זה קרה לעיתים קרובות. ובקשר דומה עוד שאלה שקיבלתי, שאלה אחרונה. זאת ספציפית השאלה הכי טובה שקיבלתי בנושא שמות. והשאלה היא זו: שמעתי פעם שלאחות של חבר של בת דודה שלי היה ילד בכיתה שקראו לו יוסי. זה אמיתי? על החתום אכזבה. זאת השאלה הכי טובה שקיבלתי. דורון 45:14 זאת הייתה התשובה. את כל הפרקים של הפודקאסט תוכלו למצוא באתר של רשת עושים היסטוריה. ואם אתם רוצים לשמוע הרצאות שלי חפשו אותי בעמוד הפייסבוק "דורון פישלר נגד העולם". תודה שוב לשלומית לנדמן על ייעוץ בתחום השמות. ערך והפיק יותם הלכמי, שהשיא שלו היה ב-2012 מתברר. ייעוץ ותמיכה מורלית אביב שם טוב. אביב דרך אגב גם הוא אחד השמות האלה שהתחיל בתור שם של בן והפך בהמשך לשם שמתאים גם לבנים וגם לבנות. ייעוץ ומנהלת דיגיטל הדס דרוקר. הדס זה מעניין כי להדס היו שני שיאים, זה כמו הגרף שלו הוא לא פעמון אלא הוא גמל דו-דבשתי, כלומר הגיע לפסגה ב-1985 ואז היא ירדה ואז היא עלתה שוב והגיעה שוב לשיא ב-2013. עורך ראשי רן לוי. רן הגיע לשיא ב-1973 ומאז הוא במגמת ירידה, והשם שלו גם. מנהל עסקי דני תימור. הידעתם? יש 500 בנות בארץ בשם דני. זה מתחיל לעלות לאחרונה בתור שם של בת ויכול להיות שגם זה בהשפעת משחקי הכס. אני דורון פישלר, אמא רצתה לקרוא לי שי, אבל אבא אמר שזה קצר מדי כי שמות צריכים להיות עם שתי הברות לפחות כי כשאתם קוראים לילד אתם צריכים לעשות "דורו-ן" וזה לא עובד עם הברה אחת כי אז אתם צריכים "ש-א-א-י", זה פחות מתאים. שלא לדבר על מה שקורה כשאתם שרים היום יום הולדת כי אז זה ממש מסתבך, אתם עושים "היום יום הולדת לש-א-א-י", צריך להוסיף המון הברות. או נגיד עם רן, אם אנחנו חוגגים יום הולדת לרן זה עושים "היום יום הולדת לאר-ן" ואז מי זה ארן? ארן אפילו לא פה. טוב, אנחנו סיימנו כבר, אה? טוב ביי. לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני בקרו בעושים היסטוריה דוט קום או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>השבלייה: חידה היסטורית [התשובה]</title>
        <link>https://mat-mo.github.io/podtext/episodes/htshvbh/hshblyyh-khydh-hystvryt-htshvbh.html</link>
        <guid>https://mat-mo.github.io/podtext/episodes/htshvbh/hshblyyh-khydh-hystvryt-htshvbh.html</guid>
        <pubDate>27 ביוני 2022</pubDate>
        <description>Transcript for השבלייה: חידה היסטורית [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריינות 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:29 אני רוצה לספר לכם סיפור, אבל לספר סיפורים היסטוריים זה קשה. זה הרבה פעמים קשה, פשוט כי אני רוצה לספר את הסיפור האמיתי, כמו שהוא קרה. הבעיה היא לדעת מה אמיתי. הרבה פעמים זה ממש ממש לא קל לדעת מה באמת נכון. על כל סיפור שקרה לפני יותר משתי דקות, אפשר למצוא כל מיני גרסאות שלו. וכשמדברים על משהו שקרה לפני הרבה זמן, אז לעתים קרובות אתם יכולים למצוא ספר של היסטוריון מכובד שמספר לכם בביטחון מה קרה ואיך בדיוק הדברים קרו, ומיד אחר כך למצוא אחד אחר שטוען שהם קרו אחרת לגמרי. ועוד אחד שטוען שהם לא קרו בכלל. זה מאוד קשה לדעת מה בעצם קרה, למי להאמין, מה הסיפור האמיתי בכל העסק הזה. וכל זה קורה תמיד, אבל זה קורה באופן מיוחד בסיפור שאני רוצה לספר לכם עכשיו. זה סיפור אמיתי. זה סיפור שקרה וזה סיפור מדהים. זה סיפור כל כך מדהים שאני לא מבין למה לא כולם מכירים אותו. אבל חלקים בסיפור הזה הם לא נכונים. ואני יודע שהם לא נכונים בשום שהם סותרים חלקים אחרים בסיפור הזה. כלומר, יש פה הרבה דברים שסופרו, לא יכול להיות שכולם נכונים. אז צריך להחליט מה כן ומה לא, וזה קשה. לאורך מאות שנים הרבה היסטוריונים סיפרו את הסיפור הזה והם לא כל כך מסכימים אחד עם השני. הרבה מאוד אנשים עבדו על לברר מה בעצם בדיוק נכון, ואחרי שבדקתי וקראתי כל מיני גרסאות של זה, אני יכול להגיד לכם באופן חד משמעי שאנחנו לא יודעים. שיש דברים בסיפור הזה שאנחנו פשוט לא יכולים לדעת. ובכל זאת, אני אספר לכם את הסיפור הזה. הוא אמיתי, אבל קחו בחשבון שחלק מהזמן אני אשקר לכם. חוץ מזה, מה השאלה? בדרך כלל אני מתחיל עם שאלה. אני שואל שאלה ואז אני מספר את הסיפור שבסופו של דבר עונה על השאלה הזאת. אבל הפעם אני לא אספר לכם מראש מה השאלה. יש פה שאלה. יש בסיפור הזה שאלה ותאמינו לי, אתם תדעו מה השאלה. אתם תשאלו את השאלה בעצמכם. אבל אני לא אגיד לכם עכשיו מה השאלה, כי לדעת מה השאלה קצת הורס את הסיפור. בכל מקרה, אני דורון פישלר, זאת התשובה, וזה הסיפור. דורון פישלר 05:39 הוא והיא רכבו לרוסיה ב-1755. הוא היה אלכסנדר דאגלס, גיאולוג ידוע, ואליו התלוותה האחיינית הצרפתייה שלו, ליה דה בומונט. בסנט פטרבורג הם התקבלו בחצר המלכות של הקיסרית אליזבטה, הקיסרית של האימפריה הרוסית. וסנט פטרבורג הייתה מקום מהמם. בחצר המלכות בסנט פטרבורג החיים היו יפים. לקיסרית היה תקציב בלתי מוגבל. היא הקימה מוזיאונים ובניינים יפהפיים ועשתה סעודות בלי מגבלות בכלל והביאה שמפניה מצרפת ומוזיקאים מגרמניה ואננס מאיפה שמשיגים אננס. ובעיקר נשפים, הרבה מאוד נשפים של הרבה אצילים מכל אירופה ובגדים מדהימים. אליזבטה אהבה בגדים, אמרו שהיו לה עשרת אלפים שמלות. היא אהבה נשפי תחפושות שבהם הגברים התחפשו לנשים והנשים לגברים, והיא בעצמה הגיעה כקוזאק. דורון פישלר 07:05 ליה דה בומונט נשארה בחצר המלכות והפכה לידידה קרובה של הקיסרית. היא הייתה צעירה אינטליגנטית ויפהפייה. אחרי חמש שנים היא גילתה לקיסרית את הסוד שלה: ליה דה בומונט הייתה למעשה גבר בשם שארל ז'נבייב לואי אוגוסט אנדרה טימותה ד'און דה בומונט, והוא היה מרגל בשירות 'הסוד של המלך' הצרפתי. המשימה שלו הייתה להסתנן לחצר המלוכה הרוסית כדי להשפיע על הקיסרית לטובת צרפת מול בריטניה. אליזבטה מצאה את העניין משעשע והתיידדה עם צרפת. דורון פישלר 15:19 במלחמת שבע השנים ד'און שירת כקפטן פרשים מצטיין וזכה לתואר 'שבלייה'. לאחר ההפסד הצרפתי הוא נשלח ללונדון כשגריר זמני ומרגל שתפקידו לתכנן פלישת נקמה לבריטניה. הוא נהנה מחיי החברה בלונדון אך הסתכסך עם מחליפו גרשי וסירב לחזור לצרפת כשהוא מורד בפקודות המלך. בלונדון נפוצו שמועות עקשניות שהוא למעשה אישה בתחפושת, ואנשים אפילו הימרו על המגדר שלו. דורון פישלר 23:29 ד'און סחט את המלך לואי ה-15 באיום לפרסם מסמכים סודיים על תוכניות הפלישה לצרפת. הוא פרסם ספר רכילות עסיסי והבטיח שזו רק ההתחלה. לאחר מות לואי ה-15, המלך החדש לואי ה-16 שלח נציג לסגור את הפרשה. ד'און 'התוודתה' שהיא נולדה אישה שגודלה כגבר לצורכי ירושה. הושג הסכם: ד'און תחזור לצרפת ותמסור את המסמכים בתנאי שתחיה רשמית כאישה עד סוף חייה. היא חזרה לצרפת בשמלות אך המשיכה לענוד את המדליה הצבאית שלה. דורון פישלר 30:48 ד'און מתה בשנת 1810 בגיל 81. נתיחה שלאחר המוות גילתה שהיא הייתה זכר מבחינה גופנית. מתברר שסיפור 'האישה שגודלה כגבר' היה המצאה שלה. עם זאת, היא בחרה לחיות כאישה במשך 35 שנה גם כשלא היה בכך רווח כלכלי. היא נחשבת היום לטרנסג'נדרית המוצהרת הראשונה בהיסטוריה של אירופה. היא תמרנה מלכים ומדינות כדי שתוכל לחיות בזהות שרצתה לעצמה. דורון פישלר 37:22 סיפורו של ד'און הוא מורכב ומתועד בגרסאות סותרות, מה שהופך אותו למתאים לסדרת טלוויזיה. לאורך השנים הפרשנות על זהותו השתנתה בהתאם למספר. המלחמה שבה השתתף, מלחמת שבע השנים, הייתה מלחמת העולם הגלובלית הראשונה שהשפיעה גם על הקמת ארה"ב. בפרקים נוספים שלי תוכלו לשמוע על המהפכה הצרפתית ונושאים אחרים. דורון פישלר 43:54 עורך ומפיק יותם אלחמני. מזל טוב יותם על חתונתך. ייעוץ ותמיכה מורלית נאור בארי ואביב שם טוב, מנהלת דיגיטל הדס דרוקר, עורך ראשי רן לוי, מנהל עסקי דני טימור. אני דורון פישלר. ביי ביי. רשת עושים היסטוריה 44:42 לפרסומות נוספות של רשת עושים היסטוריה ולהצטרף לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות.
        ]]></content:encoded>
    </item>
    
    <item>
        <title>למה לסבתא אין גלגלים? [התשובה]</title>
        <link>https://mat-mo.github.io/podtext/episodes/htshvbh/lmh-lsbt-yn-glglym-htshvbh.html</link>
        <guid>https://mat-mo.github.io/podtext/episodes/htshvbh/lmh-lsbt-yn-glglym-htshvbh.html</guid>
        <pubDate>11 ביולי 2022</pubDate>
        <description>Transcript for למה לסבתא אין גלגלים? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה... תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר, או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:13 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 היי אני דורון, זאת התשובה. פודקאסט שבו אני עונה על שאלות מאוד רציניות. למשל, מספר לא מבוטל של אנשים שאלו אותי: מה היה קורה אילו לסבתא היו גלגלים? כי זה מסוג הדברים שאנשים שואלים אותי. ישראל וברובלבלאג' ועוד כמה אנשים שאלו אותי את השאלה הזאת. מה יקרה אם לסבתא היו גלגלים. אבל היה אחד, נכד סקרן, הוא קרא לעצמו, ששאל למה לסבתא או לכל יצור חי אחר אין גלגלים? זאת שאלה מעניינת. למה לסבתא בעצם אין גלגלים? קודם כל צריך לשים במאמר מוסגר שיש סבתות שיש להן גלגלים כן? כיסא גלגלים או הליכון או הארלי דוידסון. אלה גלגלים. הם שייכים לסבתא אז לסבתא יש גלגלים. אבל זאת לא באמת הייתה השאלה. השאלה שגם הוא וגם עוד אנשים שאלו בעצם, עינב שאלה את זה לפני יותר משלוש שנים האמת, לוקח לי זמן לפעמים. ודוד ודן הם שאלו את אותה שאלה. אם גלגלים זאת כזאת דרך טובה לנוע מהר, למה בעצם אין חיות עם גלגלים? זאת נשמעת כמו שאלה טיפשית, זאת לא, זאת ממש לא. דורון פישלר 04:15 בני אדם נורא נורא גאים בעצמם על זה שהם למדו לעשות כל מיני דברים. למשל הצלחנו לעוף. אנחנו חוצים את השמיים במהירות אדירה. רק שציפורים עשו את זה מיליוני שנים קודם. בני אדם גם בנו צוללות שמאפשרות לנו לשוט מתחת לפני הים, מה שכמובן לא מרשים בכלל את כל מיליוני הדגים שחיים שם. כדי להתמצא שם מתחת לים המציאו את הראדר. הוא עושה כאלה ביפ ביפ ביפ ואז זה חוזר ולפי זה הוא מזהה את הכל. דבר אתם יודעים שדולפינים עשו מאז ומתמיד ולא עשו מזה עניין גדול. המציאו את המצלמה. זה לקח המון המון זמן להמציא את זה. מכונה שיכולה לראות ולראות באיכות טובה גם בשמש וגם בחושך ויש צמצם שגדל וקטן. עיניים עושות את זה. לדברים יש עיניים. עיניים זה מצלמה באיכות מדהימה. מה עם בטרייה? לאגור חשמל ואז לשחרר אותו. יש דגים שעושים את זה. הרבה מההמצאות המשוכללות של בני אדם הן בסך הכל שחזור של דברים שהאבולוציה עשתה כבר מיליוני שנים קודם. ובמקרים רבים עשתה אותם יותר טוב. הטבע הוא מוזר לפעמים אבל יש לו מיליארד שנים ומיליארד חיות כדי לפתח כל מיני כלים והמצאות והוא עושה את זה טוב. בסופו של דבר יש המון דברים מדהימים בטבע. תכלס אמבה אחת, תא אחד, זאת מכונה שכוללת ננוטכנולוגיה, כלומר מכונות זערוריות בגודל של מולקולות שעושות דברים שאנחנו לא יודעים איך לעשות. ודבר באמת גדול כמו חיה רב תאית, כמו נגיד גוף של בן אדם, זאת מכונה כל כך מורכבת וכל כך משוכללת שאנחנו עדיין לא לגמרי מבינים איך היא עובדת. אז אם כל כך הרבה המצאות הטבע עשה קודם, מה עם ההמצאה הראשונה, כלומר אחת הראשונות, המכונה הכי בסיסית, הכי פשוטה, הכי יעילה? גלגל. דורון פישלר 06:25 גלגלים זאת שיטה מעולה להעביר משקל ממקום למקום בקלות ובמהירות ובלי להשקיע יותר מדי אנרגיה. כשאתם בקניות תנסו לסחוב חמש שקיות מלאות בידיים. זה קשה, זה כבד, ולכן אם אתם מצליחים בכלל לזוז אתם זזים מאוד לאט. אבל אם אתם שמים את אותן שקיות של אותן קניות באותו משקל על עגלה, פתאום אתם יכולים לדחוף אותה בקלות. אתם יכולים להזיז אותה מהר ואתם צריכים להשקיע הרבה פחות אנרגיה בלהזיז את אותו משקל ממקום למקום. זה יעיל. ולנוע מהר זה כידוע מאוד שימושי בעולם. לרדוף אחרי דברים ולברוח מדברים. יש הרבה חיות שידועות בזה שהן זזות מהר. אז גלגלים זה פתרון מתבקש. בני אדם המציאו את זה בעצמם לפני אלפי שנים. אז יכול להיות שהאבולוציה המציאה את העין ואת הבטרייה ואיך לעוף אבל לא הצליחה להמציא את הגלגל? גלגל זה דבר פשוט. אתם יודעים מה לא פשוט? ברך. ברך זה דבר נורא מורכב. רגל שמורכבת משני חלקים שאפשר לשלוט על כל אחד מהם בנפרד ולעמוד על זה ולשמור על שיווי משקל. זה נורא מסובך. אנשים משתמשים בגלגלים כבר 3,000 שנה בערך אבל לבנות מכונה עם ברכיים, איזה רובוט או משהו שהולך עם ברכיים, זה עדיין מאתגר, זה עדיין מאוד מאוד קשה. אבל האבולוציה מחלקת ברכיים לכולם כאילו אין מחר. לכל חיה יש ברך. אתם יודעים כמה ברכיים יש לעכביש? טונות. אז למה גלגלים לא? דורון פישלר 07:56 עכשיו, יכול להיות שחיה שיש לה גלגלים, זה דבר שאני אעסוק בו בהרחבה בפרק הזה, זה נשמע לכם כמו דבר מאוד מוזר. אז כן, אני מודה, אילו הייתה חיה כזאת, זו הייתה חיה קצת מוזרה. אבל אם זה נשמע לכם מוזר, פשוט תיכנסו לאינטרנט רגע ותחפשו תמונות של מדוזת ביצת העין. שזאת חיה אמיתית לחלוטין שקיימת והיא נראית בדיוק כמו ביצת עין על מצע נבטי אלפלפא סגולים. זאת החיה שהכי בעולם נראית כמו מנה של בנדיקט, אבל זה קיים ושוחה במים ועדיף לא לגעת בזה. או תחפשו שחבילה ענק גדול. תחפשו סרטונים שלו ואת הדברים שהוא עושה ותראו אם זה נראה לכם הגיוני. או את החפרפרת כוכבת האף. או אם אתם ממש אמיצים, את כריש הגובלין. עכשיו תגידו מה מוזר. הנקודה היא, שאילו הייתה חיה שיש לה גלגלים, היא לא הייתה אפילו בטופ טן של החיות הכי מוזרות בטבע. לא קרוב אפילו. יש דברים שקיימים במציאות והם הרבה הרבה יותר מוזרים מחיה שיש לה גלגלים. אז למה בעצם לסבתא אין גלגלים? זאת השאלה. תכף תבוא תשובה. קריין טבע 09:31 שלום, אנחנו שוב איתכם כאן בפודקאסט "הכל מהטבע" אבל עם קוף במקום כף. היום בתוכנית: מי מאיתנו לא עצר פעם בצד הדרך בדרכנו לאילת כדי לצפות בעדרי הגלגוחים? הנוסעים לעת ערב הלוך ושוב על פני הערבה הפתוחה, וניתן לזהותם מיד על פי הצליל הנעים שהם משמיעים כשהם נוסעים אחורנית. היום ננסה להכיר מקרוב את החיות המופלאות האלה, גלגוחי הערבה. החיה בעלת הגלגלים היחידה בארץ. המילה גלגוח מוזכרת לראשונה בספר בראשית... דורון פישלר 10:22 אילו הייתה חיה, או סבתא של חיה, שהיו לה גלגלים, איך היא הייתה נראית? קודם כל בטוח לא היה לה גלגל אחד כי קשה מאוד לשמור על שיווי משקל על גלגל אחד. גם על שניים זה קשה. זאת אומרת, אפשר כל עוד נוסעים אבל קשה לעצור כי אז נופלים. אז ככל הנראה היו לה לפחות שלושה גלגלים. אולי ארבעה. אבל השאלה היא איך נראים הגלגלים האלה. גלגל כדי להסתובב צריך להיות נפרד משאר הגוף. כלומר, ציר של גלגל של מכונית הוא מחובר למכונית במובן הזה שהוא לא יכול פשוט ליפול, הוא מוחזק מבפנים אבל הוא לא מולחם. באיזשהו מקום הוא צריך להסתובב בחופשיות. אי אפשר לחבר אותו ליתר המכונית כי אז הוא לא יסתובב. גלגל מהגדרתו כגלגל ואנחנו נכנסנו לזה בקטע עם הדלתות, לא איכנס לזה שוב, אבל גלגל צריך להסתובב 360 מעלות שוב ושוב ושוב ובשביל זה הוא צריך להיות חופשי, מנותק משאר הגוף. וזאת בעיה. כי בעצם אנחנו מדברים עכשיו על חיה שיש לה חלק בגוף שלא מחובר לשאר הגוף. אם הוא לא מחובר, איך הוא חי? יצורים חיים צריכים חומרים מסוימים כדי לחיות. הם נושמים ואוכלים ושותים ואז מפרישים את מה שהם לא צריכים ואת היתר הם ממירים לחמצן, חלבונים וכל זה ויש מחזור דם שמביא את החומרים האלה לכל הגוף. אבל איך מזרימים דם לאיבר שלא מחובר לגוף? איך מעבירים אליו מזון? אנרגיה? אי אפשר. דורון פישלר 12:12 אז יש דרכים לפתור את הבעיה הזאת. קודם כל, אולי לחלק הזה של הגוף של החיה, הגלגל, יש בעצם מערכת נפרדת משלו. כלומר, הגלגל נושם בעצמו ואוכל בעצמו ושותה בעצמו וגם פולט פסולת בעצמו. זה אומר שלגלגל הזה יש פה. ויש לו גם תחת. איפשהו. זה כבר יצור מוזר. ואם הגלגל הזה הוא חי בפני עצמו, אז כנראה זה אומר שיש לו גם מוח. ואם יש לו מוח אז אולי הוא יכול להחליט החלטות שלא מתואמות לאלה של סבתא. אבל אם הוא באמת עושה הכל בכוחות עצמו אז מה הופך אותו לחלק מהחיה? כלומר החיה שאנחנו מדברים עליה היא בעצם לא חיה אחת, היא שתיים או יותר, תלוי כמה גלגלים אלה. כלומר זה לא באמת חיה אחת, זה מין סימביוזה מוזרה בין חיה לבין גלגלים. דורון פישלר 13:22 עכשיו שוב, זה מוזר? כן, זה בהחלט מוזר אבל זה לא הדבר הכי מוזר שאפשר למצוא בטבע. יש סוג של טפיל תת ימי שנכנס לתוך פה של דג, כורת לדג את הלשון ואז נצמד אליו בתוך הפה והופך בעצמו ללשון שלו. הדג ממשיך לחיות רק עם לשון תותבת שהיא בעצם חיה אחרת. וזה דבר שקיים במציאות כן? אז עכשיו פתאום חיה שיש לה גלגל שהוא בעצם חיה אחרת נשמע מאוד נורמלי יחסית. דורון פישלר 14:02 עדיין זה קצת מוזר. אז הנה רעיון אחר. מה אם הגלגל הוא פשוט לא רקמה חיה שצריך לדאוג לה ולהאכיל אותה והכל, אלא הוא סוג של משהו לא ממש מת אבל לא באמת חי שצומח מתוך החיה, כמו שיער. כמו ציפורניים, כמו קרן של קרנף או פרסות של סוס. זה חומר שאין בו עצבים ולא מועבר אליו דם ולכן זה לא כואב כשאתם גוזרים ציפורניים והשיער שלכם לא מדמם כשאתם מסתפרים. אבל הוא עדיין חלק מהגוף, הוא צומח מתוך הגוף ומשמש למטרות שימושיות. אז אולי חיה כזאת יכולה להצמיח סוג של עצם, קרן, משהו כזה בצורת גלגל. ואז כשזה גדל מספיק אז הוא מתנתק מהגוף ומתחיל להסתובב באופן עצמאי. זה יכול לעבוד. זאת חיה מאוד מוזרה, אף פעם לא ראיתי חיה כזאת, אבל יחסית לביצי עין בים זה די בסדר. קריין טבע 15:23 בחוות הגלגוחים של יד קיבוץ קרישה, נוכל להביט מקרוב בחייהן של החיות הנהדרות האלה. כפי שאתם רואים, כל עוד הגלגוח הצעיר עוד לא התבגר ומבנה הקרן שיהווה את הגלגלים שלו עדיין מחובר לגופו ואינו חופשי לנוע, הוא אינו יכול לנסוע בכוחות עצמו ולכן הוא תלוי באימו. האם נושאת את הוולד שלה בבגאז' הטבעי שלה ומאכילה אותו בעזרת החדק בקיפודים שדרסה. אגב, על פי האקדמיה ללשון העברית, נקבת הגלגוח למעשה נקראת חגרוח, אבל אנחנו לא מקשיבים למה שהאקדמיה ללשון העברית אומרת כי הם נודניקים. שימו לב, אנחנו עדים עכשיו לאירוע נדיר: פקיעת הגלגלים של הגלגוח הקטן. הגלגלים גדלו דים והקרום המקשר ביניהם לגוף הגלגוח הולך ונהיה דק יותר. עכשיו הגלגוח הצעיר ניצב על גלגליו ובסיוע של האם הדוחפת אותו קלות קדימה, זהו זה! הנה לפנינו גלגוח המתגלגל בכוחות עצמו. הוא עוד לא יציב ומהסס בסיבובים אך משיגדל יוכל להגיע למהירות של עד 80 קמ"ש, 50 בשטח עירוני. דורון פישלר 16:51 אגב יש עוד בעיה עם החיה הזאת וזה שברגע שגלגלי הקרן האלה מתנתקים הם לא יוכלו לגדול יותר. כי הם מנותקים מהגוף, הם לא יכולים לצמוח. ומין הסתם בזמן שהם מתגלגלים הם נשחקים בהדרגה. ואין לחיה שום דרך לגדל אותם מחדש. זה אומר שגלגוחים קשישים פשוט לא יוכלו לזוז יותר וזאת בעיה. אבל אוקיי, אפשר לדמיין חיה כזאת. אפשר לפתור בעיות ולנסות להבין איך חיה כזאת תוכל לעבוד. ובכל זאת, בין כל החיות שהיו אי פעם, זה פשוט לא קרה. למה? דורון פישלר 17:41 השאלה היא לא רק איך הגלגוחים נראים עכשיו, אלא איך הם הגיעו למצב הזה. כלומר איך נראה האב הקדמון של הגלגוח. כי אבולוציה לא עובדת בבת אחת. זה לא שפתאום נוצרה חיה עם כל המנגנון הזה של הגלגל בדיוק כמו שלא נוצרה פתאום חיה עם כנפיים או עם מוח גדול או עם צוואר ארוך. זה קורה בהדרגה במשך הרבה דורות של החיות האלה. כלומר זה לא שהייתה פעם משפחת אנטילופות שפתאום נולדה להן ג'ירפה. הם גידלו את הג'ירפה ואז אבא אנטילופה היה אומר לאמא אנטילופה: תגידי בעניין הודיה, קודם כל שיהיה ברור אני מקבל אותה כמו שהיא ואני אוהב אותה כמו שהיא אבל נראה לך שיש בה משהו קצת שונה ספציפית באזור הצוואר? אולי העובדה שהוא באורך של חמישה מטר? אז לא, זה לא קורה ככה, זה קורה לאט. דורון פישלר 18:45 לפני שהייתה ג'ירפה עם צוואר מאוד מאוד מאוד ארוך הייתה חיה עם צוואר פחות ארוך. ולפני שהייתה חיה עם עין מאוד מורכבת ומשוכללת שיכולה לשנות את גודל האישון וכל זה, הייתה חיה עם עין יותר פשוטה. והרבה הרבה הרבה לפני זה הייתה חיה עם כמה תאים שטיפה רגישים לאור ויכולים לעזור לה להבדיל בין אור לבין חושך שגם זה שימושי. דבר שלאורך הדורות הפך בסופו של דבר לעין. מה שזה אומר זה שלא יכול להיות שפתאום תופיע חיה עם גלגל. לפני זה צריך שתהיה חיה שיש לה קצת גלגל. חצי גלגל. ולפני זה רבע גלגל. אבל אין מה לעשות עם רבע גלגל. רבע גלגל זה לא שימושי לכלום. כל עוד הגלגל הזה הוא לא גדול מספיק בשביל להתגלגל או לנסוע עליו וכל עוד הוא לא מתנתק מהגוף זה לא טוב לשום דבר. זה רק מעיק. חיה שיש לה רבע גלגל לא תקבל שום יתרון על חיות אחרות, להיפך. יש לה רק את המשקולת המוזרה הזאת בגוף היא לא יכולה לזוז איתה ולכן היא לא תחיה מספיק זמן כדי להוליד צאצאים שלהם אולי יהיה גלגל שלם. מכיוון שהגלגל מועיל רק כשהוא שלם ולא בשום נקודה באמצע, האבולוציה פשוט לא קיבלה אף פעם צ'אנס לפתח אותו. קריין טבע 20:23 בימים עברו, הגלגוחים נסעו להם חופשיים בכל רחבי הנגב. היום הם נמצאים בסכנת הכחדה בגלל המין הפולש שהגיע לאזור, מצלמות מהירות. דורון פישלר 20:46 וחוץ מזה יש עוד סיבה למה האבולוציה לא טרחה אף פעם לפתח גלגלים. שגלגלים זה לא כזה טוב. גלגלים זה דבר מאוד מורכב אמרנו. צריך לא רק את הגלגלים עצמם אלא גם מערכת בלימה, כלומר אחרי שסבתא מתחילה לנסוע היא צריכה גם לעצור איכשהו, וצריך להחליף שמן בגלגלים. אני בטוח שעל כל זה אפשר באופן כלשהו להתגבר אבל למה? האם זה בכלל שווה את ההשקעה? כי לגלגלים יש גם מגבלות. אם יש לכם אוטו, אני בטוח שהוא נוסע מצוין על כביש. אבל האוטו שלכם יכול לעלות לקומה שנייה במדרגות? לא, הוא לא. אתם יכולים כי לכם יש ברכיים. האוטו שלכם נוסע מצוין על כביש אבל הוא גם לא יודע לשחות. תשימו לפניו נחל קטן, פשוט טיפה מים באמצע, הוא לא יודע לעשות את זה. אפילו לא נחל. בוץ או חול זה גם כידוע דבר שלמכוניות מאוד קשה להתמודד איתו. אף אוטו גם לא יודע לטפס על עצים. דורון פישלר 22:03 עזבו את זה, מכוניות לא יכולות להתמודד אפילו עם אבן גדולה באמצע הדרך. תשימו בכביש כמה אבנים גדולות וזהו, מכוניות לא יכולות לעבור שם יותר. זה נכון שגלגלים מאפשרים לזוז מהר ועם השקעת אנרגיה קטנה יחסית על משטח ישר, אבל הם פשוט לא טובים בלנוע על כל דבר שהוא לא משטח ישר. ובטבע אין כבישים. בטבע יש מעט מאוד משטחים ישרים לחלוטין והרבה אבנים גדולות. אז פתאום ברכיים הופכות לדבר מאוד שימושי כי איתם אפשר לשחות, לטפס, לעלות על אבנים גדולות. ובעניין המהירות: זה נכון שרוב החיות גם אם יש להן ברכיים לא יכולות לנצח בתחרות ריצה נגד טויוטה משומשת. אבל קודם כל זה לא רק בגלל גלגלים, זה גם בגלל המנוע כי הטויוטה שורפת דלק באופן מטורף. אבל חוץ מזה, יש חיות שאין להן גלגלים שכן יצליחו להתמודד ממש בכבוד בתחרות כזאת. סוסים בשיא המהירות שלהם יכולים להגיע למהירויות מאוד מרשימות. יען יכולה לרוץ 70 קמ"ש. צ'יטה יכולה לרוץ 100 קמ"ש, כלומר צ'יטה שרצה בכביש בין-עירוני בארץ יכולה לקבל דו"ח על מהירות מופרזת. ואת זה היא עושה בלי גלגלים והיא יכולה גם לדלג מעל אבנים גדולות או לטפס על עצים שזה דבר שהטויוטה הארצישראלית המצויה או גלגוח הערבות בהחלט לא מסוגלים לעשות. אז אם תתנו לצ'יטה גלגלים לא יהיה לה מה לעשות עם זה. גם לא לסבתא של הצ'יטה. היא מסתדרת יפה מאוד בלי. אז גלגלים זה שימושי מאוד בתנאים מסוימים ורק מציק בתנאים אחרים. אז למה להשקיע בגלגלים? עדיף להשקיע בברכיים. ודלתות. ועכשיו, אחרי שהסברתי לכם למה לא יכול להיות שיהיו חיות עם גלגלים, בואו תשמעו על חיה שיש לה. דורון פישלר 24:18 היא מאוד קטנה וזה גם לא בדיוק גלגל כמו שאנחנו רגילים לחשוב עליו אבל יש חיה כזאת. יש מקום שבו העובדה שאין דרכים סלולות ושיש אבנים גדולות לא משנה בכלל. וזה בים. כשאתם בתוך הים אין לכם מכשולים. כן? אתם כבר לא צריכים כביש. עכשיו אם אתם בים ויש לכם גלגל, לא גלגל ים, גלגל סתם, זה לא יועיל לכם בהרבה אבל זה בהחלט כן יכול להועיל אם במקרה יש לכם פרופלור. מדחף בעברית. פרופלור זה סוג של גלגל. אני לא יודע אם זה נחשב לצורך הוויכוח עם הגלגלים נגד הדלתות אבל אבל הוא צריך להסתובב 360 מעלות בחופשיות באותה צורה. זה במובנים מסוימים סוג של גלגל. דורון פישלר 25:17 עכשיו תחשבו קטן. קטן מאוד. מיקרוסקופי. חד תאי. בקטריה. חיידק. עכשיו אתם בטח זוכרים איך חיידקים נראים במיקרוסקופ. הם נראים כמו מין נקניקיות קטנות שיש לפעמים שערות ארוכות כאלה שיוצאות מהם. נכון? אלה לא שערות. לדברים האלה קוראים פלאג'לה או בעברית קוראים להם שוטון. שוטונים. יש חיידקים שיש להם שוטון אחד. יש כאלה שיש להם שני שוטונים, אחד בכל צד, ויש כאלה שיש להם הרבה שוטונים בכל הכיוונים. הסיבה שיש להם את השוטונים האלה זה שהם משמשים את החיידקים כדי לנוע. השוטון הזה מסתחרר, מסתובב וככה הוא דוחף את החיידק קדימה. או אחורה. כלומר זה סוג של פרופלור. דורון פישלר 26:14 עכשיו איך הם עושים את זה? איך בדיוק השוטונים האלה מסתובבים? זה מאוד תלוי על איזה סוג של יצור חד תאי אנחנו מדברים. יש כמה שיטות אבל אחת מהן היא זאת שרלוונטית לענייננו. זאת שיטה שקיימת לא בתאים בגוף אלא רק בחיידקים, בקטריות, יצורים חד תאיים לגמרי. ואלה חיידקים שבהם הפרופלור הזה הוא בעצם חלק נפרד לגמרי מהגוף. כלומר זאת השערה הזאת כן? ובקצה שלה יש חלק עגול עבה יחסית שתקוע מתחת לדופן התא של החיידק. כלומר הקצה שלו תקוע מבפנים אבל הוא לא מחובר אליו. כלומר הוא יכול להסתובב 360 מעלות באופן חופשי לגמרי כמו גלגל. אז איך החיידק מסובב אותו? או, זה החלק הממש מעניין. הוא מסובב אותו בעזרת מנוע חשמלי. ברצינות. לחיידק יש מנוע. הוא מעביר סוג של מטען חשמלי, פרוטון מוטיב פורס... אני לא יודע, אוקיי? אני לא יודע בדיוק איך הדברים האלה עובדים באמת אבל אבל יש לו מנוע חשמלי שמסובב את הגלגל הזה והוא מסובב אותו מהר, הוא יכול להגיע ל-1,000 סל"ד. הוא יכול אפילו להחליף כיוון ולהסתובב לכיוון השני. ובתור מדחף זה יעיל. החיידקים אלה יכולים לזוז מהר. כלומר, לא מהר, הם מאוד מאוד קטנים ככה שהם לא יכולים להתחרות בצ'יטה אבל אם מתחשבים בגודל שלהם, כלומר במהירות ביחס לגודל, אז גם צ'יטה תקנא במהירות של החיידק הזה. דורון פישלר 28:01 עכשיו יכול להיות שהרעיון של חיידק שמייצר חשמל נשמע מוזר אבל לא, זה לא יוצא דופן בכלל. יצורים חיים משתמשים בחשמל. גם אתם. המידע שעובר בעצבים, הפעלה של שרירים, זה באמצעות אותות חשמליים חלשים. כן? זה לא שאתם יכולים לחבר לעצמכם תקע ולהפעיל מכונת כביסה אבל הם שם, יש קצת חשמל וכשמדובר בקנה מידה כל כך קטן, וזה קטן, זה ממש קטן, השוטון הזה שמסתובב האורך שלו הוא מקסימום 15 מיליוניות המטר והעובי שלו הוא 20 מיליארדיות המטר... זה קטן, כן? אז כשמדובר במשהו בגודל כזה זה מספיק. כלומר הבקטריה יכולה לייצר חשמל שיזיז את הדבר הזה שיסובב אותו. ככל הנראה זה לא סקילבילי, זאת אומרת זה לא שאפשר היה לעשות את אותו הדבר בדיוק רק יותר בגדול ואז הייתה יוצאת חיה גדולה שיש לה פרופלור. או אולי זה כן היה יכול לקרות זה פשוט לא קרה. אנחנו לא מכירים אף חיה רב תאית שעובדת ככה. אין גלגוחי ים. אבל אם אתם מחשיבים חיידק לחיה אז זה נכון אומנם שאין חיות עם גלגלים אבל יש חיות עם מנוע חשמלי ופרופלור. ומכיוון שיש הרבה מאוד חיידקים, יש הרבה יותר חיידקים משיש חיות רב תאיות, יש מצב שבספירה הכללית יש בעצם יותר חיות עם גלגלים משיש חיות בלי. דורון פישלר 29:38 אז מה הייתה השאלה? למה לסבתא אין גלגלים? כי האבולוציה היא לא תוכנית כבקשתך. לא חושבים על רעיון מגניב ואז מנסים למצוא את הבעיה שתוביל אליו. האבולוציה עושה את מה שסביר ומה שיעיל. וגלגל טבעי בבעלי חיים הוא דבר מאוד מאוד מורכב שהסבירות שלו להתפתח היא מאוד מאוד קטנה והיעילות שלו, התועלת שהוא מביא לחיה הזאת פשוט לא מספיק גדולה ולכן זה לא קרה. אבל יש מצב שלאיזושהי אם אולטרה-קדמונית מאוד מאוד מאוד עמוק בשושלת האבולוציונית, כלומר לסבתא של סבתא של סבתא של סבתא של סבתא היה פרופלור. זאת התשובה. דורון פישלר 30:33 רגע לפני שאנחנו עוברים הלאה, דיברנו בפרק הזה הרבה על גלגוחי הערבה, חיות נפלאות באמת, ואנחנו גם שמענו אותן, כן? בזכות אותן... אבל האמת היא איך הם נראים אני לא ממש יודע. לזה לא הגעתי אז אם במקרה אתם מצליחים להשיג תמונה של גלגוח הערבה, אם יצא לכם לצלם גלגוח פראי באיזה טיול או לתעד את זה בציור או משהו אז אני מאוד אשמח לראות את זה. אז בבקשה תשלחו את זה אליי. אתם יכולים למצוא אותי בפייסבוק בעמוד דורון פישלר נגד העולם ותודה. עכשיו רק עוד שאלה אחת קטנה: המשפט הזה, "אם לסבתא היו גלגלים"? מה הקטע שלו? על זה תכף. דורון פישלר 31:30 הנה עוד שאלה. ג'יין פוסט וגם איש וגם דין וגם עוד כמה אחרים שאלו אותי לגבי המשפט "אילו לסבתא היו גלגלים", שהוא משפט עברי ידוע וקצת מוזר ושאלו מאיפה הוא הגיע ולמה. ומה שמעניין בקשר למשפט הזה זה שמילא שהוא ביטוי נפוץ בעברית, הוא מופיע במקומות מפתיעים גם במקומות אחרים. לא בעברית. יש סרטון שנעשה די ויראלי לפני איזה 10 שנים של שף איטלקי בתוכנית בוקר בריטית והוא מציג את האוכל שהוא הכין והמנחה אומרת לו: אתה יודע, אם רק שמים בזה נקניק... עכשיו כבר בשלב הזה למשפט הזה הוא מגיב כאילו שנתנו לו סטירה. הוא במין מבט כזה של מה, על מה את מדברת? והיא ממשיכה: אז זה היה דומה לקרבונרה. אז לוקח לו כמה שניות לעכל ולהגיב ואז הוא אומר: "ואם לסבתא שלי היו גלגלים היא הייתה אופנוע". וברגע הזה כל האנשים באולפן כולל המנחים פשוט יוצאים מכלל פעולה. הם כולם מתמוטטים מצחוק. הם לא מצליחים לדבר או לעמוד במשך כמה שניות אחרי זה. דורון פישלר 33:01 עכשיו, הוא לא חשב שהוא אומר משהו מצחיק. הוא בסך הכל השתמש בביטוי האיטלקי הידוע: אילו לסבתא שלי היו גלגלים היא הייתה אופנוע. כי מתברר שיש ביטוי כזה. ולא רק להם. ב-2017 לואיס אנריקה, המנג'ר של אוססונה, שכמו שכולנו יודעים היא קבוצת כדורגל ספרדית... אין לי שמץ של מושג על מה אני מדבר. אני אומר פה דברים שאני לא פשוט אני לא ממש יודע מה אני אומר פה. היא עמדה לרדת ליגה ושאלו אותו על הסיכויים שלהם לשרוד והוא ענה בשנינות האופיינית לו: "סי מי אבואלה טוביארה רואדס סריה אונה ביקיקלטה". רק שהוא אמר את זה בספרדית יותר טובה משלי מן הסתם. ומה שזה אומר זה אם לסבתא שלי היו גלגלים היא הייתה אופניים. כי גם בספרדית אומרים את זה. בפורטוגזית גם. ביוונית נהוג להגיד שאם לסבתא היו גלגלים היא הייתה סקייטים. דורון פישלר 34:11 וזה לא נגמר שם. בסטארטרק 3, או כמו שקוראים לו בעברית מסע בין כוכבים 3, או כמו שקראו לו במקור כשהוא יצא לקולנוע בארץ "מלחמת החלליות - החיפוש אחר ספוק שנעלם"... באמת זה היה השם של הסרט. בכל אופן, אז שמה יש איזה קטע שהם מדברים על חללית אחרת, האקסלסיור שאמור להיות לה הנעה לא סתם וורפ דרייב כמו שיש לאנטרפרייז אלא משהו יותר משוכלל, הטרנסוורפ. וסקוטי אומר: "איי ואם לסבתא שלי היו גלגלים היא הייתה עגלה". הוא אומר את זה זה מין הסתם ביטוי נפוץ בחלל במאה ה-23. דרך אגב סבתא של סקוטי תיוולד בעוד 200 שנה בערך אז מי אמר שלא יהיו לה גלגלים? טכנולוגיית הסבתות בטח מאוד תשתפר בעתיד. דורון פישלר 35:01 מתברר שבהרבה מאוד שפות תוהים על המקרה של הסבתא עם הגלגלים. והחלק הראשון של המשפט הוא מאוד ספציפי. זאת אומרת, תמיד הוא מתעסק בסבתא. לא בסבא, לא בדודה, לא באחות. אנחנו מדברים על הגלגלים של סבתא. אבל החלק השני של המשפט, כלומר מה היה קורה לסבתא אילו היו לה גלגלים, זה מאוד מאוד לא עקבי. זה כל פעם אחרת. לפעמים היא אופנוע, לפעמים היא אופניים, לפעמים היא אוטובוס או עגלה או מריצה או משאית זבל, את זה ראיתי מתישהו, או שהיא פשוט נוסעת עד בת גלים. דורון פישלר 35:45 אז מאיפה כל העסק הזה בא ומי היה קודם? כלומר איזה שפה המציאה את הסבתא עם הגלגלים? זאת שאלה שאני לא יודע לענות עליה בגלל שלעקוב אחרי משמעות של ביטויים ומקורות של ביטויים בעל פה, כאלה שבדרך כלל לא כתובים, זה פשוט מאוד מאוד קשה. אני לא יודע לעשות את זה. כל מה שאני יכול לעשות זה לחפש בגוגל בוקס, בספרים עתיקים. אז האזכור הכי מוקדם לביטוי הזה שמצאתי באיטלקית הוא מ-1959. זה מופיע במילון בספרדית ב-1943. והכי מוקדם זה מופיע בספר משנת 1908 שהוא ספר של ביטויים ביידיש. אז זאת לא הוכחה, זה לא חד משמעי, אבל לפי המידע שיש לנו כנראה שלסבתות יהודיות אכן היו גלגלים לפני הסבתות האיטלקיות והספרדיות והסקוטיות מהחלל. זאת לא תשובה מספקת אבל זה מה שיש. וזאת הייתה התשובה. דורון פישלר 36:51 אם אתם רוצים לראות אותי מדבר על כל מיני דברים אני עושה הרצאות בכל מיני מקומות בארץ ואני לא אתן לכם את כל הרשימה עכשיו פשוט תיכנסו לעמוד הפייסבוק דורון פישלר נגד העולם שם יש את כל הרשימה. אם אתם רוצים להזמין אותי אליכם להרצאה - גם בסדר. עורך ומפיק: יותם הלחמי. ייעוץ ותמיכה מוראלית: בן אור הברי ואביב שם טוב. מנהלת דיגיטל: הדס דרוקר. עורך ראשי: רן לוי. מנהל עסקי: דני תימור. את השיר "גלגוחים בסתיו" שאתם שומעים כבר ברקע כתב וביצע ארבל פישלר. הקלטה וקולות: בושי. אני דורון פישלר. ביי. בסתיו שעבר בעונת הדידש כשעדר גלגוח שטף את המדרון לעבר הקור התגלגלו לחרמון. גלגוח קטן בעונת הדידש ברח מהעדר נסע הצידה שוטט לבדו ודרס קיפוד. בסתיו שעבר בעונת הדידש גלגוח קטן התגלגל לבדו, אכל זבובונים וצרצרין חתכור. לפתע פתאום הוא דרך על מסמר ואוי מה קרה הגלגל התפנצ'ר והוא עוד קטן עוד לא צמח לו הספייר. פתאום שם באופק את מי הוא ראה זו אמא גלגוח גדולה ונאה הביאה ערכת תיקונים וגלידה. הגלידה גלגל ונמסה הגלידה בעונת הדידש בסתיו שעבר גלגוח קטן אל העדר חזר.
        ]]></content:encoded>
    </item>
    
    <item>
        <title>מיכל והגלגוחים ועוד השלמות ותיקונים [התשובה]</title>
        <link>https://mat-mo.github.io/podtext/episodes/htshvbh/mykl-vhglgvkhym-v-vd-hshlmvt-vtyqvnym-htshvbh.html</link>
        <guid>https://mat-mo.github.io/podtext/episodes/htshvbh/mykl-vhglgvkhym-v-vd-hshlmvt-vtyqvnym-htshvbh.html</guid>
        <pubDate>25 ביולי 2022</pubDate>
        <description>Transcript for מיכל והגלגוחים ועוד השלמות ותיקונים [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 היי, אני דורון פישלר, סחבקיה אומרים עם ס', ואני לא מסוגל להבדיל בין מלעל למלרע בלי להתחיל לצטט את הגשש החיוור. 'קומקום' במלרע ולא 'קומקום' במלעל, כמו 'טומטום' במלרע ולא 'טומטום' במלעל. וגם אז אני בדרך כלל טועה. זה אחד מהמיני פרקים שבהם אני מתקן מקומות שטעיתי בהם ומוסיף דברים איפה שצריך להוסיף. אין לי המון דברים חשובים לתקן הפעם, אני שמח לומר. זה לא שלא היו טעויות קטנות, היו. לא בנושא עקרוני מאוד. למשל, על המאמן של הקבוצה הספרדית שדיבר על מה היה קורה אילו לסבתא היו גלגלים, אז זיו תיקן אותי שלואיס אנריקה מעולם לא אימן את אוסאסונה ב-2017, הוא אימן את ברצלונה שנאבקה על תואר האליפות. אוקיי, בקיצור, אני לא מבין שום דבר בכדורגל ספרדי, לא מפתיע. יוסי גם תיקן אותי שהדבר שמשתמשים בו בים לא נקרא רדאר אלא סונאר. אוקיי, נכון מאוד. עיקר מה שאני רוצה לדבר עליו אבל עכשיו הוא גלגוחים. הם הוזכרו בפעם הראשונה בפרק הקודם שיצא, 'למה לסבתא אין גלגלים', ובינתיים קיבלתי עליהם המון המון חומר, אז ההשלמות בפרק הזה יוקדשו ברובן לגלגוחים. דורון פישלר 04:20 אבל לפני זה, עוד דבר בעניין מורן ובעניין אדל. שני הפרקים על שמות, 'לאן נעלמה מורן' ו'מורן - מכה שנית', היו מהפרקים של התשובה שקיבלו הכי הרבה עניין בקרב הרבה מאוד אנשים. קיבלתי המלצה בעילום שם בעיתון חרדי בין השאר. אבל כבר אמרתי שאני יכול לעשות פרק ולתחקר ולבדוק עליו ש-99% מהעובדות בו יהיו נכונות, אבל אם יש דבר אחד לא נכון, אז אני אשמע רק עליו. ובפרק הראשון של מורן זה היה אדל, שדיברתי על אדל, אמרתי משהו לא נכון בקשר לאדל ותיקנו אותי. בפרק השני, 'מורן - מכה שנית', אז שוב היה דבר כזה, דיברתי על שמות של בנות שהפכו בהמשך לשמות של בנים, כולל מיכל ונטע. והרבה אנשים סיפרו לי מה הסיפור עם מיכל ונטע. למשל, יצחק כתב לי שנטע ומיכל הם שמות בנים יידישאיים מסורתיים שרווחו במזרח אירופה היהודית. נטע (נוטה) בא כשם שני של נתן, ומיכל בא כשם שני של יחיאל. זה נכון, זה קצת כתם עיוור אצלי, אני לא יודע הרבה על העולם החרדי. ב-2011 נפטר הרב מיכל יהודה ליפקוביץ', ורואים קפיצה מאוד מורגשת בשם מיכל לבנים. אז רוב הבנים שקוראים להם בשם הזה הם חרדים וקוראים להם מיכל (Mee-chel) ולא מיכל. ובעניין נטע, יש לא מעט בנים בשם נטע מתברר, וכיוונו אותי לשיר של נטע וינר 'ילד ושמו נטע'. דורון פישלר 07:55 ואפרופו גלגוחים, גלגוחים הם חיות עם גלגלים שנפוצות בערבה והן לא קיימות במציאות, אבל יש לי המון המון מידע עליהם. ביקשתי תמונות וקיבלתי המון גרסאות. הדר הראה לי דגם של זוג גלגוחים שהוא בנה. אפשר לחלק את הגלגוחים לכמה גזעים: חיה שנראית כמו יונק עם גלגלים בקצה הרגליים, משהו שדומה למכונית, או סוג של ציפורים. רוב האנשים חושבים שלגלגוח יש ארבעה גלגלים. יהונתן כתב שהגלגוחים מפרישים חומר צמיגי המגן על גלגליהם למניעת שחיקה. הלל כתב שגלגוחי הערבה חפרו בעבר באדמה בכדי להוציא נפט. חגי שלח ציור של גלגוח עם שלושה גלגלים שמחוברים לברך. אבישי הציע שלגלגוח יש גלגל אחד מאחוריו וגפיים קדמיות, כמו העגלות לכלבים משותקים. הוא הסביר שהגלגוח נע על 'גל-קרן' העשוי מחומר קרני, ושהוא יכול להגיע למהירויות גבוהות מאוד במורד הגבעה. יש גם את הגלגוח האנטארקטי ואת גלגוח המחילות. גלגוחים הם צמחוניים ונחשבים מין בסכנת הכחדה על ידי האו"ם. השכלתי. עשיתי קליפ של ציורי הגלגוחים לצלילי השיר 'גלגוחים בסתיו' שכתב וביצע אריאל פישלר, תוכלו למצוא אותו ביוטיוב. דורון פישלר 21:30 וזהו. אלה היו תיקונים, אלה היו תוספות, זאת הייתה התשובה. עורך ומפיק יותם הלכמי, מנהלת דיגיטל הדס דרוקר, סמנכ"ל תפעול ראשי אביב שם טוב, עורך ראשי רן לוי, מנכ"ל בפועל דני טימור, אני דורון פישלר ו-ביי. קריין 21:51 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>בונוס: תמאם שוד - התשובה(?) [התשובה]</title>
        <link>https://mat-mo.github.io/podtext/episodes/htshvbh/bvnvs-tmm-shvd-htshvbh-htshvbh.html</link>
        <guid>https://mat-mo.github.io/podtext/episodes/htshvbh/bvnvs-tmm-shvd-htshvbh-htshvbh.html</guid>
        <pubDate>27 ביולי 2022</pubDate>
        <description>Transcript for בונוס: תמאם שוד - התשובה(?) [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:11 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריין 02:29 רשת עושים היסטוריה. עושים היסטוריה. עושים היסטוריה. דורון פישלר 02:45 אוקיי תקשיבו, זה ממש לא היה בתוכנית עכשיו, כן? זאת אומרת, לא היה אמור לצאת עכשיו פרק בכלל. היה פרק השלמות רק לפני כמה ימים, מה פרק התשובה עכשיו? מה העניין? אבל קרה משהו שאני חייב לעדכן לגביו, אני חייב לעדכן עכשיו, זה לא יכול לחכות, אז היינו חייבים להוציא פרק חדש על זה. מצאו, או לפחות טוענים שמצאו, את הזהות של האיש מסומרטון. אם זה לא אומר לכם כלום, אז כנראה שלא שמעתם את הפרק 'תמאם שוד'. תמאם שוד זה פרק של 'התשובה' שמדבר על תעלומה מאוד מוזרה שהתחילה ב-1948 באוסטרליה ונשארה לא פתורה עד היום. וזה פרק מעולה, ואני אומר את זה לא בשביל לעוף על עצמי, אלא בגלל שאנשים אומרים שזה פרק מעולה. הרבה אנשים אמרו לי שזה הפרק שהם הכי אוהבים של 'התשובה'. יש אנשים ששמעו רק את זה ולא פרקים אחרים, וזה פרק שאנשים שואלים אותי לגביו עד היום. וזה לא הפקה, זה פשוט הסיפור, הסיפור הזה, המסתורין הזה, שהוא סיפור אמיתי, הוא פשוט כל כך טוב. וכל הזמן גם אנשים שואלים אותי אם יש עדכון. מדי פעם אנשים אומרים כאילו 'מה עם תמאם שוד? יש עדכון? מצאו משהו?' ואני תמיד אומר 'אם ימצאו משהו, תאמינו לי שאני אספר'. אז קרה משהו, אז מצאו משהו, אז אני צריך לספר לכם על זה. אבל בשביל שזה בכלל יגיד לכם משהו, אתם צריכים לשמוע קודם את 'תמאם שוד' כדי לדעת על מה הסיפור בכלל. אתם צריכים לשמוע את כל הסיפור. אם לא שמעתם את כל הסיפור, אז... תקציר הפרקים הקודמים? לא, אני לא עושה שום תקציר, סורי. זה סיפור מעולה ולספר אותו תוך דקה פשוט יהרוס אותו. פשוט אל תשמעו את הפרק הזה לפני שאתם שומעים את 'תמאם שוד'. זה נמצא באפליקציית הפודקאסטים שלכם איפשהו במורד הרשימה, אם אתם שומעים דרך הדפדפן גם כן זה שם, תלכו תשמעו את זה ואז תחזרו. והעניין הוא שיכול להיות שאפילו אחרי שתשמעו את הפרק, יכול להיות שאתם לא באמת רוצים לשמוע את מה שיש לי לספר לכם עכשיו. כי העניין הוא שיכול להיות שלשאלה הזאת 'מי זה לעזאזל האיש מסומרטון?', יכול להיות שיש לה עכשיו תשובה. וכן, אני יודע שאנשים נורא רוצים לשמוע את התשובה, עושים כאילו 'מי זה האיש הזה? מי זה היה? אנחנו חייבים לדעת!', אבל עכשיו כשיש תשובה יכול להיות שזה הופך את הסיפור לפחות טוב. כי הדבר שמשך אותי והרבה מאוד אנשים אחרים בקשר לסיפור הזה, זה העובדה שאין לו תשובה, שבמשך כל כך הרבה זמן הוא באמת נשאר מסתורי. ואם יש, אז הוא פחות מסתורי עכשיו. אולי עדיף כמו שהיה קודם. אבל אתם לא באמת תפסיקו לשמוע עכשיו, נכון? אתם רוצים לשמוע מה קרה. אוקיי, אז שנייה. תכף באמת התשובה. כלומר, אולי. אוקיי, אז לפני שנה ומשהו ב-2021, אחרי שנים של בקשות ועניינים ובירוקרטיה, הגופה של האיש מסומרטון הוצאה החוצה מהקבר כדי שאפשר יהיה לעשות לה בדיקות DNA. והתוצאות היו... שום דבר לא התפרסם, שום תוצאות מאז. מן הסתם עשו בדיקות, אבל אם יצא מזה משהו הם לא הודיעו על זה שום דבר. אבל אתם זוכרים את דרק אבוט? דרק אבוט הוא פרופסור מאוניברסיטת אדלייד שאובססיבי לגבי המקרה הזה והוא חוקר את הנושא הזה באופן עצמאי כבר שנים. וצריך להגיד, מכל האנשים שחקרו את הנושא הזה והעלו תיאוריות, הוא נראה כמו בן אדם רציני. כלומר, המון אנשים טענו שהם פיענחו את הקוד או שהייתה להם איזושהי תיאוריה, אבל הוא לא סתם הפריח תיאוריות, הוא בדק דברים, הוא מצא דברים, הוא... טוב, הוא היה כל כך אובססיבי שהוא התחתן עם הבת של רובין תומסון, שיש חשש מסוים שהיא הנכדה של אותו איש אלמוני. זה לא היה חלק מהחקירה שלו שהוא התחתן איתה, זה פשוט ככה יצא. בכל אופן, אז אותו אבוט, הוא לא המשטרה ואין לו גישה לגופה או למה שנשאר ממנה שהוציאו מהקבר. אבל לפני שקברו את האיש הזה, שוב, אם אתם זוכרים את הסיפור, אז עשו לו מסיכת גבס כדי שיהיה להם מין פסל של הפנים שלו. בשביל זה צריך לכסות את כל הפנים בגבס ולחכות שזה יתקשה ולהוריד את זה ואז לצקת משהו פנימה. וכשמכסים פנים בגבס, יהיו כמה שערות שיישארו תקועות בפנים. ובתוך התבנית של המסיכה הזאת מתברר נמצאו שורשי שערות של האיש מסומרטון. והשערות האלה הגיעו לאבוט והוא לקח אותן לבדיקות DNA. כמו שאתם בטח יודעים, בדיקות DNA היום זה לא מה שהיה פעם. כלומר, היום יש כמה חברות שעושות מאגרים כלל-עולמיים של אנשים ושל משפחות ושל ה-DNA שלהם, וכבר היו לא מעט פשעים עתיקים שנפתרו עכשיו פשוט כי אפשר למצוא אנשים גם אם הם מתו מזמן באמצעות ה-DNA שלהם. עכשיו, זה לא שבדיקת ה-DNA מצביעה על בן אדם אחד ואומרת 'אהה! ג'ון סמית' שנולד ב-1925 כאן וכאן, זה זה'. לא, בגלל שאין לנו מאגר DNA של כל בן אדם בעולם, אבל זה כן יכול מאוד לצמצם את האפשרויות, כלומר זה יכול להצביע על משפחה מסוימת, על גזע של אילן יוחסין מסוים. ומבין כל האנשים בעולם, אז אבוט אומר שהממצאים האלה של ה-DNA צמצמו את האפשרויות למשהו כמו ארבעת אלפים איש, שזה אולי נשמע כמו לא מעט אבל יחסית לכל האנשים בעולם זה בהחלט שיפור משמעותי. ומבין האנשים האלה הוא מצא את האיש הנכון. הוא הודיע שהוא הגיע למסקנה חד-משמעית שהאיש מסומרטון היה למעשה צ'ארלס ווב. טא-דא! כאילו, קארל המכונה צ'ארלס ווב. מי זה? ובכן, זה איש אחד, חשמלאי. הוא איש, כאילו, מה רציתם? כאילו, זאת התשובה, זה האיש, זה השם שלו. הזהות של הבן אדם הזה מתאימה מכמה בחינות. הוא נולד במלבורן ב-1905, מה שאומר שהוא היה בן 43 כשמצאו את האיש המת. זה מתאים. מה שיותר מעניין זה שמבחינת הרשויות באוסטרליה, צ'ארלס ווב הוא בן אדם שנולד אבל לא מת. כלומר, יש לו תעודת לידה, אין לו תעודת פטירה, אין תיעוד לזה שהוא מת אי פעם. וזה גם מתאים. מה שאנחנו כן יודעים עליו זה שב-1947 מר ווב נעלם. הוא עזב את אשתו והיא פנתה באיזשהו שלב לבית המשפט וביקשה גירושין במעמד צד אחד פשוט בטענה שבעלה נעלם, היא פשוט לא יודעת איפה הוא. וזה קרה שנה לפני שמצאו את הגופה בסומרטון פארק. אז הסיבה שאף אחד לא דיווח על בן אדם נעדר זה שבשלב הזה הוא היה נעדר כבר יותר משנה וכנראה אנשים פשוט הניחו שהוא מת או ברח מהמדינה, אף אחד לא חיפש אותו בשלב הזה. מה עוד? השם שמצאו על כמה מהבגדים של הבן אדם היה קין. וכמובן נעשתה בדיקה ולא היה שום נעדר בשם קין. ולצ'ארלס ווב לא קראו קין, אבל היה לו גיס, כלומר האח של אשתו, שהשם שלו היה תומס קין. אז יש מצב שהבגדים האלה היו פשוט בגדים שהוא קיבל מקרוב משפחה שלו. אולי. אז אבוט חיפש ומצא קרובים חיים של צ'ארלס ווב ולרוע המזל לאף אחד מהם לא היו תמונות של הקרוב משפחה הרחוק שלהם שמת לפני שבעים שנה, זה לא סופר מפתיע, כדי לאשר שהוא נראה כמו האיש מסומרטון. אז עדיין מחפשים, ועכשיו כשהדבר הזה התפרסם אז מקווים למצוא תמונות כאלה ואז אולי נדע את זה בוודאות. אז זהו, זאת התשובה, זה הפתרון. הוא היה איש. אבל זה לא פתרון טוב, נכון? כי מי זה האיש הזה? זה לא ממש נותן שום סגירה. זה משאיר קודם כל המון שאלות פתוחות. קודם כל, מה עם רובין תומסון? לפי כל מה שידענו עד עכשיו, אז אני והמון המון אנשים אחרים הנחנו שרובין תומסון, כלומר הבן של ג'סיקה תומסון, הוא בעצם גם הבן של האיש האלמוני. זה מאוד מסתדר מהרבה בחינות. יש להם את אותה תופעה גנטית באוזניים, יש לו את החיבה המוזרה לריקוד בלט, הוא כנראה היה מאוד דומה לו בפרצוף, כך שזה נראה כמו הימור בטוח לחלוטין, כן? אני פשוט הנחתי שזה נכון. אבל לפי הגרסה החדשה הזאת, לפי התשובה הזאת - לא, אין לו שום קשר אליו. לפי בדיקות ה-DNA האלה בוודאות האיש מסומרטון לא היה האבא של רובין תומסון. וזה אומר שגם אשתו של דרק אבוט בעצמה לא קשורה לאיש הזה בכלל. אני מקווה שזה לא יפגע ביחסים שלהם. אז כל העסק הזה עם הדמיון החיצוני והאוזניים והכול - זה צירוף מקרים. זה הכול. קצת מאכזב, לא? ומה עם כל היתר? מה עם הרובאייאת עד שלמדתי התאמנתי לבטא את זה? מה עם כל התיאוריות על זה שהוא היה מרגל סובייטי? מה עם זה שלא היו לו גרביים? למה היה לו הפתק עם המילים תמאם שוד בכיס? מה הקשר בינו לבין ג'סיקה? זה לא באמת נותן תשובה לשום דבר. יכול להיות שאנחנו יודעים עכשיו מי היה האיש הזה, אבל מה היה האיש הזה? מה הסיפור שלו? איך הוא הגיע לשם? אנחנו עדיין לא יודעים. אבל אני יודע, אולי עכשיו אם זה באמת נכון, אז שזה יוביל באמת לעוד תשובות. וקודם כל צריך להגיד, אני לא יודע שזה נכון כל העניין הזה. זה התפרסם היום, ביום שאני מקליט את זה עכשיו זה התפרסם באוסטרליה שזה מה שדרק אבוט טוען. עכשיו, כמו שאמרתי אבוט נראה כמו בן אדם רציני, הראיות שלו נשמעות טוב, אבל צריך להגיד בשלב הזה המשטרה לא אישרה את הממצאים האלה, זה לא רשמי, וגם אני בעצמי לא בדקתי. אז לכו תדעו, אולי זה שטויות. אולי זה לא נכון, אולי ברגע שמישהו שאשכרה מבין ב-DNA וכאלה יבדוק את זה הוא יגיד 'תקשיבו, לא, זה פשוט לא נכון'. זה כמו ג'ק המרטש. אתם יודעים, פעם בכמה שנים יש איזה מישהו או מישהי שמפרסמים שהם פתרו את התעלומה ומצאו את הזהות של ג'ק המרטש, ומדי פעם יש כותרות כאלה בעיתונים 'נמצאה אחרי מאה ומשהו שנה נמצאה זהותו של הרוצח הסדרתי המפורסם ג'ק המרטש' וזה שטויות. זה תמיד שטויות. זה תמיד מישהו שהעלה איזושהי תיאוריה והחליט שהוא פתר את הקייס, ולא, זה סתם. אז אולי זה המצב, אולי זאת סתם איזושהי תיאוריה אחת שנשענת על כמה פרטים שנראים כאילו הם מתאימים. ואולי זאת באמת התשובה, אבל אם זה באמת סוף הסיפור - זה פשוט סוף לא משהו. איזה מין סיפור מתח זה שבסוף אומרים 'אה, מתברר שבסוף זה היה איזה איש'? אם זה הסוף, אם אנחנו לא נקבל עוד מידע חוץ מזה, אז אני בהחלט העדפתי את הסיפור הזה כשלא היה לו סוף, כשהוא היה רק מסתורין. אבל זה המצב. רציתם סוף - קיבלתם. זאת אולי התשובה. ואולי לא. ערך והפיק בהתרעה קצרה מאוד יותם לחמי, מנהלת דיגיטל הדס דרוקר, עורך ראשי רן לוי, מנהל עסקי דני תימור, אני דורון פישלר, וזהו, זה היה פשוט עדכון. רציתי לעדכן אותכם. אולי יהיה עוד. יאללה אני הולך לישון עכשיו, לילה טוב. קריין 16:35 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>איך לא להיות אפיפיור [התשובה]</title>
        <link>https://mat-mo.github.io/podtext/episodes/htshvbh/yk-l-lhyvt-pypyvr-htshvbh.html</link>
        <guid>https://mat-mo.github.io/podtext/episodes/htshvbh/yk-l-lhyvt-pypyvr-htshvbh.html</guid>
        <pubDate>8 באוגוסט 2022</pubDate>
        <description>Transcript for איך לא להיות אפיפיור [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה'... תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. דורון פישלר 01:10 כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 היי, אני דורון וזאת התשובה. קיבלתי שאלה מאלכסנדר השישי, והוא שאל: מי היה האפיפיור הכי גרוע בהיסטוריה ולמה? ונדמה לי שאלכסנדר השישי רומז למישהו. הוא יודע על איזה אפיפיור הוא רוצה שאני אדבר, אבל אני לא רוצה לדבר על אלכסנדר השישי. זה לא אומר שאני לא רוצה לדבר על אפיפיורים. אם שאלת מי היה האפיפיור הכי גרוע, אז קודם כל מה זה גרוע? היו הרבה אפיפיורים שנחשבים לרעים, היו אפיפיורים אכזריים, היו אפיפיורים מושחתים, היו כאלה שהיו פשוט גרועים במובן של לא טובים בעבודה שלהם. אבל אני רוצה לדבר על אחד מהם באופן ספציפי, אחד שהוא באופן מאוד מפתיע אקטואלי. וזה לא דבר שאני עושה בדרך כלל, כי כמו שאתם יודעים אני לא אוהב אקטואליה. אני פשוט לא אוהב להקליט דברים שהם נכונים להיום ומחר הם לא יהיו נכונים. אני לא יודע מתי אתם שומעים אותי. יכול להיות שאתם שומעים אותי היום, יכול להיות שאתם שומעים אותי מחר, יכול להיות שאתם שומעים אותי בעוד שנתיים, ואז כל מה שאני אומר הוא היסטוריה עתיקה ובטח הכל אני אמרתי לא נכון. אבל במקרה הזה אני קצת חורג מהמנהג, כי אני רוצה לדבר על משהו שהוא נכון להיום, או לפחות לחודש הזה. מאזיני ההווה לא יודעים עדיין איך הסיפור הזה נגמר, אבל מאזיני העתיד - ולא העתיד הנורא רחוק - מאזיני העתיד הקרוב ידעו. דרך אגב, היי מאזיני עתיד, תגידו סילקסונג יצא כבר? מה קורה? כמה זמן אפשר לחכות? לא משנה. בכל אופן, עכשיו ברגע זה כשאני מקליט את זה, הזמן הוא אוגוסט 2022. ואני במקרה יודע חלק מהלו"ז של האפיפיור פרנציסקוס לחודש הזה. זה לא אומר שיש לי קשרים מיוחדים בוותיקן, פשוט כשאתה אפיפיור אין לך הרבה מקום לספונטניות. האפיפיור לא קופץ ספונטנית לסוף שבוע בלונדון, התוכניות שלו מתפרסמות הרבה זמן מראש ולכן ידוע מה הוא מתכנן לעשות החודש הזה. אז לקראת סוף החודש האפיפיור פרנציסקוס הולך למנות כמה קרדינלים חדשים, ויום למחרת הוא יצא ללאקווילה, שזאת עיר קטנה בהרים לא רחוק מרומא, ושם הוא יבקר בקבר של אפיפיור קודם, אפיפיור מלפני 700 שנה - סלסטינוס החמישי. זה שהאפיפיור מבקר קבר של אפיפיור קודם לחלוק לו כבוד, בזה כמובן אין שום דבר יוצא דופן. מה שמפתיע זה שהוא בחר דווקא באפיפיור הזה. למה סלסטינוס החמישי? מה יש לפרנציסקוס לפנות זמן מסדר יומו העמוס כדי לבוא מכל האפיפיורים הקודמים בעולם לבקר דווקא את האפיפיור המת הזה? כי צריך להגיד, סלסטינוס החמישי הוא לא אפיפיור שנחשב לגדול או לטוב או לחשוב במיוחד. האמת די להפך. הוא למעשה אחד האפיפיורים הכי פחות משמעותיים אי פעם. הוא היה מעט מאוד זמן בתפקיד והיה ממש גרוע בו. האמת יש קייס לטענה שהוא, סלסטינוס החמישי, הוא האפיפיור הכי גרוע אי פעם. אז למה הוא? כנראה יש סיבה לזה. יש דבר שהופך את סלסטינוס החמישי ליוצא דופן למרות, או אולי אפילו בגלל, שהוא לא היה אפיפיור טוב, ושיהפוך אותו פתאום למשמעותי 700 שנה אחרי שהוא מת. כי סלסטינוס החמישי, הסיפור שלו עונה על השאלה החשובה - איך לא להיות אפיפיור. זאת השאלה ותכף תבוא התשובה. דורון פישלר 07:33 מי הוא הבנאדם הכי חשוב בעולם? חלק מהאנשים יגידו נשיא ארצות הברית, חלק יגידו אילון מאסק, חלק יגידו מסי, חלק יגידו אמא. לכולם יש טיעונים טובים. אבל סביר להניח שאם תעשו משאל כלל עולמי בנושא הזה, מי שיקבל הכי הרבה קולות הוא האפיפיור. כי מבחינת נוצרים קתולים אין שאלה כאן. זה האיש. כמובן לא כל האנשים בעולם נוצרים, ולא כל הנוצרים הם קתולים. יש כל מיני ענפים בנוצרות, אבל הנוצרות הקתולית היא הענף הכי גדול בנוצרות. יש יותר ממיליארד קתולים בעולם. ולפי האמונה של האנשים האלה, האיש הכי חשוב בעולם הוא כמובן ישו. אבל כל עוד הוא לא בסביבה, ממלא המקום שלו הוא הבישוף של רומא, המכונה גם פונטיפקס מקסימוס, או בקיצור האפיפיור. האיש הזה שיושב ברומא עם הבגדים הלבנים. הוא יותר חשוב מכל מלך ומכל ראש ממשלה ומכל נשיא. יהיו כאלה שיגידו אפילו יותר ממסי. האפיפיור הוא שליט של מדינה, אבל זאת הוותיקן, המדינה הכי קטנה בעולם, מדינה שהיא בגודל של בערך חצי מהספארי ברמת גן. אז מהבחינה הזאת הוא לא כזה משמעותי. אבל מבחינה דתית, רוחנית, הוא אצל הקתולים הסמכות העליונה. הרב הראשי, הפוסק הגדול. יש רק אחד כזה. בכל רגע נתון יש רק אפיפיור אחד בעולם, והוא לא נבחר לתפקיד לארבע שנים או לחמש שנים, לא יעשו בחירות בקדנציה הבאה. לא, הוא בתפקיד לנצח. או עד שהוא ימות, מה שיבוא קודם. רק כשהוא מת אז ממונה במקומו אפיפיור חדש. כלומר הוא הדבר הכי קרוב שיש לדעת הקתולים להיות מלך העולם. אז נגיד שאתם אומרים עכשיו 'וואלה, להיות אפיפיור נשמע כמו ג'וב טוב'. איך מקבלים את התפקיד הזה? אז התשובה היא שאתם פשוט צריכים להיבחר. דורון פישלר 09:39 זה הולך ככה. אחרי שהאפיפיור מת, עושים את טקסי הקבורה והפרידה והאבל, זה לוקח כמה ימים טובים. ואז ניגשים לבחירות. כל הקרדינלים מתכנסים במקום אחד כדי לבחור אפיפיור חדש. מי זה הקרדינלים? הם גם האנשים שמצביעים בבחירות האלה וגם המועמדים. קרדינלים הם בישופים, כלומר דרגה גבוהה של כומר, שיש להם גלימות אדומות שגורמות להם להיראות כאילו הם עומדים כל רגע לקפוץ מאחורי איזה פינה ולצרוח שאף אחד לא מצפה לאינקוויזיציה הספרדית. ועם הגלימה האדומה הזאת הם מקבלים גם את הזכות המיוחדת הזאת להשתתף בבחירה של האפיפיור החדש. אז הקרדינלים מתכנסים ומצביעים על מי מביניהם יהפוך להיות האפיפיור הבא. עכשיו כל אחד מהם יכול פשוט להצביע לעצמו, אבל אז לא יצא מזה שום דבר. כדי להפוך לאפיפיור צריך שמישהו יקבל רוב של לפחות שני שליש מבין הקרדינלים. אז הם מתכנסים והם מדברים והם מתפללים והם דנים והם משוחחים והם מתווכחים ואז הם מצביעים. כל אחד מהם כותב שם על פיסת נייר ושם אותה בתיבה. ואז פותחים את התיבה וסופרים את הקולות. אם אחד מהקרדינלים קיבל שני שליש מהקולות - יש לנו אפיפיור חדש. אם אף אחד לא קיבל את הרוב הזה, אז עושים את זה עוד פעם. מתווכחים, מדברים, מנהלים משא ומתן ואז מצביעים שוב. אם יש רוב יש אפיפיור. אם לא, עושים את זה עוד פעם. וככה ממשיכים עד שמישהו מקבל את הרוב הזה של שני שליש. עכשיו ברור שזאת שיטה מאוד מאוד ישנה וקצת מונוטונית. תכלס אם היו ממציאים את זה היום אז היו מכניסים באמצע משימות חסינות ומורידים את המועמדים אחד אחד שיהיה דרמטי יותר ופותחים להצבעות הקהל בבית וכל הקרדינלים היו בבגדי ים. אבל לא. המציאו את זה מזמן אז הם פשוט מצביעים. התהליך הזה יכול לקחת קצת זמן כי האמת שכמעט אף פעם לא קורה שמגיעים לרוב כבר בהצבעה הראשונה. זה לוקח כמה הצבעות עד שמתגבש איזשהו קונצנזוס. למשל כשבחרו את האפיפיור הנוכחי, נכון לרגע זה, פרנציסקוס, זה לקח חמש הצבעות ולא כולן באותו היום. כלומר הקרדינלים הצביעו, לא הגיעו לרוב, הלכו לישון, קמו בבוקר, הצביעו שוב, לא הגיעו לרוב, הצביעו שוב, ובפעם החמישית הם הגיעו לרוב של שני שליש ונבחר אפיפיור חדש. ככה זה בדרך כלל. באפיפיורים האחרונים בדרך כלל זה לוקח יומיים, בבחירות של האפיפיור שהיו ב-1958 זה לקח שלושה ימים. לעומת זאת במקרה אחר, בשנת 1268, התהליך הזה לקח שלוש שנים. העניין הוא שהתפקיד הזה של האפיפיור הוא גם מנהיג רוחני אבל הוא גם מאוד מאוד פוליטי. לאפיפיור יש הרבה כוח. בעיקר אז, כי באותו זמן האפיפיור היה גם מלך של מדינה ולא מיני פיצקי מדינונת כמו היום. אז ארצות האפיפיור היו מדינה די גדולה שמכסה חלק גדול ממה שהיום איטליה. אז הבחירות האלה הן בחירות, בחירות שבהן בוחרים ראש מדינה. ומין הסתם כל אחד רוצה שראש הממשלה יהיה מהצד שלו ולא מהצד של היריב כדי לקדם את האינטרסים שלו. ככה זה בבחירות. אז התפקיד הזה שאמור להיות ממלא מקום אלוהים על פני האדמה, וטהור ואלוהי וצדיק וחופשי מהבלי העולם הזה וכל זה, בתכלס כל המנגנון הזה שבוחר אותו הוא מאוד מושחת. מאוד. ועובד לפי אינטרסים ופוליטיקה וזה מאוד ברור שזה המצב. אז באותו זמן הקרדינלים היו מחולקים לכמה מחנות פוליטיים שחלוקים ביניהם בשאלות שבטח לא מעניינות אף אחד היום אבל אז היו מאוד חשובות. וכל אחד מהם רוצה לקדם את האינטרסים של המחנה שלו ולא את זה של היריב והם לא הסכימו להתפשר בעניין ולכן הם לא הגיעו לרוב. הצביעו והצביעו והצביעו שוב והצביעו עוד פעם וזה לא שינה את זה שהם לא מסכימים אחד עם השני. אין רוב. אף אחד לא מסכים להתפשר. התהליך הזה של ההצבעה לקח כל כך הרבה זמן שבתחילתו היו 20 קרדינלים אבל שלושה מהם מתו במהלך ההצבעה מנסיבות טבעיות ואפילו זה לא הצליח לשבור את התיקו. אבל בינתיים כל עוד הם מצביעים אין אפיפיור. אין מלך. אין ממשלה. ואתם יודעים איך זה ממשלת מעבר, הכל תקוע. שום דבר לא זז. כי אי אפשר לעשות שום דבר, אי אפשר לחוקק חוקים חשובים, אי אפשר לעשות דברים שצריך כשאין אפיפיור. וזה רק מהבחינה הפוליטית, הפרקטית. מהבחינה האמונית זה עוד יותר גרוע. כי בשביל המאמינים המצב הזה שבו אין אפיפיור הוא בלתי נסבל. המילה הזאת Pope, Papa, זה מגיע מהמילה אבא. הם קוראים לו אבא. בלי האפיפיור הם בלי אבא. אז להרבה מהקתולים אפילו לא היה מאוד אכפת אולי מכל הפוליטיקה ואולי אפילו לא אכפת להם מי יבחר, העיקר שיבחרו כבר מישהו. אבל הם לא בחרו. ולאנשים בחוץ נמאס. הם לא ידעו מה בדיוק הקרדינלים עושים שם בבזיליקה שלהם אבל הם רצו שיזדרזו עם זה. בשלב כלשהו הכניסו את הקרדינלים לכנסייה אחת, נעלו אותם בפנים ואמרו להם 'אתם לא יוצאים עד שאתם לא בוחרים אפיפיור'. וכשזה לא עזר החליטו שמהעכשיו הם הולכים לקבל רק לחם ומים. אתם רוצים לאכול טוב? תעשו טובה תיבחרו מישהו! וכשזה לא עזר התחילו לאט לאט לפרק את הגג של הכנסייה. עד שפירקו אותו לגמרי. הכנסייה הייתה בלי גג, ככה שכשזה הייתה שמש לקרדינלים היה חם. אם ירד גשם הם נרטבו. יעני אתם רוצים ללכת הביתה? תבחרו כבר מישהו! Jesus! וזה עדיין לא עזר. בסופו של דבר אחרי שלוש שנים כשהם איכשהו הצליחו להגיע לאיזושהי פשרה, הקרדינלים יצאו מהכנסייה ומתברר שהם היו שמנים כמו תמיד, כלומר כנראה היה מישהו שהבריח להם אוכל טוב פנימה, הם לא באמת אכלו לחם ומים וסביר להניח שהם לא באמת ישנו בגשם. אבל הקונספט הזה נשאר. בעקבות האירוע הזה נחקקו החוקים שהפכו את הבחירות לאפיפיור למשהו שהיום קוראים לו קונקלווה, שזה אומר נעול במפתח. כלומר הקרדינלים נכנסים לאיזה שהוא חדר, צריך לציין חדר מאוד יפה, היום הם עושים את זה בקפלה הסיסטינית בוותיקן, החדר עם התקרה הכי מפורסמת בעולם. בכל אופן הם נכנסים לשם, נועלים אותם מבחוץ, אסור להם להכניס טלפונים, אסור לתקשר עם העולם שבחוץ ונותנים להם אוכל מוגבל. כל זה כדי להפעיל עליהם לחץ שלא יחשבו שיש להם את כל הזמן שבעולם להחליט. ומכיוון שקרדינלים שם מנותקים מהעולם השיטה שלהם להודיע על זה שהם בחרו בסוף היא דרך אותות עשן. כלומר אחרי שהם מצביעים ואין הכרעה אז זורקים את כל פתקי ההצבעה לתנור ושמים שם חומר שגורם לעשן של התנור להיות שחור. וכשהם כן מגיעים לרוב ובוחרים אפיפיור, אז גם כן זורקים את הפתקים לתנור ושמים חומר שגורם לעשן להיות לבן. וכשבחוץ רואים עשן לבן יוצא מהארובה אז יודעים לפתוח את הדלתות ולשחרר אותם ולברר מי האפיפיור החדש. ומכאן מגיע הביטוי 'עד שיצא עשן לבן', מה שהופך את זה לקצת מוזר שהביטוי הזה קיים בעברית, שהיא בהגדרה שפה של אנשים שלא ממש אכפת להם מהאפיפיור, אבל לא בשפות של אנשים שכן מאמינים בזה. לא ברור לי. לא משנה. החוקים האלה לא נכנסו לתוקף במלואם מיד. החוקים לבחירת האפיפיור האמת שהם כל הזמן משתנים כי כל אחד מהם, כל אחד מהאפיפיורים יכול להוסיף ולבטל ולהחזיר ולשנות. אז כל פעם זה קצת שונה. אז בבחירות של 1292 זה לא היה המצב. לא הייתה קונקלווה וחבל, כי הקטע המעצבן הזה קרה שוב. דורון פישלר 19:01 האפיפיור ניקולס הרביעי מת והקרדינלים, בשלב הזה היו רק 12 קרדינלים, התכנסו ולא הצליחו להחליט. ובאותה תקופה האפיפיורים הגיעו מאחת משתי משפחות אצולה רומאיות יריבות. איכשהו יצא שרצף ארוך של אפיפיורים היו או ממשפחה אחת או מהשנייה. והקרדינלים, ככה יצא, היו מחולקים חצי-חצי בין המקורבים לשתי המשפחות האלה. עכשיו 11 אנשים, כי שוב אחד מהם מת בינתיים, זה ממש מעט ואולי נשמע כאילו יותר קל להגיע להסכמה בצורה כזאת כי יש פחות אנשים לשכנע. מספיק ששניים או שלושה מהם יסכימו להצביע ביחד עם הצד השני וזהו, יש רוב. אבל לא. כל אחד נשאר תקוע בצד שלו ושום ויכוח ושום טיעון לא שכנע אותם אחרת. שנתיים הם היו תקועים בלי רוב ובלי האפיפיור. ובמדינה בינתיים כאוס. ובזה אני מתכוון למהומות ברחובות, פעולות טרור, בלאגן. אנשים התחילו לכעוס. אחד האנשים שכעסו היה הנזיר פייטרו דה מורונה. דורון פישלר 20:18 פייטרו היה נזיר כמו שאתם מדמיינים נזיר. הוא נולד למשפחת איכרים ובמקום להיות חקלאי או רועה הוא הרגיש קרוב לדת והוא החליט להיות נזיר. כלומר נוצרי כמובן, קתולי כמובן, אבל לא בישוף ולא ארכיבישוף ובטח שלא קרדינל. הוא לא התעסק בפוליטיקה בכלל. הוא חי לבד במערה אי שם בהרים כשהוא מנתק את עצמו כמה שאפשר מכל הבלי העולם וגוזר על עצמו דיאטה מינימלית וחיים כמה שיותר פשוטים כדי להתרחק מהפיתויים של העולם החומרי ולהיות קרוב ככל האפשר לאל ולרוח. הוא לא היה אלמוני, הוא היה נזיר ידוע כי הייתה קהילה של נזירים שהלכה בעקבותיו אל המערות. הוא גם היה ידוע בתור נואם משלהב מאוד משכנע. הוא היה בנאדם מרשים, אבל בשלב הזה של חייו גם מאוד זקן. הוא היה בן 80 או 84, אני לא לגמרי בטוח כי אני מצאתי כל מיני דיווחים סותרים בקשר לבאיזו שנה הוא נולד. הוא לא היה צעיר בכל מקרה. ו-80 פלוס זה הרבה בכל קנה מידה, בטח שזה היה הרבה במאה ה-13 בשביל בנאדם שחי במערה וניזון מלחם ומים. אבל אפילו לבנאדם שחי כמעט מילולית מתחת לסלע, אפילו הוא שמע על העניין הזה שבחירת האפיפיור החדש תקועה, וזה הרגיז אותו מאוד. והוא החליט לעשות משהו בעניין. דורון פישלר 22:02 הוא החליט לכתוב מכתב. באמת, כי זה מה שהיה לו לעשות. הוא כתב מכתב שהיה מופנה לראש הקרדינלים. עכשיו מה בדיוק היה כתוב במכתב הזה? אנחנו לא יודעים, כי המכתב הזה לא שרד עד היום. אנחנו יודעים בערך מה הוא אמר, כלומר כנראה הוא פשוט נזף בהם באופן חמור מאוד על זה שהם לא בוחרים אפיפיור, ושהשיקולים הפוליטיים הצרים שלהם לא מאפשרים לכל העולם לקבל את המנהיג הרוחני שלו. ואוי להם שאם הם לא יבחרו הם ישרפו באש הגיהינום. כל דקה שעוברת ללא אפיפיור מקרבת אתכם אל כבשן הנצח, או משהו כזה. אני לא יודע בדיוק מה היה כתוב במכתב, אני יודע שזה היה מאוד משכנע. ראש הקרדינלים קיבל את המכתב, קרא אותו והתרשם כל כך שהוא הקריא אותו בפני הקרדינלים האחרים, ואז קיבל השראה. בא לו רעיון, ובאותו רגע הוא הכריז בקול רם: 'אני בוחר בפייטרו דה מורונה לתפקיד האפיפיור!'. עכשיו קודם כל נשאלת השאלה - מה? פייטרו דה מורונה לא היה שם. הוא אפילו לא היה קרדינל, כלומר הוא לא היה אחד המועמדים. איך אפשר בכלל לבחור בו? אז זהו, שבעצם אין שום חוק שאומר שהאפיפיור החדש צריך להיות אחד מהקרדינלים. הם כמעט תמיד בוחרים אחד מביניהם, אבל בשום מקום לא כתוב שזה חייב להיות אחד מביניהם. באופן עקרוני זה לא חייב להיות קרדינל, זה לא חייב אפילו להיות כומר. זה יכול להיות כל גבר קתולי. הם יכולים בעיקרון לצאת לרחוב, למצוא את הבנאדם הראשון שעובר ולשאול אותו: 'סליחה אדוני, אתה קתולי?', 'כן', 'אתה גבר?', 'כן', 'רוצה להיות אפיפיור?', 'טוב', 'יאללה!'. ברור שהם לא יעשו את זה אף פעם אבל אין חוק שאוסר על זה. והאמת שכבר היו מקרים שבהם בחרו אפיפיור חדש שלא היה אחד מהקרדינלים. לא הרבה מקרים כאלה. מבין 260 אפיפיורים שהיו עד היום היו בדיוק שישה שלא היו קרדינלים קודם, ככה שזה כמעט אף פעם לא קורה, אבל רק כמעט. זה יכול לקרות. והיתרון של פייטרו דה מורונה היה שהוא לא היה צד בוויכוח הפוליטי. מהבחינה הזאת הוא היה נייטרלי לגמרי. הוא ישב במערה על הר. אף אחד מהצדדים לא היה ממש נגדו, אף אחד גם לא היה בעדו באופן מיוחד, אבל בשלב הזה לא להיות נגדו היה כבר מספיק. זה היה יותר טוב מכלום. אז כשאחד מהקרדינלים פתאום נתקף השראה ואומר 'אני בוחר בפייטרו דה מורונה', אז האחרים אחד אחרי השני אמרו 'כן, גם אני!', 'וכן, גם אני!', ומהר ככל האפשר הם הצביעו ופייטרו דה מורונה נבחר ברוב קולות להיות האפיפיור החדש. למרות שהוא מעולם לא ביקש להיות אחד כזה. עכשיו למה באמת זה קרה? הסיפור הרשמי הוא כמובן שיד האלוהים מכוונת אותם ונתנה להם השראה לבחור בבנאדם הנכון. אבל יכולים להיות לזה גם הסברים אחרים. יכול להיות שאחרי שנתיים של להיות תקועים בבוץ הפוליטי הם באמת החליטו שמה שאנחנו באמת צריכים עכשיו זה מישהו מבחוץ, מישהו שלא מלוכלך בפוליטיקה, נקי וטהור שיוביל את הכנסייה לדרך חדשה. אבל אפשר לחשוב גם על מניעים אחרים שהיו להם, או לפחות לחלקם. למשל העובדה שפייטרו היה ממש זקן. אז יכול להיות שמה שהם חשבו זה - אוקיי, אז הוא יהיה האפיפיור, אבל הוא בטח לא יהיה האפיפיור להרבה זמן. אז זאת פשוט דרך למרוח עוד קצת זמן עד שנבחר את האפיפיור האמיתי במקומו ובשאיפה מישהו מהצד שלנו. אבל מה שהיו הסיבות, הוא נבחר להיות אפיפיור ולא ידע על זה. כי כמו שאמרתי, הוא לא היה שם. דורון פישלר 26:38 במאה ה-13 התקשורת לא הייתה בדיוק מה שהיא היום, ובלי אינטרנט ובלי טלפון לקח זמן עד שאנשים שמעו על דברים. גם אם משהו מאוד חשוב קרה ברומא, אף אחד בעיר אחרת לא ידע על זה עד שלא יגיע לשם איזה סוחר שמעביר ידיעות. ובטח שהעברת הודעות לנזירים שגרים במערות על הרים - שגם אם היו ממציאים כבר את הטלפון הוא עדיין לא היה מחזיק אחד כזה - זה לקח זמן. כך שעברו שבועיים עד שהאפיפיור החדש קיבל את ההודעה על זה שהוא האפיפיור החדש. וכשהוא קיבל את ההודעה - הוא ברח. כי הוא לא התכוון להיות אפיפיור. הוא כתב מכתב שבו הוא אמר תבחרו כבר, הוא לא אמר תבחרו בי. פתאום אומרים לו - אוקיי, בחרנו. אתה. אתה מילולית הנבחר. איך מתמודדים עם זה? מי שנבחר להיות אפיפיור יכול להגיד לא. מותר לו להגיד מצטער, זה לא אני. כמובן די נדיר שדבר כזה קורה כי אנשים שואפים לתפקיד הזה ובכלל אומרים לך 'רוצה להיות מלך העולם?', מי יגיד לא? אבל עדיין, זה מפחיד. זה חתיכת אחריות להפיל פתאום על בנאדם. אז הוא נבהל והוא ברח. אבל הם תפסו אותו, הוא לא רץ מאוד מהר. והם הסבירו לו וסיפרו לו על איך הוא נבחר בהשראה אלוהית שכולם כאחד צעקו את השם שלו. אין ספק שמהשמיים בחרו בו. והאם הוא עצמו לא היה זה שאמר שחייבים להפסיק כבר את תקופת הביניים הזאת ושצריך למנות אפיפיור? אם הוא יגיד לא, הוא לא אשם בדיוק בדבר שהוא האשים אותם? אז הוא אמר כן. דורון פישלר 28:51 לרוע המזל התברר שאי אפשר להיות אפיפיור מתוך מערה על הר, אז הוא נאלץ לעזוב את המערה ולעבור לעיר. אבל לא לעיר הנכונה. האפיפיור אמרנו הוא הבישוף של רומא, כל אפיפיור לפני כן הוכתר ברומא. רומא הייתה טיפה רחוקה. ובגילו המתקדם של פייטרו כל מסע הוא מסע ארוך. אז הוא הגיע עד ללאקווילה, זאת עיר קטנה ודי שולית בין ההרים שהייתה הכי קרובה פשוט למערה שלו, ושם נערך הטקס שבו הוא הוכתר לאפיפיור החדש. לטקס ההכתרה יש דיווחים שהגיעו אליו 200 אלף איש כי האפיפיור החדש זה דבר חשוב. ואם זה נכון זה פי שלושה ממספר האנשים שגרים בלאקווילה היום. לא ברור עד כמה זה היה יותר גדול ממספר האנשים שגרו בעיר הקטנה והמסכנה הזאת אז. עכשיו אחד הדברים הראשונים שהאפיפיור עושה כשהוא נכנס לתפקיד זה לבחור לעצמו שם חדש. הם לא באמת נולדים בשם גריגוריוס או פרנציסקוס או משהו כזה. כשהאפיפיור נכנס הוא בוחר לעצמו שם, בדרך כלל על שם אפיפיור קודם. פייטרו דה מורונה בחר לעצמו את השם סלסטינוס החמישי. והעובדה שטקס ההכתרה שלו לא התרחש ברומא הייתה רק הסימן הראשון לזה שהוא היה שונה מכל אפיפיור אחר לפניו. רומא הייתה המקום של הסנובים העשירים, ולאקווילה הייתה סתם מקום של פשוטי עם. ובאופן כללי הוא נראה כמו אפיפיור מהעם. הוא היה הראשון מזה הרבה זמן שלא נולד לאיזו משפחת אצולה אלא למשפחת איכרים. הוא הגיע לטקס ההכתרה של עצמו במקום באיזו כרכרה מפוארת, הוא הגיע רכוב על חמור. זה נראה טוב. זה נראה כאילו באמת מביא רוח חדשה למוסד היבש הזה. אולי למרות הכל זאת באמת הייתה ההחלטה הנכונה לבחור מישהו חיצוני, נקי, תמים, מישהו חדש שבזכותו כל הזוהמה שדבקה בכנסייה תתנקה. לא. מהר מאוד התברר שזה היה רעיון ממש ממש גרוע. דורון פישלר 31:33 פייטרו, סלסטינוס, סליחה, הוא היה אולי בנאדם טוב ונוצרי טוב וככל הנראה נזיר מצוין, אבל הוא לא היה פוליטיקאי בכלל. מה שהפך אותו לאפיפיור איום ונורא. מתברר שכוונות טובות ורצון טוב זה לא מספיק כדי להיות ראש מדינה, צריך גם לדעת לעשות את זה. כי כמו שאמרתי התפקיד שלו היה גם תפקיד רוחני-דתי ואת זה אולי הוא היה יכול לעשות. הבנאדם בהחלט הבין בכתבי הקודש והיו לו דעות מוצקות על מה אלוהים רוצה. יופי. אבל זה גם תפקיד פוליטי. הוא ראש מדינה. הוא צריך לקבל החלטות בעניינים פרקטיים, לבחור צדדים, לנווט בתככים הפוליטיים, ואלה היו דברים שהוא פשוט לא התעסק בהם עד עכשיו. כשדיברו איתו על הסכסוך בין משפחת אורסיני וקולונה והמיסוי של הפרנציסקנים או משהו - לא היה לו מושג על מה מדובר בכלל. עכשיו אף ראש מדינה בשום מקום לא באמת מבין בהכל. אף אחד לא מבין גם בכלכלה וגם בטכנולוגיה וגם ביחסי חוץ עם מאוריטניה וגם במשאבי מים. בשביל זה מנהיגים לא באמת שולטים לבד. יש להם יועצים, יש להם צוות, יש להם מומחים לכל תחום וגם לסלסטינוס היו כאלה. הוא נחת ישר לתוך כוורת רוחשת ביועצים ששמחו לספר לו מה הוא צריך לעשות. ומכיוון שלא בעצמו לא ממש הייתה דעה ברוב העניינים הוא פשוט נטה לעשות מה שאמרו לו. כלומר אם הכוונה של הקרדינלים שבחרו בו הייתה לבחור מישהו חלש שיהיה נוח להשפעה ואז הוא יגיע אליהם לרומא והם פחות או יותר ישלטו בו, זה עבד טוב מדי. הטעות שלהם הייתה שהוא היה חלש מדי ונוח להשפעה מדי ולא הספיק להגיע אפילו לרומא. לאקווילה לא נמצאת אפילו באדמות האפיפיור אלא ליד. רשמית היא שייכת לממלכת נאפולי, ולנאפולי יש מלך. והמלך של נאפולי מאוד שמח שיש לו עכשיו אפיפיור מחמד. הוא הגיע בעצמו לטקס ההכתרה וליווה את סלסטינוס עם החמור ואחר כך ייעץ לו, כלומר בגדול שלט בו כמו בובה. בהמשך הוא שכנע את סלסטינוס לעזוב את לאקווילה ולעבור לגור איתו בארמון שלו. לגור בארמון נשמע טוב. ובכלל להיות האיש הכי חשוב בעולם, יש לזה יתרונות. למי שנבחר לתפקיד הזה יש את כל מה שהוא יוכל לרצות. אתה רוצה כס זהב טהור ויהלומים - יש לך. אתה רוצה שף פרטי שיבשל לך כל יום חזיר בר צלוי או כל דבר - קיבלת. רוצה עשרת אלפים איש שיריעו את השם שלך על פני שדה וינופפו בחמניות רק תגיד. אבל הוא לא רצה את כל זה. הוא רצה את המערה שלו שבה הוא חי לבד. אז היו סעודות מלכותיות גדולות שהוא לא אכל, במקום זה הוא לקח לחם ומים. היו לו חדרים מפוארים שהוא עזב, ובמקום זה הוא בחר לגור במרתף של הארמון, בחדר חשוף ודל שנראה כמה שיותר כמו מערה. הוא ניסה איכשהו להמשיך להיות נזיר כשהוא חי באמצע ארמון מוקף בהמון אנשים. זה לא באמת עבד. כשהיה ברור שהוא פשוט לא מבין בתפקיד שלו ולא באמת יכול לבצע אותו, הוא יותר ויותר איבד עניין ופשוט נתן לדברים להתנהל בלעדיו כשהוא איכשהו מנסה להמשיך להתנזר. היו דיווחים, לא בטוח שנכונים, שהוא פשוט היה חותם על ניירות ריקים ונותן לעוזרים שלו לכתוב שם מה שהם רוצים. הוא היה בקיצור מאוד גרוע בעבודה שלו. והוא ידע את זה. וזה הציק לו. זה ייסר אותו. הבנאדם היה אפיפיור בדיחה והיה מודע לזה. ולכן הוא נתקל בבעיה שלא הרבה אנשים בהיסטוריה נתקלו בה - איך לא להיות אפיפיור? דורון פישלר 36:31 הדרך המקובלת היחידה להפסיק להיות אפיפיור הייתה למות. אבל הוא העדיף לא לעשות את זה. אז מה עוד אפשר לעשות? להתפטר? אפיפיורים לא מתפטרים. דבר כזה לא קרה. כלומר, אוקיי, ההיסטוריה של האפיפיורות היא כל כך ארוכה שיש סוג של תקדים לכל דבר. היו כבר מקרים של אפיפיורים שעזבו את התפקיד כשהם עדיין בחיים, אבל לא מרצונם החופשי. כלומר או שאילצו אותם מסיבה כלשהי או שאיימו עליהם או שהיה איזה מצב אקסטרה מיוחד. אבל שהאפיפיור פשוט יגיד 'אני הולך' וילך מרצונו החופשי בדעת צלולה - זה פשוט לא קרה. לפי החוקים אפיפיור לא יכול להתפטר, כאילו הוא הסמכות העליונה, למי הוא יגיש מכתב התפטרות? סלסטינוס התייעץ עם אנשים ויועצים ועורכי דין של דת לגבי הרעיון הזה. אחד האנשים שהוא התייעץ איתם היה קרדינל, אחד מאלה שהצביעו בשבילו, שקראו לו בנדטו קאיטני, שמאוד עודד אותו ברעיון הזה. והוא אמר לו בגדול ככה: 'זה נכון שלפי החוקים אפיפיור לא יכול לפרוש, אבל לפי החוקים לאפיפיור מותר לשנות את החוקים'. זה קורה כל הזמן. אמרנו כבר אפיפיורים כל הזמן מנחילים מנהגים חדשים ומחוקקים חוקים חדשים ומבטלים חוקים קודמים. אז זה נכון שהתפטרות של אפיפיור היא לא דבר שקורה, אבל אתה יכול לגרום לה להיות דבר שקורה על ידי כך שתעשה את זה. ברור שזאת לא הייתה דעה שכולם הסכימו עליה. היו הרבה כאלה שחשבו שדבר כזה אסור שיקרה לעולם. שאם אפיפיור יתפטר זה יביא את סוף העולם. בסדר, כל דבר אצלם מביא את סוף העולם. עדיין זה היה דבר חסר תקדים ומביש לעשות. יש אומרים שסלסטינוס שכב על מזרן הקש שלו במרתף שלו ושמע קולות שלוחשים לו: 'אתה כישלון, תתפטר... אתה כישלון, תעזוב, תתפטר...'. יש גם אומרים שהסיבה שהוא שמע את הקולות האלה היא שקאיטני התקין צינורות בקירות של החדר ככה שהוא היה יכול ללחוש מהחדר השני דברים ושהוא ישמע אותם. אבל זה רק שמועות, זה כנראה לא באמת קרה. בכל מקרה, פחות מחמישה חודשים מהרגע שבו מונה לאפיפיור, סלסטינוס החמישי הוציא צו אפיפיורי שאומר שלאפיפיור שרוצה בכך ויש לו סיבות טובות מותר לפרוש. ואז פרש. וזה היה למעשה הדבר המשמעותי היחיד שהוא עשה בתפקיד - לעזוב את התפקיד. מכיוון שלדבר הזה לא היה שום תקדים, לא היו גם נהלים. אז אם בדרך כלל אחרי שהאפיפיור עוזב את התפקיד בדרך המקובלת מחכים עשרה ימים של הלוויה ואבל וכל זה לפני שמכנסים את אסיפת הקרדינלים, אז גם הפעם, למרות שלא הייתה הלוויה, מחקו עשרה ימים וכינסו את אסיפת הקרדינלים שוב. בפעם הקודמת זה לקח להם שנתיים להחליט, הפעם זה לקח להם יום אחד. איך קרה הנס הזה? פשוט מאוד. אחד מבין הדברים שסלסטינוס הספיק לעשות בתור האפיפיור היה למנות קרדינלים חדשים. הוא מינה 12 כאלה, כלומר יותר מחצי מכל הקרדינלים עכשיו היו כאלה שהוא בעצמו מינה. וכאמור הוא היה זחית ולחית מאוד ולכן הקרדינלים שהוא מינה לא היו משני צידי המפה הפוליטית אלא מצד מאוד ספציפי. ולכן זה כנראה לא ממש מפתיע שהאפיפיור הנבחר החדש היה בנדטו קאיטני. הוא הפך לאפיפיור בוניפיציוס השמיני ושלט במשך תשע שנים והיה אחד האפיפיורים הכי חשובים ומשפיעים של אותה תקופה. עכשיו קל מאוד להגיע למסקנה שכל הסיפור הזה היה בעצם מזימה גדולה ומתוחכמת ומוצלחת של קאיטני להפוך לאפיפיור. ואנשים באמת אמרו את זה עליו. היו לו מתנגדים שטענו שהוא גנב את האפיפיורות בצורה כזאת. האם זה נכון? זה עניין לוויכוח היסטורי, אבל הטענה הזאת שהופכת אותו לנבל של הסיפור הזה די מתחזקת בגלל מה שקרה בהמשך. סלסטינוס אמרנו פרש. למעשה סלסטינוס אמר 'אני לא סלסטינוס, אני בסך הכל פייטרו', והוא תכנן פשוט לחזור למערה שלו ולחיות את שארית חייו נזיר מבודד רחוק מהעולם קרוב לאלוהים כמו פעם. אבל כמה מהתלמידים החכמים שלו אמרו לו: 'תקשיב, זה לא יעבוד, אתה לא יכול לעשות את זה. אתה לא יכול פשוט לחזור למערה. אתה עכשיו אפיפיור לשעבר. אבל אף פעם לפני כן לא היה דבר כזה אפיפיור לשעבר. והרבה מאוד אנשים לא יכירו בתואר הזה אפיפיור לשעבר. ולכן ברגע שהאפיפיור החדש יעשה משהו שיכעיס קבוצה כלשהי, וברור שהוא יעשה מתישהו משהו שיכעיס קבוצה כלשהי, אין ממש אפשרות אחרת, ברור שמה שהם יגידו זה: 'אז מה? הוא אפילו לא באמת האפיפיור. איך הוא יכול להיות האפיפיור כשהאפיפיור הקודם עדיין חי? סלסטינוס הוא האפיפיור האמיתי'. אז המצב שייווצר הוא שיהיו שני אפיפיורים, שחלק מהעם מאמין באחד מהם וחלק בשני. זה יוביל מידית לקרע בדת, זה יפצל את הקתוליות לשניים. דברים כאלה כבר קרו וככה מתחילות מלחמות. זה מאוד מסוכן. ולכן מן הסתם הדבר הראשון שהאפיפיור החדש ינסה לעשות זה לתפוס את האפיפיור לשעבר ולוודא שהוא לא מסתובב חופשי ולא חלילה ייסד פה דת חדשה'. אז פייטרו אמר: 'אבל האפיפיור החדש הוא קאיטני, הוא חבר קרוב שלי, הוא סייע לי'. אז הם אמרו לו: 'אוי אתה באמת תמים וחמוד. תברח'. אז הוא ברח. ובצדק מתברר, כי השליחים של האפיפיור החדש באמת רדפו אחריו. במקום לחזור למערה שלו הזקן הזה שלא רצה אפילו לעשות את הטיול עד לרומא עכשיו נדד מכפר לכפר. הוא הגיע לאיזה כפר דייגים קטן בחוף המזרחי של איטליה שם הוא התכוון לעלות על ספינה שתיקח אותו מעבר לים למה שהיום הוא קרואטיה. אבל יום לפני שהספינה הפליגה, או לפי גרסאות אחרות של הסיפור אחרי שהיא כבר הפליגה אבל נאלצה לחזור בגלל סערה, הם תפסו אותו. האפיפיור החדש כלא את האפיפיור לשעבר בטירה ב... מה שבוא נקרא לו בשמו: כלא. הם לא קראו לזה ככה אז אבל הוא היה מבודד מהעולם, כלוא בתוך תא וקיבל מעט מאוד אוכל. אז כלא. וממש לא הרבה ידוע על מה שקרה לו שם ומה הוא חשב ואיך הוא הרגיש. אבל יכול להיות שפייטרו דה מורונה היה די מרוצה שם. כי להיות מבודד מהעולם בתוך תא קטן עם לחם ומים היה בדיוק הקטע שלו. כנראה הוא היה מעדיף להיות באוויר הפתוח אי שם בהרים, כן, אבל יש מצב שהוא הרגיש יותר בבית בתא הכלא הזה מאשר בארמון מלא באוכל ובגדים ותככים ומזימות ופוליטיקה. פחות משנה מאוחר יותר פייטרו דה מורונה, האפיפיור לשעבר, מת בכלא. כמובן העובדה שבנאדם בן 80 פלוס במאה ה-13 מת זה לא בדיוק מפתיע. ובכל זאת יש עד היום טענות שלמעשה זה היה קאיטני שחיסל אותו, הרעיל אותו או משהו. אין שום הוכחות בנושא הזה. אבל ככה יצא מהתמונה האפיפיור לשעבר והשאיר את הכנסייה לאפיפיור החדש. בסך הכל הוא היה בתפקיד האפיפיור במשך 106 ימים ולא עשה בו שום דבר חשוב. הוא אחד האפיפיורים הכי זניחים שהיו אי פעם. אז למה הוא משנה? למה יותר מ-700 שנה מאוחר יותר פתאום הוא נהיה רלוונטי? דורון פישלר 46:51 714 שנים מאוחר יותר הייתה רעידת אדמה. השנה הייתה 2009 וזאת הייתה רעידת אדמה רצינית בלאקווילה. בניינים קרסו, אנשים נהרגו. הרבה סיוע והרבה ביקורי תנחומים זה הביא לעיר בעקבות זה, כולל ביקור של מי שהיה אז האפיפיור - בנדיקטוס ה-16. הוא ביקר באזור רעידת האדמה, הוא נאם, הוא הציע תנחומים, ובאותה הזדמנות הוא גם ביקר את הקבר של סלסטינוס החמישי שנמצא בעיר הזאת, העיר שבה הוא הוכתר לאפיפיור. הוא עצר לידו, הוא התייחד עם הקבר, והוא הסיר את הפליום שלו, שזה סוג של מין צעיף לבן בצורת Y, שזה חלק חשוב מהביגוד המיוחד של האפיפיור, והניח אותו על הקבר. זה יוצא דופן. הוא גם נשא נאום שבו הוא שיבח את סלסטינוס החמישי וסיפר על חוסר ההתפשרות שלו, ההסתפקות שלו במועט והאומץ שלו. וגם אז אנשים תהו - למה הוא? למה סלסטינוס החמישי? מה יש לו לחלוק כל כך הרבה כבוד לאפיפיור כושל וגרוע שלא עשה שום דבר חשוב? את התשובה הם קיבלו ארבע שנים מאוחר יותר, ב-2013, כשבנדיקטוס ה-16 הכריז שהוא פורש. הוא היה האפיפיור הראשון מזה 700 שנה שהתפטר. הוא השתמש בתקדים של סלסטינוס. החוק הזה שאומר שלאפיפיור מותר לפרוש. האומץ הזה שהוא דיבר עליו התברר היה האומץ לפרוש. בנדיקטוס היה בן 85 כשהוא פרש והסיבה הרשמית הייתה מסיבות רפואיות וקל מאוד להצדיק את זה. בנאדם בן 85 לא צריך לשרת בתפקיד כזה תובעני עם כזאת אחריות. בנאדם בן 85 צריך לנוח. היו שמועות על סיבות אחרות גם שהוא פרש, אבל שמועות תמיד יש. האמת היא שבנדיקטוס נכון לרגע זה עדיין בחיים, והיום כנראה כבר אין כזאת סכנה גדולה שהקיום של אפיפיור לשעבר יגרום לפיצול בדת כי הוא עדיין חי ברומא ואף אחד לא רודף אחריו או כולה אותו מנסה להרוג אותו. אחרי שהוא פרש מועצת הקרדינלים נפגשה לקונקלווה. בשלב הזה דרך אגב היו 115 קרדינלים ככה שעניין ההצבעה היה הרבה יותר מורכב. אז כמו שדיברנו כבר הם התכנסו והם הצביעו והם בחרו את האפיפיור הבא, שנכון לרגע זה הוא האפיפיור הנוכחי - פרנציסקוס. ופרנציסקוס הוא אפיפיור מאוד פופולרי. הוא נחשב למאוד צנוע, אחד הדברים הראשונים שהוא עשה זה להחליף את כס הזהב שלו בכיסא עץ פשוט. הוא גם נחשב למאוד מתקדם בתור אפיפיור, למשל העובדה שהוא מקבל להט"בים ולא חושב שזה חטא ששולח אותך ישר לגיהינום. זה לא מובן מאליו כשמדובר באפיפיור. הוא גם לא מתנגד לתורת האבולוציה, לאמצעי מניעה, כל זה בניגוד מאוד בולט לעמדה של הכנסייה הקתולית במשך מאות שנים לפניו. חוץ מזה הוא גם אוהד כדורגל. בקיצור הוא אפיפיור פופולרי. וגם הוא בן 85 היום. ומתברר שבסוף אוגוסט הנוכחי הוא מתכוון לבקר בלאקווילה בקבר של סלסטינוס החמישי. ואפילו לא הייתה שם רעידת אדמה לאחרונה. אז כמובן שברגע שהתוכניות האלה שלו פורסמו עלתה ההשערה שזה פשוט אומר שגם הוא עומד לפרוש. אני לא יודע עדיין אם זה נכון, יש מצב שאתם יודעים. אם זה נכון אז הוא האפיפיור השני ברצף שפורש, מה שיהפוך את זה פחות או יותר לסטנדרט שכבר לא חייבים למות כדי לפרוש מתפקיד האפיפיור. וזה רעיון ממש חיובי, כי מישהו שמשרת בתפקיד, כל תפקיד, עד המוות, זה פחות או יותר מבטיח שחלק מהזמן שהוא יהיה בתפקיד הוא לא יהיה הכי צלול, כי מה לעשות שנה לפני שהם מתים אנשים בדרך כלל לא בשיאם. יש סיבה לזה שבדמוקרטיות אין המון תפקידים שהם ממונים עד המוות, אז אולי פשוט עצם הרעיון של למנות מישהו לאיזשהו תפקיד עד המוות זה פשוט לא רעיון טוב כל כך וכדאי לשנות את זה. אבל בשביל זה היה צריך לנרמל את העניין שזה בסדר. זה בסדר להפסיק. אם אתם בתפקיד שלא מתאים לכם זה בסדר לפעמים להגיד די וביי. ומי שהתחיל את זה היה פייטרו דה מורונה, סלסטינוס החמישי. הוא עשה רק דבר חשוב אחד בתור האפיפיור וזה להפסיק להיות האפיפיור. אבל זה עדיין היה דבר חשוב. וזאת התשובה. דורון פישלר 52:41 אם אתם לא רוצים להיות אפיפיור אבל כן רוצים להיות מלך, אז אולי תרצו לשמוע את הפרק 'איך להיות מלך או מלכה'. ואם אתם רוצים לשמוע עוד על הוותיקן ועל נבחרת הכדורגל המפתיעה שלה אז יש את הפרק 'השלמות: כדורגל בוותיקן ועוד השלמות ותיקונים'. לצורך התחקיר לפרק הזה נעזרתי בעיקר בספר 'The Pope Who Quit' מאת ג'ון סוויני. עמוד הפייסבוק שלי הוא 'דורון פישלר נגד העולם' ואם אתם רוצים עדכונים של הרצאות שלי בכל מיני נושאים זה שם. עורך ומפיק יותם הלכמי, ייעוץ ותמיכה מורלית אביב שם טוב ובן אור הברי, מנהלת דיגיטל הדס דרוקר, עורך ראשי רן לוי, מנהל עסקי דני טימור. לי קוראים דורון פישלר ואילו הייתי האפיפיור אז הייתי קורא לעצמי רוברום פישס הראשון. ביי. לילה טוב, אתם דווקא בסדר, אתם אחלה, זרמתם, תמשיכו. קריין 53:40 לפודקאסטים נוספים של רשת 'עושים היסטוריה' ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית 'עושים היסטוריה' מחנות האפליקציות של אנדרואיד.
        ]]></content:encoded>
    </item>
    
    <item>
        <title>למה נוסעים בצד ימין? (שידור מעודכן) [התשובה]</title>
        <link>https://mat-mo.github.io/podtext/episodes/htshvbh/lmh-nvs-ym-btsd-ymyn-shydvr-m-vdkn-htshvbh.html</link>
        <guid>https://mat-mo.github.io/podtext/episodes/htshvbh/lmh-nvs-ym-btsd-ymyn-shydvr-m-vdkn-htshvbh.html</guid>
        <pubDate>22 באוגוסט 2022</pubDate>
        <description>Transcript for למה נוסעים בצד ימין? (שידור מעודכן) [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>למה לאוכל רע יש טעם טוב? (שידור חוזר) [התשובה]</title>
        <link>https://mat-mo.github.io/podtext/episodes/htshvbh/lmh-lvkl-r-ysh-t-m-tvb-shydvr-khvzr-htshvbh.html</link>
        <guid>https://mat-mo.github.io/podtext/episodes/htshvbh/lmh-lvkl-r-ysh-t-m-tvb-shydvr-khvzr-htshvbh.html</guid>
        <pubDate>5 בספטמבר 2022</pubDate>
        <description>Transcript for למה לאוכל רע יש טעם טוב? (שידור חוזר) [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר, כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה, למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:46 היי, אני דורון, זאת 'התשובה', וזה עוד אחד מהפרקים האבודים. פרקים ישנים מאוד של הפודקאסט שירדו ועכשיו עולים מחדש. למרות שבקשר לפרק הזה, אני קצת היססתי אם באמת כדאי להביא אותו מחדש, משום שהפרק הזה היו לו השלכות לגביי. העניין הוא כזה, בפרק הזה אני מדבר על פיצה, ובין השאר זו הפעם הראשונה שהזכרתי את ההשקפה שלי לגבי פיצה עם אננס. אני מתנגד לפיצה עם אננס, במקרה שאתם לא מודעים לזה. וזה חזר עוד כמה פעמים. אבל האמת שבזמן האחרון אני פחות מזכיר את ההשקפות שלי לגבי פיצה עם אננס ופיצה בכלל, כי אני לא רוצה לערב פוליטיקה בעניינים. לא, פשוט זה נהיה מין דבר כזה שאני מקבל פעם ביום הודעה ממישהו עם איזושהי בדיחה על פיצה עם אננס. כל פעם שמתפרסם איזה מם על פיצה ואננס, אז שולחים את זה אליי, כאילו שזה בדיחה פרטית איתי, אבל אני ראיתי אותם כבר. חלקם מאוד מצחיקים, כן, אני מסכים איתכם, זה אכן מצחיק. אבל אני ראיתי אותם. מה שראיתם כבר, הבדיחות על הפיצה והאננס, תאמינו לי שכבר ראיתי אותם. אז קודם כל, אתם יודעים שזה לא אני שהמצאתי את זה בכלל, נכון? כלומר, אני לא הראשון שמוחה על השילוב ההזוי של פיצה ואננס, יש כאילו זה דבר כזה שמסתובב שהרבה אנשים מתנגדים לשילוב הזה. אז זה קודם כל לא בדיחה שלי או משהו כזה, ומעבר לזה אני פשוט מיציתי כבר את העניין הזה, את רמת ההומור שאפשר לקבל מהעניין הזה. אז רק בקשה אישית, אם אתם נתקלים באינטרנט באיזושהי בדיחה ממש ממש מוצלחת שקשורה לפיצה ולאננס, בבקשה אל תשלחו אותה אליי, אוקיי? זה לא משהו אישי, אני יודע שאתם רוצים פשוט לחלוק משהו נחמד עם מישהו שמתעסק בתחום הזה, אבל באמת, אני ראיתי את זה כבר. זה בסדר, אני מסכים איתכם שזה מצחיק, אבל זה בסדר. וחוץ מזה דעתי בנושא לא השתנתה, אבל אולי אני שוקל, יכול להיות שאני מתחיל להיות טיפה יותר פתוח. בכל זאת עברו כמה שנים והיום יש יותר סובלנות לכל מיני דברים פחות מקובלים, כמו למשל פיצה עם אננס. איכס. אז אני לא אכעס עליכם אם תאכלו את זה איפשהו רחוק. בכל מקרה, זאת 'התשובה', אנחנו מיד מתחילים. דורון פישלר 06:11 היי, אני דורון פישלר וזאת 'התשובה', והנה שאלה שאופיר שאל אותי: 'היי דורון, יש לי שאלה. בתור מישהו שממש נגעל מפירות וירקות, למה יש מאכלים שממש מגעילים למרות שהם טובים, ולמה יש מאכלים כמו פיצה שממש טעימים ובכל זאת הם לא טובים? ולמה פיצה כל כך טעימה?'. למה פיצה כל כך טעימה? אחת השאלות המהותיות של החיים. אבל באמת יש הרבה סוגי אוכל, יש אוכל טעים ויש אוכל לא טעים, ודווקא האוכל הטעים הוא הרבה פעמים זה שלא כדאי לאכול. מי תכנת את זה ככה? זה מטופש, זה פשוט מטופש. אני מרגיש עירעור. האופן שבו דברים אמורים לעבוד בבירור הוא שאוכל טעים הוא אוכל טוב ואוכל לא טעים הוא אוכל מזיק. כלומר, בעולם אידיאלי כדי להצמיח שרירים ולחסל כולסטרול ולחיות יותר זמן, הייתם צריכים לאכול כל יום דונאטס עם שוקולד וכמובן פיצה. ואם אנשים היו אוכלים קימל, הם היו מתים במקום כי זה מגעיל. אבל זה לא המצב, אין צדק בעולם. למה? את מי להאשים? למי לשלוח מכתב מחאה? את מי צריך לדרוש לפטר? התשובה היא האבולוציה, זאת האבולוציה שאחראית לזה. דורון פישלר 07:27 יכול להיות שכבר שמעתם אותי מאשים אותה, את האבולוציה, בכל מיני דברים כי היא באמת אשמה בהרבה דברים. אבולוציה היא מה שהפך אותנו למה שאנחנו, ולכן גם הרבה מהמוזרויות של בני האדם, העובדה שאנחנו מהרבה בחינות מוזרים וקצת דפוקים, זה בגללה. ובאופן יותר ספציפי, זה נובע מזה שאנחנו בני האדם לא באמת מתאימים לחיים היום. האבולוציה דואגת שכל אחד יתאים לסביבה שלו, ואנחנו התפתחנו כדי להיות מתאימים להיות ציידים לקטים שמסתובבים ביער ומחפשים אוכל. האבולוציה ארגנה אותנו ככה שיהיו לנו הכי הרבה סיכויים לשרוד בתור ציידים לקטים ביער. אז כדי להבין למה אנחנו כאלה, תכירו ציידת לקטת משנת שישים אלף ושתיים עשרה לפני הספירה. קוראים לה אג. מה שאג עושה רוב היום זה לחפש אוכל. אין לה הרבה אוכל, אין לה סופרמרקט, אין לה חווה, אין לה מקום מסודר להשיג אוכל. היא פשוט מסתובבת ביער ומחפשת. וביער יש המון דברים, יש עלים, יש פטריות, יש חרקים, יש תולעים, יש פירות ויש אדמה. עכשיו אג בחורה מאוד סימפתית ומאוד אינטליגנטית אבל היא לא מאוד משכילה, אין לה אנציקלופדיה לצמחים ולחיות ואין לה גוגל שאפשר לשאול אותו דברים כאלה. אז איך היא תדע מכל הדברים האלה מה כדאי לאכול ומה לא? פשוט. האבולוציה דאגה לה לזה. דורון פישלר 08:55 היא הכניסה לאג לראש מנגנון שכשהיא אוכלת משהו טוב, משהו שיעזור לה לשרוד, היא מקבלת פרס. כלומר, המוח שלה משחרר כימיקלים כמו דופמין שפשוט גורמים לה להרגיש טוב. או במילים אחרות, זה טעים. לעומת זאת כשהיא אוכלת משהו לא מזין, משהו מזיק, המוח שלה מיד משחרר הודעה שאומרת 'איכס'. ואז היא מפסיקה לאכול אותו. יש לה תמרור מובנה במוח שהיא לא למדה, זה דבר שהיא נולדה איתו, שאומר לה מה כדאי לאכול ומה לא. לכל זה האבולוציה דאגה כי האבולוציה רוצה שאג תשרוד. עכשיו חשוב להבהיר למה אני מתכוון כשאני אומר שהאבולוציה רוצה שהיא תשרוד או שהיא בכלל רוצה משהו. האבולוציה לא באמת רוצה שום דבר וגם לא מתכננת שום דבר. לאבולוציה אין תודעה, היא לא מתכננת דברים. אבולוציה זה פשוט כינוי לתהליך שבו אלה שמתאימים שורדים ואלה שלא, לא. כלומר, מה שאני אומר בעצם זה שאג שורדת בגלל שיש לה את האינסטינקט הזה שגורם לה לאכול את מה שטוב לה. לעומת זאת לאג היה פעם חבר שקראו לו... הוא לא חבר-חבר אגב, הם היו רק ידידים, זה היה אפלטוני. בכל מקרה, אצלו היה, הוא נולד עם אינסטינקט הפוך. הוא לא אהב לאכול דברים מזינים כמו פירות ושורשים, ודווקא מאוד אהב לאכול דברים עם טעם מר כמו חול וסלעי קוורץ, ולכן הוא מת מתת תזונה. אג שורדת בגלל שיש לה את ההעדפה הזאת לטעם ומכיוון שההעדפה הזאת נמצאת בגנים שלה, היא גם הורישה אותה לילדים שלה ופיק... והם יורישו אותה לילדים שלהם וככה בסופו של דבר נוצרנו אנחנו. זאת אבולוציה, זה פשוט התהליך שבו אנשים עם התכונות שעוזרות להם לשרוד, שורדים, ואלה שלא, מתים. דורון פישלר 10:42 אז האבולוציה לימדה אותנו מה צריך לאכול. היא גורמת לדברים מסוימים להיות טעימים כי אלה דברים שאנחנו חייבים לאכול בשביל לשרוד כי יש בהם חומרים שטובים לנו. איזה חומרים? בעיקר פחמימות, סוכר, שומן ומלח. כלומר בדיוק החומרים שאתם יכולים למצוא בארוחת המבורגר וצ'יפס ומילקשייק. כלומר אלה המרכיבים העיקריים של ג'אנק פוד. בדיוק החומרים שנחשבים היום להכי לא בריאים. אבל זה לא ג'אנק, זה פשוט לא נכון להגיד שזה ג'אנק. כל החומרים האלה הם הכרחיים לחיים שלנו. אתם צריכים את זה. כל כך צריך את זה שבשביל אג זה הדבר העיקרי שהיא מחפשת. כי נכון גם ויטמין C, ויטמין B וכל אלה גם הם חשובים כן, אבל הכמות שצריך מהם כדי לחיות היא זעירה. בשביל אג לא בעיה להשיג את זה, זה נמצא בעלים. תמיד יש עלים. תלעסי קצת עלים ויש לך את הוויטמינים. אבל סוכר? סוכר זה חשוב, סוכר זה אנרגיה וזה מצרך נדיר. אין בג'ונגל הרבה דברים עם סוכר ולכן האבולוציה דאגה שסוכר יהיה הדבר הכי טעים שיש. אתם שמים את זה בפה, זה מרגיש נהדר ואתם מיד רוצים עוד. אז בכל פעם שאג רואה איזה פרי מתוק היא מיד קוטפת אותו ואוכלת אותו. ואולי זה יספיק לה, לא בטוח, כי באמת אין הרבה מזה. דורון פישלר 12:05 עכשיו פאסט-פורוורד שישים אלף ושתיים עשרה שנים קדימה ואז עוד אלפיים וקצת. אג וכל הקרובים שלה כבר לא בסביבה אבל נמצאים פה אנחנו, הצאצאים שלה. ואנחנו עדיין מאוד אוהבים שומן ומלח ועוד יותר מזה סוכר. עכשיו כבר אמרתי סוכר זה בריא, זה הכרחי, זה בריא אם אוכלים את זה בכמות הנכונה. לאכול יותר מדי ממנו זה לא בריא, וזה אגב נכון גם לגבי כל דבר אחר. כל חומר הופך לרעל אם צורכים אותו בהגזמה פראית. מים. מים זה בריא, נכון? אין ויכוח על זה שלשתות מים זה בריא. אבל אם תשתו שמונים ליטר מים תוך שעה, זה יהרוג אתכם. הכל עניין של כמות. אז בהחלט אותו הדבר נכון לגבי סוכר. בן אדם צריך סוכר בגוף רק לא יותר מדי והבעיה היא שאנחנו פשוט אוכלים את זה הרבה יותר מדי. כי היום אנחנו לא מסתובבים ביער ומלקטים זרעים ופירות. יש לנו הרבה מאיזה אוכל שאנחנו רוצים, ועל מדף אחד במסדרון של הממתקים בסופר יש יותר סוכר ממה שאג ראתה בחיים שלה. אנחנו אוכלים המון סוכר וזה לא משנה אם אתם בכלל לא אוהבים ממתקים. בכל דבר יש היום סוכר. גם דברים שאתם לא חושבים עליהם בתור מתוקים. בלחם יש סוכר, ברוטב לסלט יש סוכר, בקטשופ, המבורגר, צ'יפס, בירה, קורנפלקס, בהכל יש סוכר. כך שיכול מאוד להיות שאת הצריכה היומית המומלצת של סוכר אתם חוצים כבר בארוחת הבוקר, ואם בהמשך היום בא לכם משהו מתוק זה כבר מעל ומעבר. אנשים עם דיאטה נורמלית כן, לא גרגרנים, אוכלים כל יום פי שלושה או פי ארבעה או פי שישה סוכר ממה שהגוף צריך. וכשאוכלים באופן קבוע כל כך הרבה יותר ממה שהגוף צריך ממשהו, זה נהיה רעל. דורון פישלר 13:57 ואותו הדבר נכון לגבי שומן ולגבי מלח. אלה דברים שבג'ונגל היו מאוד מאוד נדירים אבל היום נמצאים בכל מקום. הם זמינים, הם זולים ואנחנו אוכלים אותם המון. ולמה אנחנו אוכלים אותם הרבה? כי זה טעים, כי זה עדיין גורם לנו להרגיש טוב. יש את המקום הזה במוח שנדלק בכל פעם שאנחנו אוכלים סוכר. מאז שאנשים הפסיקו פשוט ללקט אוכל והתחילו לגדל את האוכל בעצמם, מה שנקרא המהפכה החקלאית, עברו מאז בסך הכל משהו כמו שתים עשרה אלף שנה. זאת התרבות האנושית, מלשתול זרעים באדמה ועד לראות סרט בנטפליקס בטלפון הנייד בזמן שיושבים בשירותים במטוס לאוסטרליה. שתים עשרה אלף שנה. וזה הרבה זמן בשבילנו כן, אבל בשביל אבולוציה שתים עשרה אלף שנה זה כלום. תהליכים אבולוציוניים נמדדים במיליוני שנים, כמה אלפי שנים זה שום דבר. לאבולוציה לא היה זמן להתעדכן בהתפתחויות האחרונות. אז אנחנו בני האדם, אותם בני האדם מאז, למרות שהסביבה שלנו שונה לגמרי. בין השאר האבולוציה עוד לא הספיקה להתעדכן בזה שהתפריט שלנו היום לא ממש דומה למה שאכלנו פעם. המנגנון האחראי על מה כדאי לאכול במוח שלנו עדיין חושב שאנחנו ציידים לקטים ביער ולכן הוא ממשיך לתת לנו פרס בכל פעם שאנחנו אוכלים את הדברים האלה שכבר לא טובים לנו. ולכן אנחנו עדיין רוצים כל הזמן את השומן והסוכר והמלח. אז בקשר לשאלה למה אנחנו אוהבים דברים לא בריאים, זאת התשובה. הם כן בריאים, פשוט יש לנו הרבה יותר מדי מהם, ויש לנו הרבה יותר מדי מהם כי הם טעימים לנו. דורון פישלר 15:35 זה נשמע כאילו אם היינו יכולים רק לתכנת את המוח שלנו מחדש, היינו פשוט עושים את זה שהחומרים שאנחנו רוצים הם לא החומרים הלא בריאים האלה, סוכר ומלח, אלא חומרים בריאים כמו ויטמינים. וכך כולנו היינו אוכלים סלט כל היום ונהיים נורא בריאים. אבל לא, האמת היא שאפילו אם היינו יכולים לעשות את זה, זה לא באמת היה פותר את הבעיה. כי אנחנו אוכלים המון סוכר כי זה טעים לנו. עכשיו נגיד שפתאום היינו משנים את זה. פתאום לכל בני האדם החומר שמאוד טעים לנו לא היה סוכר אלא ויטמין A. פתאום לא היה לנו שום דחף מיוחד לאכול עוגיות או שוקולד או צ'יפס או הכי טוב עוגיות שוקולד צ'יפס. כל זה לא היה מזיז לנו בכלל אבל היינו מתים על גזר. הייתה הסכמה מוחלטת שגזר זה פשוט טעים. אנשים היו אומרים דברים כמו 'וואי זה הגזר החמישי שלי היום, אני יודע שזה לא טוב לי אבל אני פשוט... אני פשוט לא יכול להפסיק. אני חייב לשמור על עצמי, אני חייב לאזן את זה עם איזה שווארמה'. התוצאה הייתה שהיו מוכרים לנו גזר בכל מקום, איפה שלא הייתם מסתכלים היו דוכני גזר והיה מקגזר ומיץ גזר וילדים היו לוקחים גזר לבית הספר וכדי לשכנע אנשים לאכול דברים אחרים היו מכניסים לתוכם רסק של גזר. הייתם אוכלים המבורגר עם פיסות גזר בפנים ובבייגלה היה גזר. עכשיו כל זה אומר שהיינו בריאים יותר אם זה היה המצב? האמת שלא. משום שגם ויטמין A שנמצא בגזר אם אוכלים אותו בכמות גדולה פי עשרה מהכמות שאנחנו צריכים הוא רעיל. אז אנשים עדיין לא היו בריאים למרות שהם היו לא בריאים בצורה אחרת מכפי שהם היום. הבעיה היא שאנחנו חיים במצב שיש לנו יותר מדי ממה שאנחנו רוצים וזה לא משנה מה זה הדבר שאנחנו רוצים, ידאגו שיהיה לנו יותר מדי מזה. המנגנון הזה שנותנים לנו מתנות במוח כשאנחנו אוכלים משהו, הוא לא אומר לנו מתי להפסיק. אז בעניין השאלה השנייה למה פיצה כל כך טעימה, זאת הסיבה. פיצה זה בצק, יש בזה המון פחמימות ושומן ומלח, כל הדברים הטובים, כל הדברים שאנחנו מתוכנתים לאהוב, ולכן רוב האנשים בעולם יסכימו: פיצה זה טעים. דורון פישלר 18:05 מה שהם לא יסכימו עליו זה מה לשים על הפיצה. איזה תוספות לשים עליה. תנו לשלושה אנשים לנסות להזמין פיצה אחת עם איזה תוספות שהם רוצים וזה יכול בקלות להגיע למכות או לחישובים מתמטיים מסובכים בעניין איזה רבע של הפיצה לקשט באיזו תוספת. יש מלחמות אזרחים עקובות מדם שהתחילו מזה שאנשים לא הסכימו על התוספות של הפיצה שלהם. כי כל אחד רוצה משהו אחר, כי לכל אחד טעים משהו אחר. יש אנשים שרוצים בצל על הפיצה, יש אנשים שרוצים נקניק, יש כאלה שרוצים זיתים ויש כאלה שהכריזו על חרקירי אם זית אחד ייגע בפלח שלהם של הפיצה, אחד. יש אנשים שאוהבים אנשובי, אני, ויש כאלה שממש לא ואני יכול להבין את זה, לא כל אחד אוהב אנשובי. יש כאלה שאוהבים אננס על הפיצה ואותם אני לא מבין. אננס? על פי... אני בן אדם מאוד פתוח כן אבל צריך לשים גבולות באיזשהו מקום. אננס על פיצה? יש אנשים מוזרים בעולם. בכל אופן חוש הטעם שלנו הוא כזה ש... אננס! כאילו אננס על פיצה! כאילו מה הקשר? איך זה... לא משנה לא משנה לא משנה להירגע. צריך לקבל את השונה גם אם השונה הוא ממש מוזר. אנשים הם שונים זה מזה. אנשים שונים אוהבים לאכול דברים שונים. אבל למה בעצם? אם המוצא של כולנו מאותו כוס, למה אנשים שגדלו באותו מקום, מאותו מוצא, אוהבים לאכול דברים שונים? דורון פישלר 19:46 את הטעם אנחנו מרגישים באמצעות פקעיות הטעם שהן חיישני הטעם שיש לנו על הלשון. אבל בני אדם הם לא אותו דבר. יש לנו צבע וגובה וצורה שונה ולחלקנו יש נמשים ולחלקנו לא, וברור שגם פקעיות הטעם על הלשון שלנו הן לא אותו הדבר. בתור התחלה יש אנשים שפשוט יש להם יותר מהם. הם פשוט טועמים יותר, הם מרגישים יותר טעם מאחרים. ודווקא האנשים האלה שטועמים יותר סביר יותר שהם יאהבו דברים יותר עדינים, לא עם טעם מאוד חזק או אקסטרה מתובלים כי זה יהיה להם יותר מדי. אנשים שטועמים פחות יעדיפו דברים עם טעם חזק יותר. עכשיו מי טועם יותר ומי פחות זה עניין גנטי אבל לא רק. נעשו למשל מחקרים שמצאו שמעשנים טועמים פחות, מרגישים פחות טעם. אבל בכל אופן מי טועם יותר ומי פחות זה ממש לא הכל. תכירו את C6H5COONA קטנה. זה סוג של מולקולה כמובן וזה חומר שידוע יותר בשמו הנפוץ סודיום בנזואט, וזה חומר משהו בנזואט. סודיום בנזואט זה חומר שנמצא לנו באוכל. יש אותו באופן טבעי בתפוחים, בשזיפים, בקינמון, וחוץ מזה משתמשים בו הרבה בתור חומר משמר. ולכן בשתייה וברטבים וכאלה דברים תמצאו אותו הרבה. עכשיו בתור משהו שנמצא לנו באוכל הייתם יכולים לצפות שתהיה הסכמה לפחות על דבר בסיסי אחד: איזה טעם יש לזה. אבל לא. אין הסכמה לגבי איזה טעם יש לסודיום בנזואט. אם נותנים לאנשים לטעום סודיום בנזואט טהור, שהוא לא מעורב באוכל, יש אנשים שיגידו שהטעם שלו הוא מתוק. ויש אנשים שאומרים שהוא מלוח. ויש אנשים שאומרים שהוא מר ויש אנשים שלא מרגישים שום טעם בכלל. כל זה אותו חומר. וזה חומר שיש לנו באוכל. וזה לא החומר היחיד מהסוג הזה. יש חומרים אחרים שפשוט אנשים שונים טועמים אחרת. כשאנשים שונים אוכלים את אותו האוכל בדיוק, הם מרגישים טעם אחר. ברמה של יש אנשים שמרגישים מתוק, 'מתוק, מתוק, מתוק', ויש כאלה שמרגישים חמוץ, 'חמוץ, חמוץ, חמוץ', ויש כאלה שמרגישים אומאמי, 'אומאמי, אומאמי, אומאמי'. אחד המקרים שבהם השוני הזה באמת מורגש הוא אחד השסעים הגדולים בעם חוץ מהמאבק נגד אננס על פיצה: הוויכוח הידוע על הכוסברה. כוסברה זה תבלין שיש אנשים שאוהבים אותו ויש אנשים שלא סובלים אותו. יש אנשים שמתעבים כוסברה ומתברר שיש לזה סיבה גנטית. כי פשוט יש אנשים שמרגישים את הטעם של חומרים מסוימים בכוסברה ויש אנשים שלא. כלומר כשאתם עושים בדיקה גנטית זה יכול להגיד לכם האם אתם אוהבים כוסברה או לא. זה לא בראש זה בלשון, זה אשכרה הבדל פיזי בגוף של אנשים ששונאים כוסברה וכאלה שלא. אז כן, חלק ממה שגורם לאנשים לאהוב תוספות מסוימות על הפיצה ולא אחרות הוא פיזי, גנטי, אשכרה הטעם שהם מרגישים. אבל זה לא הכל. דורון פישלר 23:01 ולא כל מה שקשור להעדפות הטעם הוא בלשון. כי בתור התחלה הלשון שלנו, היכולת שלה לזהות טעמים היא מאוד מוגבלת. היא בעיקר מזהה חמישה דברים: מתוק, מר, חמוץ, מלוח ואומאמי. זה לא הרבה, זה לא מבחר גדול. כל היתר, כל העושר של הטעם האפשרי זה בעצם לא מגיע מהטעם אלא מהריח. בריח אנחנו יכולים להבדיל בין הרבה יותר סוגים של חומרים מה שיכול לתת לדברים תכונות הרבה יותר מגוונות ממלוח או מתוק. תנסו לטעום דברים כשהאף שלכם סתום, פתאום להרבה דברים יש בדיוק אותו טעם. יש גם את העניין של מגע, של טקסטורה, תחושה על הלשון. יש אנשים שלא אוהבים כבד נגיד, לאו דווקא בגלל הטעם אלא בגלל הטקסטורה הדוחה שלו. עכשיו מעבר לכל זה יש הרבה מזה שבאמת נמצא בראש. חלק ממה שאנשים אוהבים הם אוהבים כי זה מה שהם רגילים. אני, אם הייתם מציעים לי צרצר מטוגן על מקל, אני לא בטוח שהייתי קופץ על זה. יודעים מה? אני מוותר, אוקיי? בדיוק אכלתי חומוס לפני שבוע. אבל בסין אתם יכולים להשיג בשוק בדיוק את זה: צרצר מטוגן על מקל, וגם תולעים ונדלים ועקרבים על מקל, ואנשים מתים על זה. אני לא. אבל אני מודה אין לזה שום קשר לטעם. יכול להיות שאם הייתי אוכל סוכרייה בטעם צרצר הייתי חושב שזה מאוד טעים. זה האריזה של זה, האיך שזה נראה והקראנץ' שזה עושה כשלו כש לוקחים ביס שקצת דומה לביסלי שגורמים לי לא לרצות את זה במיוחד. אוקיי זה מגעיל, בסדר? זה מגעיל אותי. מה אני אעשה? אני יודע שזה התוויה תרבותית אבל זה מגעיל אותי. ולגועל הזה אין שום קשר לטעם, אוקיי? פשוט אני גדלתי במקום שלא מתייחס לחרקים בתור אוכל. הסינים כן, אותם זה לא מגעיל. אז הרבה מההעדפות האלה הן כן בראש. הרבה פעמים אין לאוכל שאנחנו אוהבים או לא אוהבים באמת שום קשר לטעם שלו. זה קשור למה שאנחנו רגילים, זה קשור לתרבות שגדלנו וזה קשור לאסוציאציות שזה עושה לנו, לזיכרונות שזה מעורר בנו, לתדמית שלו. יש אנשים שנורא אוהבים סוג מסוים של קולה ולא מוכנים לסבול סוג אחר כאילו 'ייאכ תרחיקו ממני את הקולה האחרת הזאת איכס'. עכשיו תכלס זה אותו דבר. זה לא שאין הבדל, אני לא בא להגיד לכם שכל המשקאות הקלים הם בדיוק אותו דבר, יש הבדל אבל הוא לא באמת כזה גדול. זה בעיקר טעם של סוכר. אתם לא באמת מעדיפים את הקולה שלכם בגלל הטעם אלא בגלל הצבע של הפחית וכל התדמית שהולכת עם זה ושמכרו לכם במשך הרבה מאוד זמן. זה גם חלק מהסיבה שיש הרבה ילדים שקשה לשכנע אותם לאכול עגבניות אבל הם מתים על קטשופ. לפעמים אנחנו אוהבים דברים בגלל שזה מזכיר לנו את סבתא שתמיד הייתה מגישה לנו בצהריים אוכל עטוף באהבה, אוכל עם טעם של חיבוק, ולאכול המרק הזה פשוט עושה לי את ההרגשה של... ולפעמים זה בגלל שאיזשהו תאגיד השקיע מיליונים בפרסומת כדי לגרום לכם לאהוב את זה. 'המרק של סבתא, אוכל עם טעם של חיבוק'. ואסוציאציות וזיכרונות זה דבר שיכול להשתנות. אז יש אנשים שלא אוהבים כוסברה ותמיד לא יאהבו כוסברה כי זה פשוט האופן שבו הלשון שלהם בנויה. ויש אנשים שממש לא סובלים זיתים על הפיצה עכשיו ויכול להיות שבעוד שנה הם בעצם כן יאהבו את זה. זה יכול להשתנות עם הזמן. אנשים שונים הם שונים זה מזה. אנשים שונים אוהבים לאכול דברים שונים. אין נכון ולא נכון חוץ מאננס על פיצה שזה בבירור לא נכון. כאילו מה עובר עליכם? אז מה הייתה השאלה? למה לאוכל רע יש טעם טוב ולמה אנשים שונים אוהבים דברים שונים? אז ככה: אוכל רע הוא לא רע, הוא טוב במידה מסוימת, רק שאנחנו אוכלים הרבה יותר מדי ממנו. האבולוציה דאגה שנאהב את זה ושכחה לשים לנו סימן מתי לעצור. ואנחנו אוהבים דברים שונים כי אנחנו אנשים שונים. חלק מזה פיזי, חלק בראש. וזה שזה בראש לא אומר שזה לא אמיתי. אתם עדיין אוהבים את מה שאתם אוהבים. זאת 'התשובה', ואם אנחנו כבר מדברים אבל על טעמים וכאלה, אז אתם מכירים את המפה הזאת של הלשון של איפה שאתם מרגישים טעמים? בואו נדבר עליה קצת אחרי ההפסקה. דורון פישלר 28:09 דיברנו קודם על הטעמים והזכרתי שהלשון שלנו, כמו שמקובל היום לחשוב, יודעת לזהות בדיוק חמישה טעמים: מתוק, חמוץ, מר, מלוח ואומאמי. אגב חריף הוא לא אחד מהם כי חריף זה לא טעם, חריף זה מזוכיזם. אומאמי לעומת זאת זה טעם שכן קיים למרות שהוא הרבה פחות מקובל, הוא תגלית יחסית חדשה ועד לא מזמן לא ידעו להגדיר מה זה ועדיין אין לזה אפילו מילה בעברית לטעם החמישי הזה אבל הוא קיים. ארבעת הטעמים הבסיסיים מתוק, חמוץ, מר ומלוח זה דברים שאנחנו מכירים כבר הרבה מאוד זמן ואתם אולי גם יודעים איפה מרגישים את הטעמים האלה כי ראיתם את המפה הזאת של הלשון. אתם מכירים את זה? מין מפת לשון שבקצה שלה כתוב מתוק ומאחורה כתוב מר ובצדדים יש חמוץ ומלוח. המפה הזאת מופיעה בהמון ספרים ויכול להיות שלמדתם עליה בבית הספר ויכול להיות שקראתם עליה באנציקלופדיה והיא לגמרי לא נכונה. לגמרי. המפה הזאת התחילה ממאמר של חוקר גרמני שקראו לו הניג שב-1901 כתב מאמר ארוך על מיפוי של הטעמים בלשון ואיזה חלק של הלשון מרגיש איזה טעם. אבל הוא לא זה שצייר את המפה. מי שצייר את המפה היה הרבה זמן אחר כך חוקר אמריקאי שקראו לו אדווין בורינג. עכשיו אדווין בורינג היה פסיכולוג מאוד חשוב ומשפיע, הוא עשה הרבה מחקרים מאוד טובים אני לא רוצה שיישמע כאילו אני מזלזל בו. ובכל זאת יש שני דברים בולטים לגביו. אחד מהם הוא השם שלו. הוא פרופסור וקוראים לו בורינג (Boring). זה שם כל כך איום ונורא לפרופסור, זה השם הכי גרוע מאז שקראו לאחד מכוכבי הלכת אורנוס. ליטרלי קוראים לו פרופסור משעמם. זה שם כל כך נורא. עדיין דרך אגב הוא היה יותר פופולרי מהחברים האחרים בפקולטה שלו: פרופסור ממלמל ופרופסור מוריד לך חצי ציון בלי סיבה. עכשיו פרופסור משעמם כתב פעם מאמר משלו שהתבסס על המאמר הגרמני שבו הוא דיבר בין השאר על החלוקה של טעמים בלשון. והוא פירש את אחד מהגרפים במאמר הגרמני והוא הפך אותו למפה. עכשיו הבעיה היא שהמאמר המקורי היה מאוד מסובך ולא ברור ובגרמנית, ולכן פרופסור משעמם קצת טעה בפירוש שלו. הוא צייר את זה כאילו כל חלק בלשון מרגיש רק טעם אחד כשהכוונה בגרף המקורי הייתה להבדלים קטנים ברגישות של החלקים השונים בלשון לטעמים שונים. לא שחלק אחד מרגיש רק מתוק וחלק אחר מרגיש רק מר. אבל מהרגע שהיה הציור הזה, המפה הזאת, חזרו והדפיסו אותה בהרבה ספרים והיא נחשבה לאיזושהי אמת למרות שהיא לא נכונה והיא מעולם לא הייתה נכונה. הרבה חוקרים כבר הפריכו את הטענה הזאת כאילו אפשר להרגיש כל טעם רק בחלק מסוים בלשון ואתם לא צריכים להיות חוקרים כדי להפריך את הטענה הזאת. פשוט תוציאו לשון ותיגעו בלימון או מלח. מרגישים את הטעם? יופי. אז כנראה שבקצה הלשון אין רק חיישני מתוק ולא תמיד צריך להאמין לכל מה שאיזה פרופסור משעמם אומר. דורון פישלר 32:42 זאת הייתה התשובה. עוד הודעות על פרקים חדשים ועל הרצאות שאני עושה אפשר למצוא בעמוד הפייסבוק 'דורון פישלר נגד העולם' ואת כל הפרקים של הפודקאסט אפשר כמובן למצוא באתר 'התשובה' בתוך אתר 'עושים היסטוריה'. תודה לאלעד מפיק ועורך התוכנית, על הייעוץ והתמיכה המורלית, וניקול המכירות, הוא המנהל העסקי שלנו, היא מנהלת הקהילות והעורך הראשי הוא רן לוי. אני דורון פישלר, להתראות. וואי עכשיו נשאר לי בפה שעות, תמיד צריך ללעוס את זה ו... צריך לבדוק איך זה נשמע. זה נשמע לי כאילו האפקט אולי היה צריך גזר יותר יבש כי זה נשמע יותר... לא יודע זה נשמע פחות פחות גזרי ממה שחשבתי שזה יהיה. What's up doc? ג'יזס הדבר הזה לא נגמר.
        ]]></content:encoded>
    </item>
    
    <item>
        <title>תעלומת הפנינה הסמואית [התשובה]</title>
        <link>https://mat-mo.github.io/podtext/episodes/htshvbh/t-lvmt-hpnynh-hsmvyt-htshvbh.html</link>
        <guid>https://mat-mo.github.io/podtext/episodes/htshvbh/t-lvmt-hpnynh-hsmvyt-htshvbh.html</guid>
        <pubDate>19 בספטמבר 2022</pubDate>
        <description>Transcript for תעלומת הפנינה הסמואית [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה... תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי זה אומר שהפרסומת הזאת נועדה לכם. דורון פישלר 01:12 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:46 היי, אני דורון פישלר, זאת התשובה, וקשה להפתיע אותי עם שאלות. באתר של התשובה ברשת עושים היסטוריה יש שם לינק לטופס לשליחת שאלות שאתם יכולים לשלוח אליי שאלות דרכו, ומספר השאלות בו חצה לא מזמן את ה-30,000. זה דרך אגב אחרי שמחקתי את השאלות שאנשים שלחו לי 500 פעם ברצף, שזו דרך מצוינת לדאוג שאני אתעלם מהשאלה שלכם. די. בקיצור, הנקודה היא שראיתי הרבה מאוד שאלות. די סביר שרוב השאלות שאתם יכולים לחשוב עליהן מישהו שאל כבר ורוב השאלות האלה מישהו כבר ענה עליהן כבר. כלומר, ברוב המקרים כל מה שאני צריך זה לחפש מי אי שם בעולם באינטרנט ענה כבר על השאלה הזו וזהו, יש לנו את התשובה. זה נדיר שאני מקבל שאלה שהיא חדשה לחלוטין. שאלה שלא רק שאני לא שמעתי את השאלה הזאת עד היום, אני די בטוח שאף אחד לא ענה על השאלה הזאת עד היום. אני לא בטוח שמישהו שאל את השאלה הזאת כבר. כי אם מישהו אי פעם הקדיש תשומת לב לשאלה הזאת זה לא הגיע לאינטרנט, כי אם אני מריץ חיפוש על השאלה הזאת בגוגל לא רק שאני לא מוצא את התשובה, אני לא מוצא אפילו את השאלה. אני לא מוצא מישהו אחר בעולם ששאל את השאלה הזאת. זאת שאלה באמת ייחודית, אבל זה קרה. שאלה מספר 29,942. שאלה אותה מגלי. דורון פישלר 04:32 מכיוון שהשאלה הזאת מאוד מאוד הפתיעה אותי, אז ישר דיברתי עם מגלי על איך היא בכלל הגיעה לשאלה הזאת. והיא סיפרה לי כזה דבר. למגלי ולבן זוג שלה נולד ילד לא מזמן, מזל טוב, ולפני שהוא נולד הם חיפשו לו שם. ושלא כמו כל האנשים שקוראים לבת שלהם מורן וכאלה, הם חיפשו שם מקורי. עכשיו, הבן זוג של מגלי, יהב, הוא לפני כמה שנים חצה את האוקיינוס השקט בטרמפים, כי זה דבר שאפשר לעשות מתברר. אני מקווה שהוא ידע איפה המגבת שלו. ומכיוון שככה הם חיפשו איזשהו שם מהאוקיינוס השקט, איזשהו שם מעניין, איזה משהו בשפה מקומית של אחד האיים או משהו כזה. אז הם חיפשו תרגום של כל מיני מילים ובין השאר הם חיפשו בסמואית, בשפה של מדינת האיים סמואה. אז היא סיפרה לי שהם בין השאר חיפשו במילון איך אומרים פנינה בסמואית. אז אני אמרתי אוקיי, נו איך? אז היא אמרה פנינה. אז אני אמרתי אוקיי, נו איך? אז היא אמרה פנינה. אז אני אמרתי מה? והיא אמרה פנינה, בסמואית זה פנינה. זאת אותה מילה כמו בעברית. והשאלה שלה אליי הייתה איך זה יכול להיות? איך אותה מילה נמצאת בשפה של אי נידח באוקיינוס השקט וגם בעברית? דורון פישלר 06:12 אוקיי, זאת שאלה מצוינת. אם זה נכון. אבל אני לא הייתי משוכנע שזה נכון. לא יכול להיות שזה נכון. קודם כל, עצם העובדה שמדובר בסמואה זה כבר צירוף מקרים משונה משום שזה היה בדיוק שזה היה בדיוק שהתעסקתי בסמואה באחד הפרקים הקודמים. סמואה, למי שלא זוכר, זאת מדינה קטנטנה של שני איים באוקיינוס השקט, בערך באמצע הדרך בין ניו זילנד להוואי. במדינה הזאת חיים מספר תושבים דומה למספר תושבים בבאר שבע, וקורים שם דברים מוזרים לפעמים, אבל על זה כבר דיברתי בפרק למה נוסעים בצד ימין. לא על זה אנחנו מדברים עכשיו. לסמואה כמו לכל מקום יש שפה. בסמואה מדברים סמואית. זו שפה עתיקה שקיימת כבר אלפי שנים, שפה שגדלה והתפתחה בנקודה באמצע האוקיינוס השקט שהיא פחות או יותר הכי רחוק מישראל שאפשר להיות על פני כדור הארץ. כלומר זה מילולית הצד ההפוך של העולם. ומגלי טוענת שהמילה פנינה בשפה הזאת היא אותה מילה כמו בעברית. אין מצב שזה נכון. אז בדקתי. אז נכנסתי לגוגל תרגום, בגוגל תרגום יש המון שפות, באמת, יש להם לא רק עברית ואנגלית וצרפתית וזה, יש להם הרבה מאוד שפות כולל סמואית, מתברר. אז חיפשתי שם איך אומרים בסמואית פנינה, ומתברר שהתשובה היא פנינה. אוקיי, זה פנינה טכנית אבל זה פרקטית אותה מילה. זאת חייבת להיות טעות במילון, כי עם כל הכבוד למילון גוגל זה כולה גוגל. לא כל מה שגוגל אומר נכון. אז צריך לבדוק גם מקורות אחרים. חיפשתי מילון אחר, חיפשתי מילון סמואי-אנגלי, גם כאלה יש, אפשר למצוא, וחיפשתי את התרגום של המילה Pearl, פנינה באנגלית, וגם שם במילון היה כתוב שהמילה בסמואית ל-Pearl היא פנינה. דורון פישלר 08:14 אוקיי, בסדר, אז זה כתוב במילון, אבל אולי זאת מילה מתה. מי אמר שזאת מילה שאנשים באמת משתמשים בה? אז חיפשתי האם הסמואים באמת משתמשים במילה פנינה. ובכן, לא רק שהם משתמשים במילה הזאת, זאת מילה נפוצה. כמה נפוצה? זאת מילה שכתובה על כל מכונית בסמואה, פעמיים. כי מתברר שלוחיות הרישוי של מכוניות בסמואה, שנוסעות בצד שמאל דרך אגב, על כולן כתוב בקטן מתחת למספר הסיסמה סמואה פנינה או לה פסיפיקה. מה זה אומר? פסיפיקה זה כמובן מלשון פסיפיק, כלומר האוקיינוס השקט. כלומר מה שכתוב שם זה סמואה פנינת האוקיינוס השקט. שזאת סיסמה של לשכת התיירות של סמואה או משהו. אז אי אפשר להגיד שהמילה פנינה לא קיימת, היא נמצאת שם בכל מקום. ויותר מזה, נכון פנינה בארץ זה לא רק מילה, זה שם, זה שם פרטי של אישה, פנינה. אותו הדבר נכון גם בסמואה. יש סמואיות שקוראים להן פנינה. למשל, שחקנית הכדורסל פנינה דוידסון. אם הייתם מבקשים ממני לתאר מישהי בשם פנינה דוידסון, אני הייתי חושב על סבתא בת 78 שעושה מין כזה 'שלום דורונצ'וק בוא תביא נשיקה לסבתא פנינה'. אבל לא. היא נשמעת ככה: 'Hi everyone, my name is Penina Davidson, I play on the New Zealand Tall Ferns'. היא סמואית בגובה מטר תשעים שיכולה לקדרר לי על הראש. אז אין מה להתווכח. זה קיים, זה נכון. המילה לפנינה בסמואית היא פנינה. אבל איך? איך הדבר הזה קרה? אוקיי, אני יודע שזאת לא שאלה שהטרידה הרבה מאוד אנשים, כן, אני למעשה די בטוח שהיא לא הטרידה אתכם בכלל עד הרגע הזה, אבל היא מטרידה אותי עכשיו. אני לא יכולתי לעשות שום דבר אחר עד שאני אמצא את התשובה לשאלה הזאת. איך פנינה הגיעה לסמואה? זאת חתיכת שאלה ותכף תבוא התשובה. דורון פישלר 11:12 אז איך פנינה הגיעה לסמואה? אני כידוע לא יודע כלום על כלום, אבל יש לי חברים שיודעים. אני יודע אל מי לפנות כדי לברר. אני יודע אל מי לפנות עם שאלות באסטרונומיה, אני יודע אל מי לפנות עם שאלות במתמטיקה, וכשיש לי שאלה על שפה אני פונה לאלירן. אלירן לוי הוא בלשן, כלומר מומחה לשפות, והוא יודע שפות שמעט מאוד אנשים בארץ מכירים. הוא מומחה לשפות מאינדונזיה, למשל. אז כשאני מדבר בפודקאסט על משהו במלאית, השפה של מלזיה, הוא זה שמתקן אותי אם ביטאתי את זה לא נכון. אז אם יש מישהו בעולם שידע על קשר בין עברית וסמואית, זה הוא. אז התקשרתי לאלירן ושאלתי אותו אם הוא יודע איך אומרים בסמואית פנינה. והוא אמר לא, איך? אז אני אמרתי פנינה. אז הוא אמר כן פנינה, איך אומרים את זה? אמרתי פנינה. אז הוא אמר רגע, המילה בסמואית לפנינה היא פנינה? ואני אמרתי כן. אז הוא אמר למה? ואני אמרתי אני לא יודע. ואז שנינו צרחנו ביחד במשך איזה שתי דקות. אז אפילו אלירן לא היה יכול לתת לי תשובה לשאלה הזאת. אבל הוא כן הסביר לי קצת על איך לחקור את הנושא. אלירן לוי 12:47 דבר ראשון, העובדה שיש מילים דומות או זהות בשתי שפות שונות זה דבר שקורה המון, כמובן, ובדרך כלל זה פשוט מעיד על זה שהשפות האלה קרובות אחת לשנייה. למשל, בעברית ובערבית יש המון מילים דומות. אבא, אמא, בן ובת זה בערבית אבּ, אוּם, איבּן ובינת. לא צריך להיות בלשן גאון כדי לשמוע את הדמיון פה. בערבית כלב זה כאלבּ, גמל זה ג'מאל, נמר זה נימר. זה מאוד דומה וכל זה ידוע וצפוי, פשוט משום שהשפות האלה הן קרובות משפחה. הן שתיהן שפות שמיות שהתפתחו מתוך אב קדמון משותף, הן שפות שקרובות גיאוגרפית לכן הן משפיעות אחת לשנייה, הן שפות קרובות. אותו דבר נכון לגבי שפות כמו איטלקית וספרדית או רוסית ופולנית שהרבה פעמים נשמעות דומות אחת לשנייה. דורון פישלר 13:48 אבל מאוד מאוד קשה להאמין שעברית וסמואית הן שפות קרובות, כי הן לא. הן מאוד מאוד רחוקות. הן נוצרו במקומות הכי רחוקים שיכול להיות. ויהודים לאורך רוב ההיסטוריה לא שמעו אפילו על זה שסמואים קיימים ולהפך. אבל הנה עובדה, יש מילה אחת שהיא אותו דבר. אז רגע, אולי אנחנו הוכחנו כאן בעצם שהסמואים הם בעצם צאצאי עשרת השבטים האבודים? הם נדדו לאוקיינוס השקט וואו איזה תגלית פה. לא, אוקיי, שניה לפני שקופצים למסקנה כזאת, לא. זה שיש מילה אחת שהיא דומה לא מוכיח שהשפות האלה הן קרובות. צריך למצוא עוד קרבה ביניהן. וחוץ מהמילה הזאת, עברית לא דומה לסמואית בכלל. המילים לאבא, אמא, בן ובת בסמואית הן טמה, טינה, אטליאי ואפפינה. לא, זה לא נשמע ממש דומה. דורון פישלר 14:56 אפשרות אחרת להסביר למה בשפות שונות יהיו מילים דומות היא אם אלה מילים חדשות. למשל המילה לטלפון בסמואית היא טלפוני. מדהים, לא? כן, אבל צריך לזכור שהמילה לטלפון גם באנגלית היא טלפון, וגם בצרפתית וגם בדנית ובאזרבייג'נית ולמעשה כמעט בכל שפה בעולם המילה לטלפון היא טלפון או משהו מאוד מאוד דומה. למה זה ככה? פשוט, כי באף אחת מהשפות האלה לא הייתה מילה לטלפון במקור. שפות עתיקות לא פיתחו מילה לטלפון, לא מוזכר טלפון בתנ"ך. זאת המצאה חדשה יחסית כמובן, והמצאות חדשות בדרך כלל מגיעות לכל שפה ביחד עם המילה שלהן. הנה דבר חדש, קוראים לו טלפון. אנחנו לא נשב עכשיו ונמציא לו שם אחר רק כדי לעשות דווקא. לכן גם המילה לאינטרנט למשל כמעט בכל שפה בעולם היא אינטרנט. זה פשוט איך שקוראים לזה. בעברית אגב האקדמיה ללשון טוענת שהמילה לאינטרנט היא מרשתת, אבל אנחנו לא מקשיבים לאקדמיה ללשון כי הם נודניקים. אז אם פנינה היא מילה חדשה יכול להיות שהיא נכנסה לכמה שפות במקביל וזה מסביר למה היא אותו הדבר. אז האם פנינה היא מילה חדשה? פנינה זה לא דבר חדש. פנינה זה הדבר העגול היפה הזה שלפעמים גדל בתוך צדפות. ובני אדם יודעים על פנינים ומשתמשים בהם בתור תכשיטים כבר אלפי שנים. אבל אולי המילה פנינה היא חדשה? לפני שנברר איך פנינה הגיעה לסמואה, בואו נראה מאיפה היא הגיעה לעברית. פנינים מוזכרות בתנ"ך, מתברר. כמה פעמים. פעם אחת מוזכרת אישה בשם פנינה, וכמה פעמים אחרות מוזכרות פנינים תמיד במין משלים כאלה בתור משהו יקר. בפסוקים כמו 'כי טובה חכמה מפנינים'. ברור שפנינים זה דבר יקר, אתה לא היית אומר כי טובה חכמה מחסה. או 'אשת חיל מי ימצא ורחוק מפנינים מכרה'. אוקיי, אבל האמת היא שאנחנו לא באמת יודעים מה המילה הזאת אומרת. ברור מההקשר שזה משהו יקר, כלומר סוג של אבן יקרה או משהו כזה, אבל לא כתוב שם בשום נקודה שפנינים זה דבר שמוצאים בתוך צדפה. יכול להיות שבתנ"ך כשהם אמרו פנינה הם התכוונו למה שאנחנו קוראים לו יהלום או טופז או משהו כזה. אבל הרבה פרשנים מזהים את המילה פנינה עם מרגלית, שזאת מילה אחרת לדבר היפה הזה שמוצאים בצדפות. רש"י טען כך בין השאר והוא חי לפני אלף שנה כמעט, הרבה לפני שיהודים או נוצרים כלשהם ידעו שסמואה קיימת. ובעברית המודרנית כבר היה לגמרי ברור שפנינה זאת פנינה. אז לא, זאת לא מילה חדשה שהגיעה במקביל לכמה שפות. דורון פישלר 18:16 אז איך עוד אפשר להסביר את זה? יש עוד הסבר אפשרי אחד לזה שפנינה בעברית ובסמואית זה אותו דבר שאנחנו צריכים לשקול. וזה שאין שום הסבר, שזה פשוט צירוף מקרים. זה יכול להיות. כאן המקום לדבר על הכלב האוסטרלי. באוסטרליה יש הרבה שפות שונות. אוסטרליה להבדיל מסמואה למשל היא לא אי קטן, היא מקום מאוד מאוד גדול ולכן האבוריג'ינים תושבי אוסטרליה המקוריים שחיו שם, הם חיו בהרבה קבוצות שונות שהיו הרבה שבטים שהיו להם הרבה שפות שונות. אחת מהשפות האלה הייתה שפה שנקראה מבאברם, אני חושב שככה אומרים את זה, והסיבה שאני משתמש בלשון עבר כדי לתאר אותה זה שהשפה הזאת מתה, היא למעשה נכחדה כבר, כלומר לא נשארו שום דוברי מבאברם בעולם. קצת לפני שהיא נכחדה היה חוקר שפות אחד, בלשן אחד שחיפש דובר ילידי של השפה הזאת כדי להספיק לתעד אותה לפני שהיא נעלמת לגמרי. והוא באמת מצא אחד כזה. אז הבלשן ישב איתו וביקש תרגום להרבה מילים, איך אומרים את זה, איך אומרים את זה, איך אומרים את זה. אחת המילים הראשונות שהוא הציע הייתה מילה מאוד בסיסית, אחת המילים שילדים לומדים להגיד ולכתוב - Dog, כלב. אז הבלשן שאל איך אומרים בשפה הזאת Dog. אז הדובר אמר Dog. אז הבלשן אמר כן. אז הדובר אמר מה כן. אז הבלשן אמר איך אומרים את זה. והדובר אמר את מה. אז הבלשן אמר Dog. אז הדובר אמר Dog. אז הבלשן אמר המילה במבאברם לכלב היא Dog? הוא היה בטוח שהוא התבלבל או משהו, אבל מתברר שכן. המילה לכלב בשפה אוסטרלית נדירה שאין לה שום קשר לאנגלית היא Dog. למה? סתם, צירוף מקרים. כי יש בעולם אלפי שפות ויש בהן מיליוני מילים והגיוני שמבין כל המילים האלה יהיו שתי שפות שבהן מילה אחת תהיה במקרה לגמרי אותו דבר. דברים כאלה קורים, מתברר. יש עוד דוגמאות לזה. למשל המילה קיאק, כשאתם יוצאים לשיט קיאקים בירדן אתם עושים את זה בקיאק. סירת משוטים קטנטנה עם מקום לבנאדם אחד ומשוט אחד וגם זה בקושי. לעומת זאת על נהר הבוספורוס בטורקיה יכול להיות שתתקלו בסוג אחר של סירה, סירת דייג טורקית מסורתית שהיא ארוכה מאוד ויש בה מקום להרבה אנשים ולהרבה משוטים וקוראים לה קאיק. אז קיאק וקאיק הן שתי מילים מאוד דומות והמשמעות של שתיהן היא די דומה, שתיהן זה סוג של סירה עם משוטים. אז מן הסתם הייתם מניחים שהמילים האלה קשורות, הן קרובות אחת לשנייה, והייתם טועים. כי אין שום קשר בין קיאק לקאיק. המקור של המילה קיאק הוא בשפה של אינואיטים, האנשים שחיים בצפון הרחוק והקר מאוד של אמריקה, הם המציאו את הקיאק. קאיק מגיע מטורקית עתיקה. ולא, הטורקים והאינואיטים לא נפגשו אף פעם. המקור של שתי המילים האלה שונה לחלוטין, הן התפתחו בשפות שונות בשני מקומות שונים בעולם לגמרי במקרה. הן מילים דומות שיש להן משמעות דומה, זה צירוף מקרים. ומקרים כאלה הם בדיוק הסיבה שחוקרי שפות צריכים מאוד להיזהר ולא לקפוץ למסקנות מיד כשהם מוצאים מילה דומה בשתי שפות. למרות שזה מאוד מפתה להגיד אוי רגע זה אותו דבר, הטורקים גילו את אמריקה לפני כולם, לא. אז אולי הסיבה שפנינה היא אותו דבר בעברית ובסמואית היא שאין שום סיבה. זה פשוט במקרה יצא כך. דורון פישלר 22:35 אז זאת התשובה? יש כזאת תעלומה מרתקת והתשובה היא סתם כי ככה יצא? לא, אני לא מסכים לזה. אני הולך לחפש עוד. אוקיי, אני יודע מתי הפנינה הגיעה לעברית. ממתי בסמואית? אני יודע שהיא קיימת בגוגל תרגום, במילונים מודרניים, אבל מה עם מילונים ישנים? בואו נראה מתי המילה הזאת הגיעה לסמואה. אז אני ואלירן חיפשנו את המילון הכי ישן שיש לסמואית ומצאנו. מצאנו את המילון האנגלי-סמואי סמואי-אנגלי הראשון שפורסם אי פעם. אני צריך אולי להוסיף דרך אגב שכשאני מדבר על לחפש ספרים עתיקים אני לא מתכוון שטסתי לסמואה והגעתי לספרייה המרכזית שם ושוטטתי שם במרתף בין כרכים מעלה אבק, לצערי לא, זה נשמע ממש ממש כיף אבל לא. עשיתי את זה מהבית, פשוט יש מאגרים של המון ספרים ישנים באינטרנט שפשוט אפשר להשיג ולקרוא. אז מצאנו מילון מאוד ישן, המילון הראשון מאנגלית וסמואית ולהפך, הוא פורסם ב-1862. כתב אותו ג'ורג' פראט. קרוב של כריס אולי. וזה מילון מאוד מעניין. קודם כל אני ציפיתי שזה יהיה כתוב באנגלית ובכתב הסמואי, אבל זה לא. מתברר שאין כתב סמואי, פשוט אין דבר כזה, לא קיים. הסמואים לא המציאו את הכתב. הייתה להם שפה שמדברים אבל לא כותבים, ולכן כשהאיש הזה פראט כתב איך הם אומרים את המילים שהם אומרים, הוא כתב את זה באנגלית, כלומר באותיות רומיות, אותיות שאנחנו מכירים בתור אותיות אנגליות A B C וככה הם כותבים עד היום. דורון פישלר 24:41 היום סמואית היא גם שפה כתובה, יש ספרים בסמואית אבל כותבים אותה באותיות אנגליות, אין להם אותיות אחרות. חוץ מזה זה מילון שמעניין לראות מה יש בו ומה אין בו. כי לא את כל המילים שאנחנו מכירים יש בו. למשל איך אומרים בסמואית רכבת? התשובה היא שלא אומרים בסמואית רכבת. כי לא היו רכבות בסמואה, הם לא ידעו מה זה, אז מן הסתם לא הייתה מילה בשפה שלהם לדבר שלא קיים. מה שיותר מדהים, אין להם מילה לגלגל. לסמואים לא היו גלגלים, ולא רק הם, כל הפולינזים, כל התרבויות של האוקיינוס השקט הם שטו מאי לאי, הם כבשו, הם היו מדהימים ולא היו להם גלגלים. גם דלתות לא דרך אגב. יש נושאים שבהם יש להם הרבה מאוד מילים. במילון הזה יש הרבה מילים שקשורות לדייג. בסמואית יש מילה מתברר שהמשמעות שלה היא לדוג עם רשת ויש להם מילה שהמשמעות שלה היא לדוג עם צלצל. יש להם מילה ללדוג כשהשמש גבוהה בשמים ויש להם מילה ללדוג בלילה. יש להם מילה לצאת לים במטרה לדוג ויש להם מילה שהמשמעות שלה היא לחזור מדייג בלי שום דג. המילה דרך אגב היא טאופוּאָה, מילה מאוד שימושית אני חושב. כאילו בטח קורה לכם לפעמים שאתם מרגישים שהשקעתם כל כך הרבה במשהו ובסוף טאופוּאָה. חוץ מזה כמובן יש להם גם המון המון שמות שונים לדגים. דגים שפראט לא ידע להבדיל ביניהם, הוא לא ידע להגיד איך קוראים לכל דג באנגלית או אם בכלל יש לו שם באנגלית ולכן יש שם המון המון מילים שונות שהתרגום של כולן הוא סוג של דג. עכשיו, במילון הזה, אם מחפשים איך אומרים Pearl, פנינה בסמואית, לא מוצאים כלום. זה לא מופיע בחלק הראשי של המילון. אבל בסוף של המילון, אחרי הרשימה הראשית הארוכה של המילים, יש נספח. רשימה הרבה יותר קצרה של רק שני עמודים שהיא רשימה של מילים שהן לא טכנית בסמואית, המקור שלהן הוא בשפות אחרות אבל המחבר כותב הן התקבלו בסמואית מדוברת פחות או יותר. איזה מין מילים? למשל שמות של חודשים. איך אומרים בסמואית אפריל? אפרילה. אוקטובר זה אוקטופה. זה סמואיזציה של המילה באנגלית. אפשר להבין מיד למשל שסמואית היא אחת השפות שבהן אין הברות סגורות, אין הברה שמסתיימת בעיצור. כל ההברות פתוחות. כמו באיטלקית נגיד שלא אומרים ישראל אלא איזראלה. אז בסמואית א-פ-ר-י-ל הפך לא-פ-ר-י-ל-ה. יש גם קולות שלא קיימים בסמואית. הצליל בּ' לא קיים שם ולכן כל פעם שהוא מופיע במילה הופכים אותו ל-פּ' או פ', אבל זה פשוט עיבוד של מילים בשפות אחרות. למשל פיל. פיל בסמואית אומרים אלפאנה. אין פילים בסמואה לכן לא הייתה להם בשפה מילה לפיל אבל כשהם שמעו על פילים הם קראו להם פשוט Elephant אבל בסמואית זה יוצא אלפאנה. עוד מילה כזו זה המילה חצי דולר בסמואית שזה אפתלה. למה? כי חצי דולר זה Half a Dollar. אפתלה. ובין כל המילים האלה ישנה המילה פנינה. זה המילון הסמואי-אנגלי הראשון ומופיעה בו המילה פנינה אבל לא בתור מילה בסמואית אלא בתור מילה שהגיעה משפה אחרת. והשפה הזאת לפי מה שכתוב במילון הזה היא עברית. וואלה. דורון פישלר 30:02 כתוב שם שהמקור של המילה פנינה הוא עברית. וואלה. אז אם אנחנו מקבלים את המילה של המילון הזה הוא אומר במפורש זה מגיע מעברית. זאת תשובה אבל זה כמובן מעלה שאלות אחרות, שתי שאלות בעיקר. שאלה ראשונה, לא הייתה להם מילה לפנינה? כאילו ברור למה בסמואה לא הייתה מילה לפיל, אבל בתור אנשים שמבינים כל כך הרבה בדגים ובדברים שמגיעים מהים היה אפשר לצפות שפנינים יהיו דבר שהם מכירים, נכון? הרבה יותר ממה שמכירים אותם בישראל למשל, מי שולה פנינים בישראל? זה מוזר. אבל האמת שחיפשתי לברר את העניין הזה וככל שמצאתי לא, הם לא שלו פנינים בסמואה. זה נכון שבאים אחרים באוקיינוס השקט בטונגה ובמקומות מסוימים באינדונזיה אז יש שם שולי פנינים, יש שם תעשייה שלמה של פנינים אבל בסמואה לא. עושה רושם שהם אף פעם לא התעניינו בפנינים או שפשוט באזור שלהם אף פעם לא היו צדפות מהסוג שמייצר פנינים. אני לא יודע, כנראה הסמואים המקוריים לא ידעו על פנינים ולא הייתה להם מילה לפנינה. השאלה השנייה, אוקיי בסדר, אז המילה פנינה היא תוספת מאוחרת לשפה הסמואית, אבל למה מעברית? מכל השפות בעולם. אז אולי זה בכל זאת מקרי? אולי ההוא שכתב את המילון פשוט לא ידע על מה הוא מדבר? כי אם אני הייתי שומע את המילה פנינה בשפה שאני לא מכיר גם אני הייתי מניח שזה מגיע מעברית. אבל שוב אולי זה התפתח במקרה. אז בואו נראה אם יש עוד כאלה ברשימה הזאת של מילים שהגיעו משפות אחרות, בואו נראה אם יש שם עוד מילים שהגיעו מעברית. מתברר שיש, יש כאלה. למשל איך אומרים בסמואית עקרב? התשובה היא אקרבה. אוקיי, זה לא צירוף מקרים. זה לא יכול להיות. מילה אחת דומה זה דבר אחד אבל גם פנינה וגם אקרבה? לא, זה לא מקרי. יש השפעה של עברית על סמואית. אבל איך? דורון פישלר 32:30 בשלב הזה אני כבר באמת לא ידעתי מה עוד אפשר לעשות. אני הרצתי חיפוש על מאמרים אקדמיים על כל דבר שכולל את המילים סמואה ופנינה ומצאתי משהו קטן בכתב עת לאנתרופולוגיה משנת 1924. יש שם מאמר על המילה פנינה בכל מיני שפות וסמואה מוזכרת בו במשפט אחד בדיוק. כתוב שם שהמתרגמים של התנ"ך הביאו את המילה הזאת לסמואה. כן? אוקיי, זה משהו. זה איזשהו ליד ששווה לבדוק. אז בשביל זה אני צריך תרגום של התנ"ך לסמואית. אז מצאתי אחד כזה ועכשיו יש לי תנ"ך בסמואית. מה אני אעשה איתו עכשיו? אני לא מדבר סמואית. קודם כל אז חיפשתי ומצאתי כן, המילה פנינה באמת מופיעה בתנ"ך בסמואית אבל מופיעות פה גם המון המון מילים אחרות. מה אני אעשה איתן? טוב בואו נתחיל מהתחלה. 'נפאיה אלה אטואה ללאגי מלאלולאגי אילא אמאטאגה'. מה שאמרתי עכשיו זה בראשית ברא אלוהים את השמים ואת הארץ בסמואית. וזה מעניין כי יש פה לאגי ולאלו-לאגי. מה הקטע? פשוט לאגי בסמואית זה שמים ולאלו-לאגי זה אומר העולם. רק שהמילה לאלו לבד היא אומרת מתחת. זאת אומרת המילה לעולם היא מתחת לשמים. זה מגניב. אבל אוקיי אני לא באמת הולך לקרוא פה את כל התנ"ך בסמואית נכון? אז מה עושים עכשיו? אם יש פה עוד מילים בעברית באמת אז איך אני אמצא אותן? אולי כמו רכבות ופילים, אני צריך למצוא מילים של דברים שאין בסמואה. אז חיות. נלך על חיות. יש הרבה חיות בארץ שאין בסמואה. איפה יש חיות בתנ"ך? אני לא מבין הרבה בתנ"ך אבל אני עשיתי בכיתה ד' נושא אישי על העטלף ואני זוכר את האזכור הכמעט יחיד של עטלפים בתנ"ך זה בדברים י"ד. הפסוק הוא 'והאנפה למינה והדוכיפת והעטלף'. ובאופן כללי בפרק הזה בדברים י"ד יש הרבה מאוד שמות של חיות כי הפרק הזה הוא פרק שעוסק בכשרות. זאת רשימה של איזה חיות מותר לאכול ואיזה אסור לאכול. כמובן הרעיון של לא לאכול חיות בכלל לא ממש עלה על דעתם של אף אחד. אבל כל הפרק הזה מלא מלא בחיות. אז אוקיי, אז ניקח את הפרק הזה ונראה איך מתרגמים אותו לסמואית. אז הפסוק הזה 'והחסידה והאנפה למינה והדוכיפת והעטלף' מתורגם לסמואית ככה: 'מלא כסיטה, מלא מטוּאוּ, מלא תוקפיטי, מלא פאעאה'. יופי. בואו נראה את זה אחד אחד. המילה הראשונה פה זה החסידה שזה בסמואית כסיטה. חסידה זה כסיטה בסמואית? ודוכיפת זה תוקפיטי? זה סוג של דומה. בואו אני אנסה עוד פסוק. 'ואת בת היענה ואת התחמס ואת השחף'. מה זה תחמס? גם אני לא יודע מה זה תחמס. בכל אופן התרגום של זה הוא 'או לה יאענה'. המילה לבת יענה בסמואית היא יאענה. ונץ זה נסה. ויש עוד: צבי זה סבי, ושפן זה ספאני, וינשוף זה אינספּואה, ותנשמת זה תניסאמיתי. חצי מהפרק הזה כתוב בעברית! אלה פשוט מילים בעברית שפשוט מועתקות לסמואית. אוקיי, מי אחראי לזה? מי תרגם את זה? אני רוצה עכשיו לדעת מי תרגם את התנ"ך הזה לסמואית. אז בואו נראה. התרגום הראשון של התנ"ך לסמואית פורסם ב-1860 ותרגם אותו ג'ורג' פראט. אני מכיר את השם הזה. זה לא אותו אחד שכתב את המילון? אוקיי רגע, מי זה ג'ורג' פראט ומה הסיפור שלו? אוקיי אז ג'ורג' פראט היה מיסיונר בריטי שמתברר שהוא נסע לסמואה כשעדיין מעט מאוד אנשים ידעו משהו על סמואה והוא בילה שם הרבה מאוד זמן בהיכרות עם התושבים ועם השפה. הוא גר 40 שנה בסמואה והוא היה מהראשונים שתיעדו את השפה הזאת. וכן, הוא היה זה שכתב את המילון האנגלי-סמואי הראשון ועוד לפני זה הוא היה אחראי על הפרויקט של לתרגם את התנ"ך לסמואית. ועוד פרט בקשר לג'ורג' פראט - הוא ידע עברית. האמת היא שנראה כאילו הוא קצת משוויץ בזה שהוא יודע עברית כי הוא קצת מתלהב מזה מדי. בהקדמה למילון יש לו מין מאמר שהוא כותב שמערכת הפעלים בסמואית למעשה דומה לבניינים בעברית: פיעל, פועל והתפעל. ועל זה אנשים שאשכרה מבינים בזה, כלומר אלירן, אומרים שהוא פשוט מקשקש שטויות וזה ממש ממש לא דומה. ובאופן כללי נראה כאילו פראט קצת אובססיבי בלמצוא דמיון בין הסמואים לבין העברים. הוא כתב רשימה של נקודות דמיון, הסמואים דומים לעברים, אולי גם הוא חשב שהם עשרת השבטים וזה, ורובם דברים מאוד מאוד קלושים. אבל כן, האיש ידע לפחות ברמה מסוימת עברית. אז מתברר שכשג'ורג' פראט התיישב לתרגם את התנ"ך לסמואית, הוא לא תרגם אותו מאנגלית, הוא תרגם אותו מעברית. ובכל מקום שבו הוא נתקל במילה שפשוט לא קיימת בסמואית כי הם אף פעם לא פגשו כזה דבר, הוא לקח את המילה העברית ופשוט כתב אותה באופן כזה שסמואים יכולים לבטא אותה. אז רוב המילים האלה פשוט נשארו בתנ"ך הסמואי וכנראה לאף אחד לא באמת אכפת, כי מה אכפת לסמואי הממוצע מדוכיפת. אבל כמה מהמילים האלה באמת נכנסו לשימוש, הם באמת הפכו לחלק מהשפה הסמואית. וזה כולל את המילה אקרבה וזה כולל את המילה פנינה. אז השאלה הייתה למה המילה פנינה בסמואית זהה למילה בעברית? התשובה היא שהמילה פנינה בסמואית היא המילה פנינה בעברית. וזה בגלל ג'ורג' פראט, הבנאדם שתרגם את התנ"ך לסמואית וקצת אחר כך כתב את המילון הסמואי-אנגלי וכלל בו מילים זרות שנמצאות בשימוש בסמואית ושכח לציין שזה היה הוא שהביא לשם את המילים האלה. לא שיא היושרה המקצועית מצדו. עכשיו, האם אני בטוח בזה? האם אני יכול עכשיו לשבת ולכתוב מאמר בבלשנות שמצהיר שג'ורג' פראט הוא הסיבה שפנינה זה אותו דבר בעברית ובסמואית? לא. האמת היא שאין לי הוכחות מוצקות לזה. למאמר מדעי זה לא מספיק. זאת השערה שאני בניתי מעדויות חלקיות ונסיבתיות וממאמרים עתיקים וספרים עתיקים עוד יותר ובלי לדעת סמואית ובלי לבקר בסמואה, למרות שעכשיו אני ממש ממש רוצה. אז לומר את זה באופן נחרץ ועובדתי אני לא יכול, אבל תסכימו איתי שזה בהחלט נשמע כמו ההסבר הכי סביר לתעלומה הבלשנית הזאת. אז זאת התשובה. דורון פישלר 42:16 מה הקשר הלשוני בין פנינים לפיצה? אני לא אובססיבי. הקטע עם לחקור מילים זה שזה אף פעם לא נגמר. כשאתם מתחילים איזשהו נושא אז אתם פשוט נסחפים ומילה אחת מובילה למילה אחרת ומגלים עוד המון דברים וזה בהחלט קרה גם כאן. יש המון המון שבילים צדדיים שתהיתי בהם, אבל רק דבר אחד קטן. מרוב חיפוש של פנינים בכל מיני שפות אני הגעתי איכשהו לקשר בין פנינים לבין פיצה. בואו אני אספר לכם קצת מההיסטוריה של הפיצה. ב-1889 השף הידוע, שפי שפיהו אני לא יודע מישהו בנאפולי, הוא החליט ליצור יצירה חדשה, פיצה חדשה לכבוד הביקור בנאפולי של מלך איטליה אומברטו ואשתו המלכה מרגריטה. והפיצה שהוא יצר הייתה הפיצה הכי איטלקית שיש שזה מרשים כי פיצה מלכתחילה זה דבר מאוד איטלקי. אז הוא עשה אותה עם מרכיבים בצבעי דגל איטליה: אדום - עגבניות, ירוק - בזיליקום ולבן - גבינת מוצרלה. אז לפיצה אולטרה-איטלקית הזאת הוא קרא על שם המלכה - פיצה מרגריטה. ולכן עד היום אנחנו קוראים לפיצה מרגריטה. וזה כרגיל סיפור יפה וכנראה ממש לא נכון כי למה צריך שף גאון כדי לשים גבינת מוצרלה ועלי בזיליקום על פיצה? אלה מרכיבים שאנשים שמו על פיצות עוד לפניו. אבל כן יכול להיות שהוא זה שהחליט לקרוא לזה מרגריטה, אולי. בכל אופן, לפי הסיפור הזה פיצה מרגריטה קרויה על שם מי שהייתה מלכת איטליה. עכשיו למה קראו למלכה ככה? מרגריטה זה שם נפוץ באיטלקית ולא רק שם. יש גרסאות של השם הזה בכל מיני שפות. באנגלית קוראים למרגריטה Margaret ובצרפתית קוראים לה Marguerite. ולכל השמות האלה יש את אותו מקור. הם כולם מגיעים מיוונית, מ-Margarites. והמשמעות של המילה Margarites ביוונית היא פנינה. והייתה עוד שפה שהושפעה מיוונית בקטע הזה - עברית. המילה מרגלית, מרגלית זאת מילה נרדפת לפנינה שאותה העברית אימצה מיוונית. Margarites הפכה למרגלית. וגם בעברית זה הפך לשם פרטי, מרגלית. כלומר Margaret ומרגלית ומרגריטה ופנינה הם בעצם כולם אותו שם. וגם הפיצה הידועה היא בעצם פיצה פנינה. דורון פישלר 45:12 זאת הייתה התשובה. קודם כל תודה רבה לתמרי ששאלה את השאלה הזאת שהביאה אותי למסע המוזר הזה. ודרך אגב לבת שלה היא קראה בסופו של דבר דקל, שגם את זה יש בסמואה, מזל טוב. וכמובן הרבה הרבה תודה לאלירן הבלשן. עוד עדכונים על פרקים חדשים שלי ושל הרצאות שאני עושה בהרבה נושאים ובכל מיני מקומות בארץ אתם יכולים לקבל בעמוד הפייסבוק דורון פישלר נגד העולם. וחוץ מזה תודה לעורך הסאונד והמפיק יותם הלכמי, אביב שם טוב תמיכה מורלית, הדס דרוקר ייעוץ וניהול דיגיטל, דני תימור המנהל העסקי, רן לוי עורך ראשי. אני דורון פישלר. שלום. דורון פישלר 46:00 לפודקאסטים נוספים של רשת עושים היסטוריה ולהצטרף לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>האם אנחנו חיים בסימולציה? [התשובה]</title>
        <link>https://mat-mo.github.io/podtext/episodes/htshvbh/hm-nkhnv-khyym-bsymvltsyh-htshvbh.html</link>
        <guid>https://mat-mo.github.io/podtext/episodes/htshvbh/hm-nkhnv-khyym-bsymvltsyh-htshvbh.html</guid>
        <pubDate>3 באוקטובר 2022</pubDate>
        <description>Transcript for האם אנחנו חיים בסימולציה? [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>אחלה או סבבה? [התשובה]</title>
        <link>https://mat-mo.github.io/podtext/episodes/htshvbh/khlh-v-sbbh-htshvbh.html</link>
        <guid>https://mat-mo.github.io/podtext/episodes/htshvbh/khlh-v-sbbh-htshvbh.html</guid>
        <pubDate>11 באוקטובר 2022</pubDate>
        <description>Transcript for אחלה או סבבה? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 היי, זה דורון. אין לי תשובה בשבילכם היום, אבל יש לי שאלה ואתם יכולים לעזור לי למצוא את התשובה. והשאלה תבוא תיכף. השאלה שנדונה בהרחבה בסביבה שלי בזמן האחרון היא השאלה הזו: מה יותר טוב? 'אחלה' או 'סבבה'? מה טוב יותר? איזו מילה טובה יותר? אם אומרים לכם 'המרק הזה אחלה' ו'המרק הזה סבבה', ברור ששניהם טובים, כן? אבל מה אתם מבינים מזה לגבי מי טוב יותר? 'אחלה' זה טוב יותר או ש'סבבה' זה טוב יותר? שאלתי הרבה אנשים את השאלה הזו וקיבלתי תשובות שונות. אין ממש הסכמה בנושא. חלק אמרו לי ש'אחלה' בהחלט טוב יותר, וחלק אמרו ש'אחלה' זה טוב והכל אבל 'סבבה' זה סבבה. עכשיו, קודם כל ברור שזה קשור גם לאינטונציה, כן? אני יכול להגיד 'הסרט הזה סבבה, אבל זה - אחלה!'. ואז מאוד ברור מה אני מעדיף. ואני יכול בדיוק גם לעשות ההפך. אבל נגיד שמורידים מכל העסק את כל ההקשר וכל אינטונציה ופשוט נשארים עם המילים לבד וזהו. האם 'סבבה' זה יותר או פחות טוב מ'אחלה'? זה חשוב. זה חשוב, המשמעות של מילים זה דבר חשוב. אז חשבתי. הדעה האישית שלי בנושא הזה לא באמת משנה, אבל אולי נעשה סקר. נשאל את הציבור. אבל אם אנחנו כבר עושים סקר, למה לעצור ב'אחלה' ו'סבבה'? למה לא לבדוק עוד מילים? כאילו, בכל מקום אתם שומעים סופרלטיבים, מחמאות, תיאורים מחמיאים: 'זה נפלא', ו'זה מצוין', ו'זה מדהים', ו'זה גדול', ו'זה חבל על הזמן'. עכשיו, המשמעות של כל המילים האלה בגדול היא אותו דבר. כולן אומרות 'טוב'. הדבר הזה שאנחנו מדברים עליו - טוב. אפילו מאוד טוב. אבל אם המשמעות של כולן אותו דבר בדיוק, בשביל מה צריך כל כך הרבה מילים? בטח יש הבדל. לא יכול להיות שכל המילים האלה שוות, נכון? כלומר, להגיד על משהו שהוא 'מעולה' ולהגיד שהוא 'משובח', זה בדיוק אותו דבר? בטח יש עוצמה שונה למילים האלה, כלומר חלק מהן יותר חזקות, יותר מעידות על איכות גבוהה יותר מאחרות. עכשיו, לי אישית בראש יש סוג של דירוג כזה, כלומר יש מילים שאצלי נשמעות כמו מחמאה יותר גדולה ממילים אחרות. ואני לא אגיד כרגע מה הדירוג שלי כדי לא להשפיע על דעת הקהל. כי אני לא יודע אם אצלכם זה אותו דבר. זאת אומרת, יכול להיות שאצל אנשים אחרים המשמעות, החוזק, יהיה אחר. אני לא יודע אם יש הסכמה ומה המילה הכי טובה, אבל אני רוצה למצוא את זה. אני רוצה למצוא מה המחמאה הכי טובה שאפשר לתת. אז החלטתי שהדרך היחידה לפתור את זה היא באמצעות ניסוי גדול, סקר גדול, פתוח לקהל. אז ישבתי עם חבר שלי, עידן זיירמן, ובנינו אפליקציה. כלומר, בנינו... כאילו שאני יודע משהו על קידוד. הוא בנה, אני פיקחתי, ועכשיו יש לנו סקר, יש לנו אפליקציה שנועדה לבדוק את זה. אתם לא צריכים לעבור מילה מילה על כל המילים האלה ולדרג אותן, לא, זה מעייף וזה לא יעיל. האופן שבו זה עובד זה ככה: כשאתם נכנסים לאתר הזה, אתם מקבלים שתי תמונות של דבר, למשל ספר. ולכל אחת מהן יש כותרת. אחת שאומרת לדוגמה 'הספר הזה', נגיד, 'אחלה', והשנייה אומרת 'הספר הזה סבבה'. עכשיו, אל תחפשו הבדלים בתמונות, הן בדיוק אותו הדבר. הדבר היחיד שיש לכם להחליט לפיו הוא התיאור של הספר. כלומר, האם הייתם בוחרים לקרוא ספר שמתואר כ'אחלה' או כ'סבבה'? אז אתם לוחצים על הבחירה שלכם ואז תופיע לכם עוד בחירה בין עוד שתי מילים אקראיות, וככה אתם יכולים להמשיך כמה שבא לכם. אם אתם רוצים לענות על שלוש שאלות כאלה - אז סבבה, ואם אתם רוצים לענות על שבע מאות שישים ושתיים שאלות כאלה - אחלה. כל הנתונים אבל של כל השאלות של כל המשתתפים נאספים ומשוקללים ויעברו בסופו של דבר ניתוח סטטיסטי מורכב... ניתוח בכל מקרה. ובסופו של דבר בפרק הבא אני אעבור על התוצאות ואני אתן לכם את התשובה לדעת הציבור - איזו מילה היא הכי טובה, מה במקום השני, מה במקום השנים עשר, והאם 'אחלה' זה יותר או פחות טוב מ'סבבה'. אוקיי? את כל זה אתם יכולים למצוא ב-doronfishler.com/best. יש לינק גם בתיאור של הפרק, אבל בכל מקרה שוב הכתובת היא doronfishler.com/best. B-E-S-T. אני אישית עניתי על המון שאלות כאלה, זה די כיף אני חייב להגיד. לפעמים שאלות מאוד קלות ולפעמים צריך להתלבט, ולפעמים הן יוצאות די מגוחכות. בכל אופן כדאי לכם, אני מבטיח שזה סקר משובח, נהדר, יוצא מן הכלל, מוצלח, מדהים, מעולה ו... טוב. וחוץ מזה, אם נמאס לכם מכל החיוביות הזאת ואתם רוצים להוציא עצבים על משהו, אז אתם יכולים פשוט לעבור לסקר ההפוך. אתם תמצאו באותו עמוד לינק לסקר המקביל שעובד בדיוק אותו הדבר, רק ההפך. כי כאן אנחנו מחפשים את המילה הכי גרועה. אתם מוזמנים לעשות גם את זה. כדאי לכם, זה סקר איום, עלוב, מזופת, גרוע ודפוק. מאזיני ההווה, יש לכם בערך שבוע וחצי להשתתף בשני הסקרים האלה לפני שאנחנו סוגרים אותם ומכריזים על התוצאות. מאזיני העתיד, אתם לא יכולים להשפיע על הסקר, אבל לכם יש את התרופה לאלצהיימר, אז באמת אין לכם על מה להתלונן, אוקיי? זאת התשובה, כלומר השאלה. בקרוב ההמשך עם התשובה. עורך סאונד ומפיק: יותם הלחמי המעולה. ייעוץ ותמיכה מורלית: אביב שם טוב המהמם. מנהלת דיגיטל: הדס דרוקר האדירה. עורך ראשי: רן לוי הסביר. מנהל עסקי: דני תימור המצוין. אני דורון פישלר. אני כאילו... בסדר, I guess. תודה. דורון פישלר 10:03 מנהלת דיגיטל: הדס דרוקר האדירה. עורך ראשי: רן לוי הסביר. [צחוק] עוד פעם. [צחוק] עורך ראשי... קריינות 10:23 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>ועכשיו התוצאות: אחלה או סבבה? [התשובה]</title>
        <link>https://mat-mo.github.io/podtext/episodes/htshvbh/v-kshyv-htvtsvt-khlh-v-sbbh-htshvbh.html</link>
        <guid>https://mat-mo.github.io/podtext/episodes/htshvbh/v-kshyv-htvtsvt-khlh-v-sbbh-htshvbh.html</guid>
        <pubDate>24 באוקטובר 2022</pubDate>
        <description>Transcript for ועכשיו התוצאות: אחלה או סבבה? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'מין רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר פעם אחת ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם, כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:15 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 01:47 אהלן, אני דורון, זאת התשובה. לפני שבוע בערך אני שאלתי אתכם שאלה. השאלה הייתה מה יותר טוב - אחלה או סבבה? האם משהו שהוא אחלה הוא יותר טוב ממשהו שהוא סבבה או להיפך? איזו מילה היא טובה יותר? ובאופן כללי אם כבר עוסקים בזה, מילים מחמיאות באופן כללי, מה יותר טוב? מה פחות טוב? האם מצוין זה יותר טוב ממעולה? מה המילה הכי מחמיאה שאפשר להגיד על מישהו או על משהו, ומה המילה הכי גרועה שאפשר להגיד עליו? למה להתעסק בכל העסק הזה? אני אגיד לכם. אם אני מתלבט בין חומוס אחד לחומוס אחר ומישהו אומר לי 'החומוס הזה מעולה', ואני אומר 'אוקיי, אבל מה עם זה?', אז הוא אומר 'אה, זה חומוס משובח'. מה זה אומר? על מי משניהם אתה ממליץ? יש כל כך הרבה מילים כאלה שאומרות שמשהו הוא טוב: מצוין, נהדר, מעולה, נפלא, חבל על הזמן, שלא ברור מה כל זה אומר בכלל. תגיד לי במספרים מה יותר טוב! הגיע הזמן שמישהו יכמת את המילים האלה ויגיד איזו מילה יותר חזקה ממילה אחרת כדי שנדע. עכשיו במקרה הזה אני לא סתם שלחתי את עצמי לחפש תשובה באיזה מקום באינטרנט, אלא החלטתי שאני הולך לעשות ניסוי. אז בנינו סקר. כלומר אני פניתי לעידן זיירמן שיבנה בשבילי סקר ולאורך השבוע וקצת האחרונים אתם, כלומר המאזינים של הפודקאסט, ענו על הסקר הזה. הסקר עבד ככה: אתם נכנסים לאתר, אתם מקבלים שתי תמונות זהות של משהו - שזה היה לפעמים ספר, לפעמים פיצה, לפעמים חתול, שוקולד, שעון, קלמנטינה, מקל, פינגווין ועוד כמה דברים. ומעל אחת התמונות כתוב לדוגמה 'הספר הזה מצוין', ועל השנייה 'הספר הזה לדוגמה מדהים'. והשאלה היחידה שנשאלת היא: מה עדיף? השאלה היא לא באמת איזה ספר יותר טוב כי אתם לא יודעים את זה. המידע היחיד שיש לכם הוא המילה שנאמרה עליו, כי אנחנו לא באמת מודדים פה ספרים או שוקולדים או פינגווינים, אנחנו מודדים מילים. השאלה היא איזו מילה לדעתכם מתארת דבר שהוא יותר טוב, יותר משובח, יותר מצוין, יותר אחלה, הבנתם. ובמקביל הרצנו סקר זהה לחלוטין חוץ מזה ששם היה מדובר על מילים שמתארות משהו גרוע: איום, זוועה, מחורבן, לא טוב. טוב, היה עוד הבדל בין הסקר של המילים הטובות למילים הגרועות וזה שבסקר של המילים השליליות לא היו חתולים או פינגווינים, זה פשוט משום שאני לא יכולתי להביא את עצמי לכתוב משפט כמו 'החתול הזה גרוע'. לא, הוא לא! הוא לא! החתול הזה לא גרוע. עכשיו הסקר הוא אקראי, כלומר בכל פעם נבחרת אקראית מילה שגורמת לחפץ שאתם מדברים עליו וגם שתי המילים שמתארות אותו נבחרות באופן אקראי. אבל מכיוון שהבחירה הזאת בין שתי מילים נעשית הרבה מאוד פעמים אפשר היה לסמוך על זה שכל צירוף של שתי מילים יקרה ויקרה הרבה. קיבלנו נכון לרגע זה 321,477 תוצאות. על סקר המילה הכי טובה הגיעו בערך 230,000 תשובות ועל הסקר המילה היותר גרועה בערך 90,000. זה לא מעט, בהחלט אפשר להסיק מזה מסקנות. אז ניתחנו ובדקנו את התשובות וקיבלנו תוצאות מעניינות מאוד. על פי דעת הקהל, מה המילה הטובה ביותר שאפשר להגיד על משהו? מה המילה הגרועה ביותר? והאם אחלה זה יותר או פחות טוב מסבבה? התשובה תגיע תכף. המילים שהשתתפו בסקר היו: אדיר, אחלה, בסדר, גדול, חבל על הזמן, טוב, טוב מאוד, יוצא מן הכלל, לא רע, מדהים, מהמם, מוצלח, מושלם, מעולה, מצוין, משובח, נהדר, נפלא, סבבה, סביר ופנטסטי. הדירוג של כל מילה נעשה על פי אחוז המקרים שבהם היא ניצחה בעימות מול מילה אחרת. במקום האחרון בדירוג נמצאת המילה 'סביר'. זה לא מפתיע, כי סביר זה לא מדהים, זה לא מצוין, זה אפילו לא טוב, זה בסך הכל סביר. לסביר יש שיעור הצלחה של תשעה וחצי אחוז. במקום הלפני אחרון נמצאת 'בסדר'. שיעור ההצלחה של בסדר הוא 16.5%. טיפה מעל בסדר נמצאת 'לא רע'. עכשיו בואו נתקדם ונגיע למילים שכבר מראות על איכות כלשהי. המילה הבאה בדירוג היא 'סבבה' עם 28% הצלחה. מתברר שלדעת הציבור סבבה זה רק קצת יותר מבסדר. וממש לא רחוק מעל סבבה נמצאת 'אחלה'. אז קודם כל התשובה היא שלדעת הציבור בממוצע אחלה זה יותר טוב מסבבה, אבל שתיהן לא משהו. כששאלנו אנשים באופן ישיר רק לגבי אחלה או סבבה, אז אחלה ניצחה ב-75% מהמקרים. בין סבבה לאחלה מצטופפות בדירוג גם המילים 'טוב' ו'גדול'. עכשיו בעניין גדול, אני מודה שגדול היא מילה קצת בעייתית. הבעיה עם גדול אני חושב זה שקשה לנתק אותה מהמשמעות המילולית שלה, כי מילים אחרות בסקר אז אנחנו משתמשים בהם רק בהקשר של לדרג איכות אבל גדול זה גם גדול פיזית. אז נכון, אני חושב שהבלבול הזה מאוד פגע במילה גדול בסקר. אז הלאה, מעל אחלה מדורגות בסדר עולה המילים: מוצלח וטוב מאוד. עוד מקום אחד למעלה נמצאת 'מהמם'. זאת המילה הראשונה שניצחה ביותר מחצי מהמשחקים שלה, כלומר יש לה אחוזי הצלחה של 56%. מהמם זאת אחת המילים האלה שאני חושב שהייתה יותר בעלת ערך פעם אבל היא נשחקה עם הזמן. מילולית, מהמם זה משהו שכשאני רואה אותו אני מקבל שוק. אז צריך מאוד להתאמץ בשביל להיות מהמם אבל נעשה במילה הזאת כל כך הרבה שימוש שהיא פשוט מאוד ירדה ועכשיו מהמם זה בסך הכל קצת יותר מטוב מאוד אבל עדיין לא מאוד גבוה בטבלה. אם ממשיכים עוד הלאה, המילים הבאות הן: נהדר, משובח, חבל על הזמן, נפלא, מעולה ומצוין. משהו קטן מעניין בקשר למילים מעולה ומצוין - אלה מילים מאוד דומות והן גם מאוד קרובות בדירוג, ההפרש ביניהם הוא אולי יותר קטן מכל זוג מילים אחר אבל הוא הפרש קטנטן לטובת מצוין. אלא מה, שוב אם אנחנו מסתכלים רק על משחקים שהיו ישירות מעולה מול מצוין, אז זאת מעולה שניצחה. כאן אנחנו מגיעים לחמש הגדולות: במקום החמישי - 'יוצא מן הכלל', במקום הרביעי - 'אדיר', במקום השלישי - 'פנטסטי'. ואז אנחנו מגיעים לשני המקומות הראשונים: במקום השני עם 75% הצלחה נמצאת 'מדהים'. והמילה שבמקום הראשון עם 80% הצלחה היא כמובן 'מושלם'. וזאת קצת רמאות מצד מושלם להגיע למקום הראשון כי מושלם היא מילה שבהגדרה לא יכולה להפסיד לכלום. מושלם הוא דבר שאין בו פגמים, דבר שאי אפשר לעשות טוב יותר. אז זו המילה הכי טובה. עכשיו השאלה היא האם הדירוג של מילים משתנה בהקשר מסוים? למשל אם אנחנו מדברים רק על קפה. פתאום המילה 'משובח' שהייתה במקום ה-12 בדירוג הכללי, פתאום מזנקת ישר למקום הרביעי. כי משובח מתברר זה משהו שאומרים על קפה ופחות אומרים על פינגווינים. כמעט לגבי הכל הסדר של המילים היה פחות או יותר אותו דבר. בואו נעבור לרשימה הגרועה. רשימת המילים הכי גרועות: איום, גרוע, דפוק, זוועה, חבל על הזמן, חלש, לא טוב, לא משהו, מזופת, מזעזע, מחורבן, מחריד, מעפן, מתחת לכל ביקורת, נורא, סביר, עלוב ופרש. יש שתי מילים שנכללו בשני הסקרים: אחת היא המילה 'סביר'. סביר באמת הייתה במקום האחרון ברשימת המילים הטובות, אבל היא לא במקום האחרון ברשימת המילים הגרועות. המילה השנייה היא 'חבל על הזמן'. חבל על הזמן יכול להיות או חיובי או שלילי, תלוי בהקשר. בסקר המילים הגרועות חבל על הזמן הגיע למקום האחרון, מתחת לסביר. מה שאני מבין מזה זה שהרבה מהמשתתפים בסקר בכלל לא הבינו שחבל על הזמן יכול להיות תואר שלילי. נכון להיום חבל על הזמן זה רק דבר חיובי להגיד על משהו. מקום אחד מעל סביר הגיעה 'לא משהו', ויותר גרועים אחריה: חלש ולא טוב. יותר גרוע מלא טוב זה 'פרש'. יותר גרוע מפרש זה 'רע', ומיד אחר כך 'פיצה עם אננס'. עכשיו יהיו כאלה שיטענו שזה לא היה הוגן מצדי לכלול את פיצה עם אננס בסקר הזה, אבל פיצה עם אננס קיבל דירוג יותר גבוה, כלומר יותר גרוע מלא משהו, יותר גרוע מחלש, יותר גרוע מלא טוב. הנתונים מראים שפיצה עם אננס זה לא גרוע כמו 'מזופת'. מעל זה דורגה המילה 'גרוע'. יותר גרוע מגרוע זה 'מעפן', ואחר כך 'דפוק' ו'עלוב', ואחר כך 'נורא' ו'איום'. באמצע ביניהם דורג הביטוי 'מתחת לכל ביקורת'. כאן אנחנו מגיעים לארבע הגדולות: במקום הרביעי - 'מחורבן', במקום השלישי - 'זוועה', במקום השני - 'מזעזע'. ובמקום הראשון, יותר גרוע ממזעזע, יותר גרוע מזוועה, יותר גרוע מאיום, יותר גרוע מגרוע ויותר גרוע מפיצה עם אננס - המילה היא 'מחריד' עם 80.5% הצלחה. אז מה למדנו היום? אחלה זה יותר טוב מסבבה, המילה הכי טובה היא מושלם, המילה הכי גרועה היא מחריד, ופיצה עם אננס זה יותר גרוע מרע אבל פחות גרוע מגרוע. זאת התשובה. אבל כמו שאמרתי כבר הייתה עוד תוצאה מאוד מעניינת ומאוד מוזרה של הסקר הזה. הדבר הכי מוזר לא היה קשור בכלל למילים. המערכת בוחרת בכל פעם אקראית שתי מילים ומציגה אותן אחת בצד ימין ואחת בצד שמאל. מתברר שקצת יותר אנשים מצביעים למילה שבצד ימין מאשר למילה שבצד שמאל. ולא משנה איזו מילה זאת. בפועל מה שקרה זה שקצת יותר מ-50.5% הצביעו לאופציה שבצד ימין וטיפה פחות מ-49.5% לשמאל. הפרש של אחוז שלם ביניהם. התוצאה הזאת מובהקת סטטיסטית. ובכולם יש יתרון של פחות או יותר אחוז אחד לאופציה שבצד ימין. מה שמעניין זה שהנטייה הברורה הזאת לטובת צד ימין קרתה בסקר של המילים החיוביות, אבל היא לא קרתה בכלל בסקר של המילים השליליות. שם התוצאות מבחינת ימין ושמאל היו בדיוק הצפוי, כלומר 50-50. מה להבין מזה? שלאנשים יש נטייה קלה לבחור את האפשרות הימנית אבל רק כשמדובר במשהו חיובי? אין לי ממש דרך לאמת את זה בלי לעשות את כל הסקר מחדש. לדעתי יש פה עניין למחקר מעניין ומרגש ונפלא ואדיר ופנטסטי. דורון פישלר 18:19 זאת הייתה התשובה. ואת ענייני הסקר - את הסקר בנה עידן זיירמן. לעידן יש גם פודקאסטים: אחד מהם הוא 'גיים פוד' פודקאסט המשחקים הוותיק בארץ. גיים פוד חגגו לא מזמן את הפרק ה-300 שלהם. חוץ מזה יש לו גם את הפודקאסט 'צופים בין כוכבים' שמוקדש כל שבוע לפרק אחד של סטארטרק. ובמקרה בפרק האחרון שיצא, פרק 18, גם אני השתתפתי בתור אורח. חוץ מזה תודה לאבי טרכטמן, קרן לנדסמן והדס סלואין שעזרו לי עם הסטטיסטיקה וכאלה. שאלות נוספות אם יש לכם אתם יכולים לשלוח באתר doronfishler.com/question. עדכונים על פרקים חדשים ועל הרצאות אתם יכולים למצוא בעמוד הפייסבוק 'דורון פישלר נגד העולם'. יותם לחמי הוא עורך ומפיק חבל על הזמן, ייעוץ והפקה מורלית חבל על הזמן אביב שם טוב, מנהלת דיגיטל חבל על הזמן הדס דרוקר, רן לוי הוא עורך ראשי חבל על הזמן, מנהל עסקי חבל על הזמן דני תימור. אני דורון פישלר. ביי.
        ]]></content:encoded>
    </item>
    
    <item>
        <title>איך להגיע לאולימפיאדה במינימום מאמץ? [התשובה]</title>
        <link>https://mat-mo.github.io/podtext/episodes/htshvbh/yk-lhgy-lvlympydh-bmynymvm-mmts-htshvbh.html</link>
        <guid>https://mat-mo.github.io/podtext/episodes/htshvbh/yk-lhgy-lvlympydh-bmynymvm-mmts-htshvbh.html</guid>
        <pubDate>7 בנובמבר 2022</pubDate>
        <description>Transcript for איך להגיע לאולימפיאדה במינימום מאמץ? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:00 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:47 היי, אני דורון, וזאת התשובה. יוסי שאל אותי את השאלה הזאת: נניח שאני אדם ממוצע. מה ענף הספורט שבו הכי קל להתקבל לאולימפיאדה, בעדיפות לאולימפיאדת הקיץ? וזאת כמובן שאלה מאוד אקטואלית בגלל שבדיוק עכשיו יש אולימפיאדה, או שהייתה קודם או שתהיה בשנים הקרובות. אנחנו מאוד אקטואליים פה. וחוץ מזה, גם אני רוצה להיות באולימפיאדה. אבל להגיע לאולימפיאדה זה קשה. כאילו, מפתיע, כן? מי היה מאמין. אולימפיאדה היא המקום שאליו מגיעים האנשים שהם הכי טובים בעולם במשהו שהם עושים, וכמובן החלום הוא לזכות במדליה אולימפית. ועשיתי על זה כבר פרק, על מדליות אולימפיות נגד פרסי נובל. אבל אפילו בלי לזכות בשום דבר, גם אם אנחנו מדברים רק על המטרה הקצת פחות שאפתנית של להגיע לאולימפיאדה, להתחרות באולימפיאדה, להיות ספורטאי אולימפי - גם זה הישג מרשים בפני עצמו. דורון פישלר 04:09 באולימפיאדות הקיץ האחרונות השתתפו בכל אחת בערך אחת-עשרה אלף מתחרים, שזה כמובן מתוך כל המיליארדי אנשים בעולם. כלומר, אנשים שמגיעים לאולימפיאדה מתוך האנשים בעולם זה בקירוב אחד למיליון. אז גם אם לא זכיתם בכלום, להיות אחד ממיליון זה לא רע. אבל זה גם לא קל, כי צריך להיות ספורטאי מצטיין ברמה של אחד למיליון. נגיד, באולימפיאדת 2020 שנערכה ב-2021 (לא, זה לא הפסיק להיות מופרך), בריצת 100 מטר גברים, במדליית הזהב זכה מרסל ג'ייקובס מאיטליה עם זמן של 9 שניות ו-80 מאיות. את זה אני לא יכול לעשות. אוקיי, אני מוכן לקבל את זה. זה לא יקרה. אני לא אזכה במדליית זהב. אבל אמרנו, עזבו אתכם ממדליה. אני רוצה רק להיות שם. גם להיות באולימפיאדה ולהגיע למקום האחרון זה בסדר מבחינתי. אני לא חייב אפילו להגיע לגמר. דורון פישלר 05:21 אז בואו נראה. במקצה מספר אחד במוקדמות באולימפיאדה הזאת, המתחרה שהגיע למקום האחרון קוראים לו ניית'ן קראמפטון מסמואה האמריקנית. אז ברור שניית'ן הוא בן אדם שהוא יותר כמוני, הוא לא אל-אנושי, זה לא שהוא יזכה בזהב או משהו. אז את הריצה שלו שהביאה אותו אל המקום האחרון המכובד הוא עשה ב-11 שניות ו-27 מאיות. רגע, זה לא נשמע כזה קשה. כאילו, כולה מקום אחרון. שנייה, אני הולך לברר אם אני יכול לרוץ 100 מטר ב-11 שניות ו-27 מאיות. שנייה, תכף חוזר. כן, אז לא. מתברר שאני לא יכול. מתברר שגם המקום האחרון באולימפיאדה נמצא רחוק מהישג ידו של בן אדם רגיל. מה לעשות כדי להיות ספורטאי ברמה אולימפית? צריך התמדה וצריך כוח רצון וצריך להקריב הרבה ולהשקיע הרבה מאוד זמן שנים של אימונים וחוץ מזה צריך כסף, כי להקדיש את החיים שלך לאימונים עולה כסף. וחוץ מזה, לא נעים להודות קצת, אבל צריך גם את הגנטיקה הנכונה. דורון פישלר 06:40 אני יכול עכשיו להתאמן בקפיצה משולשת, אני יכול עכשיו להשקיע בשנים הקרובות הכל בקפיצה משולשת ולהתמיד בזה ולהיות מסור לזה ובסוף אני אהיה די טוב בקפיצה משולשת, ואני עדיין לעולם לא אזכה בשום מדליה אולימפית בקפיצה משולשת פשוט כי יש אנשים בעולם שגם התאמנו וגם הרגליים שלהם פשוט ארוכות יותר משלי. לא פייר. ובכל זאת, אני רוצה להגיע לאולימפיאדה. מה אפשר לעשות? זאת השאלה. תכף תבוא תשובה. דורון פישלר 07:26 לומדים מהניסיון, בעיקר מניסיון של אחרים. אז בואו נראה איך אנשים אחרים עשו את מה שאנחנו רוצים לעשות ונראה מה אפשר ללמוד מהם. אז ככה, באותה ריצת 100 מטר שדיברתי עליה, הזוכה במדליית זהב - הוא לא מעניין אותי. הוא לא רלוונטי. אני לא כמוהו, אני לעולם לא אהיה כמוהו, לא אכפת לי ממנו. אבל מה אם במקום זה אני אסתכל על אותו אחד שהגיע למקום האחרון במוקדמות? כי זאת מטרה יותר ריאליסטית. אז איך הוא הגיע לשם? מדובר כאמור בניית'ן קראמפטון שייצג את סמואה האמריקנית. רגע, שוב סמואה? כאילו מה קורה? כל הדרכים שלי מובילות לסמואה בזמן האחרון. דורון פישלר 08:22 אז כן, צריך להבהיר: סמואה האמריקנית היא לא סמואה. כלומר היא לא אותה מדינה שדיברתי עליה בפרק על הפנינה הסמואית וכל זה. סמואה היא מדינה. סמואה האמריקנית היא, כמו שאפשר להבין מהשם שלה, אמריקנית. כלומר אלה כמה איים קטנים באוקיינוס השקט קרוב לסמואה ששייכים לארצות הברית. היא לא מדינה עצמאית, האנשים שגרים שם הם אזרחי ארצות הברית, אבל ההגדרה של האולימפיאדה לגבי מה זאת מדינה היא קצת יותר רכה וגמישה מאשר של האו"ם למשל. אז יש כל מיני אזורים שהם לא ממש מדינות עצמאיות אבל הם טריטוריות ואוטונומיות וכאלה שבכל זאת שולחים נציגים לאולימפיאדה כאילו שהם מדינה. וככה יצא שבאולימפיאדת 2020 שנערכה ב-2021 השתתפו 206 מדינות מתוך 197 המדינות בעולם. העולם לא הגיוני. דורון פישלר 09:19 סמואה האמריקנית היא מקום זערורי. גרים שם 46,000 איש. אז האמת שזה די מרשים שאתלט מהמדינונת הזאת הצליח בכלל להגיע לאולימפיאדה, כי בטח אין להם שם המון תקציב לספורט או הרבה אנשים בכלל. אבל כשאני מסתכל על רשימת המשתתפים בכל המקצים לריצת 100 מטר, אני רואה שבעצם יש שם המון אנשים ממדינות זעירות. יש נציג מנאורו, ויש גם אחד מטובאלו, וטונגה, ומיקרונזיה. מה, הם כולם רצים ממש טוב באיים קטנים באוקיינוס השקט? לאן יש להם לרוץ? דורון פישלר 10:04 אז זהו, מתברר שלא, לא במיוחד. רק מה? מתברר שליות ממדינה זעירה לפעמים יכול להיות דווקא יתרון כשמנסים להגיע לאולימפיאדה. למה זה? טוב, כאן צריך להיכנס לכללים, לחוקים של איך מתקבלים לאולימפיאדה וזה מסובך. אני לא יכול להגיד לכם אפילו בתקציר איך עושים את זה כי יש המון המון חוקים. החוקים הם שונים לכל ענף ספורט. בכל אחד יש שיטת ניקוד שונה, הבחירה של האתלטים היא שונה. זה תהליך ארוך ומורכב ושונה לכל ענף. אבל במקרה המסוים הזה, לענפי האתלטיקה קלה כולל ריצת 100 מטר, את החוקים שלהם אפשר לתמצת ככה. דורון פישלר 10:53 יש סטנדרט אולימפי. זה מספר, זמן, הישג כלשהו לכל ענף שהוא המינימום לאולימפיאדה. אז כל ועד אולימפי של כל מדינה בנפרד עורך תחרויות איך שבא לו ומבין כל האתלטים שהשתתפו שעברו את המינימום, הוא יכול לשלוח לאולימפיאדה לענף הזה מקסימום שלושה. אם יותר משלושה אתלטים מאותה מדינה עברו את המינימום, אז שולחים את השלושה הכי טובים והאחרים חבל, תחכו לאולימפיאדה הבאה אולי. דורון פישלר 11:30 אבל מכיוון שהאולימפיאדה רוצה שיהיה ייצוג של כמה שיותר מדינות, אז בנוסף לזה, כל מדינה שאין לה אף נציג שעבר את המינימום יכולה בכל זאת לשלוח נציג אחד. גם אם הוא לא עבר את הרף. זה האיש הכי מהיר במדינה, גם אם בסטנדרט אולימפי הכי מהיר שלהם זה לא כזה מהיר. אז בתחרויות ה-100 מטר לגברים הזמן האולימפי, כאילו המינימום, היה 10 שניות ו-5 מאיות. וארצות הברית, בריטניה, ג'מייקה, יפן, ניגריה ודרום אפריקה שלחו כל אחת שלושה רצים שכולם עברו את הזמן הזה, כלומר רצו יותר מהר מזה. עוד כמה מדינות שלחו רק אחד שעבר את הזמן הזה, ועוד כמה נכנסו בדרך של הדירוג העולמי שזה סיפור בפני עצמו, ועוד 27 מדינות שלחו נציגים בודדים שלא עברו את המינימום. כלומר נציגים שברור שהם לא באמת ברמה אולימפית, אבל הם שם כדי שעוד מדינות יקבלו ייצוג. דורון פישלר 12:53 וככה הגיעו לשם הנציגים מגבון וגויאנה ובנין ובליז וסרי לנקה והמלדיביים ועוד כל מיני מדינות. וזה כולל את ניית'ן קראמפטון מסמואה האמריקנית שלא יכול לרוץ 100 מטר ב-10 שניות ו-5 מאיות. הריצה שלו היא יותר משנייה שלמה יותר מזה, שזה המון. ברור שאין לו שמץ של סיכוי לזכות במשהו, אבל לא זה העניין. העניין הוא שהוא באולימפיאדה. אז זה אומר שאם אתם גרים במדינה קטנה או מדינה גדולה שפשוט אין בה הרבה אנשים שמתחרים בספורט המסוים הזה, אז המשימה שלכם היא הרבה יותר קלה. כי אתם לא באמת צריכים להיות בין הכי טובים בעולם בספורט שלכם, אתם רק צריכים להיות הכי טובים במדינה שלכם. דורון פישלר 13:40 ומכיוון שסמואה האמריקנית היא מדינה עם אוכלוסייה של עיר קטנה, אז צריך רק להיות הכי טובים בעיר הזאת, שזה הישג בפני עצמו, כן, אבל זה משמעותית יותר קל. אז ניית'ן קראמפטון הגיע לאולימפיאדה בזכות זה שהוא היה האיש הכי מהיר בסמואה האמריקנית. אבל לזה צריך להוסיף עוד עובדה מעניינת: וזה שניית'ן קראמפטון הוא לא מסמואה האמריקנית. הוא לא גר שם. הוא גם לא נולד שם. הוא נולד בקניה. ומשם הוא גדל, אבל אז המשפחה שלו עברה לשווייץ, ואחר כך לאוסטרליה ואז לארצות הברית. הם טסו הרבה, אבל בין כל המדינות האלה שהוא עבר בהן, הוא אף פעם לא גר בסמואה האמריקנית או אפילו ביקר בסמואה האמריקנית. דורון פישלר 14:35 עכשיו, הוא היה אתלט בנבחרת ארצות הברית, אבל הוא נאלץ לעזוב כי סיבות, והוא חיפש מדינה אחרת שיוכל להתחרות בשבילה. אז הוא כתב מייל לוועד האולימפי של סמואה האמריקנית ושאל בייסיקלי 'אולי אתם רוצים שאני אייצג אתכם?'. מה הקשר? קראמפטון הוא רבע פולינזי מצד אמא שלו שגרה במקור בהוואי. כלומר יש לו איזושהי זיקה משפחתית אתנית או משהו לסמואה. זה די קלוש אבל מצד שני הסמואים רוצים ייצוג באולימפיאדה, אז הם הסכימו. הוא התחרה מול כמה אתלטים אחרים, הוא ניצח, הוא נשלח בתור נציג סמואה. עכשיו, רק אם מכל זה משתמע כאילו אני אומר שהוא לא באמת ספורטאי רציני, שהוא לא באמת השתדל - זה לא נכון. הוא כן. זה לא שהוא הגיע לשם ועשה את כל המסלול בהליכה רק בשביל הקטע. לא. דורון פישלר 15:43 כמו שאמרתי, גם ההישג שלו הוא לא כזה שכל אחד יכול להשיג. צריך לעבוד קשה ולהתאמן הרבה וברצינות גם כדי להגיע ל-11 שניות וחצי. וגם הייצוג שלו, זה נכון שהוא לא באמת משם, אבל עדיין הוא לקח את הייצוג של סמואה האמריקנית ברצינות. במצעד הדגלים בפתיחה של האולימפיאדה הוא הגיע כשהוא לבוש בתלבושת סמואית מסורתית שזה אומר כפכפים, סוג של חצאית ובלי חולצה, אבל עם הרבה שמן על השרירים שלו. הוא בהחלט הותיר רושם, גם אם זה לא ממש קשור ליכולות שלו בתור אצן. חוץ מזה יש לו גם ולוג וחוץ מזה הוא עושה רושם של בן אדם נורא נחמד. אז בכל אופן זה לא נכון שהוא לא התאמץ, הוא כן השקיע בהחלט והוא ספורטאי מצוין למרות שזה לבד לא באמת ברמה שהייתה מספיקה לו להגיע לאולימפיאדה בלי קצת תחמון גיאוגרפי. דורון פישלר 16:42 אז שיעור ראשון איך להגיע לאולימפיאדה יותר בקלות: תגורו במדינה קטנה ככל האפשר. ואם אתם לא ממדינה קטנה, אז תאמצו לכם מדינה. אתם לא צריכים ממש לגור שם או אפילו להיות אזרחים של המדינה הזאת, אתם צריכים להיות זכאים לאזרחות באיזושהי צורה. אז אם סבתא שלכם נולדה במיקרונזיה, זה בדיוק הזמן לנצל את זה. אחד המקומות שבהם היצע כזה הוא הכי בולט זה באולימפיאדת החורף. אני יודע שיוסי ביקש ספציפית שנדבר על אולימפיאדת הקיץ, אבל יש דברים מעניינים בקשר לאולימפיאדת החורף. כשמסתכלים על רשימת המשתתפים באולימפיאדת החורף, אז אפשר לראות כמובן את כל הרגילים. יש המון משתתפים מארצות הברית כמובן, קנדה יש לה נציגות מאוד גדולה כי ברור שלג, נורווגיה גם כן לא מפתיע שהם טובים בספורט חורף. דורון פישלר 17:38 אבל אפשר למצוא שם גם כל מיני נציגים ממדינות שאולי לא הייתם מצפים לראות באולימפיאדת החורף. למשל, ישנו המקרה המפורסם של נבחרת הבובסלד (המזחלת) מג'מייקה. הם השתתפו בפעם הראשונה באולימפיאדת החורף של 1988 והם לא היו כאלה טובים אבל כולם אהבו אותם, עשו עליהם סרט, 'ג'מייקה מתחת לאפס' קוראים לו, וזה אפילו לא היה עניין חד פעמי. ג'מייקה שולחת נציגים לתחרות המזחלות באופן קבוע מאז והם אפילו מגיעים להישגים די טובים. אבל לא עליהם אני מדבר. אני מדבר על אנשים כמו סמואל איקפפאן, שהיה ב-2022 נציג ניגריה באולימפיאדה בענף של סקי למרחקים ארוכים. דורון פישלר 18:29 אני אגיד את זה שוב: סקי למרחקים ארוכים מניגריה. מדינה שבה טמפרטורת הצהריים הממוצעת בדצמבר היא 30 מעלות. איזה סקי למרחקים ארוכים אפשר לעשות בניגריה? התשובה היא מאוד פשוטה: אי אפשר. ואיקפפאן כמובן לא גר בניגריה. הוא גם לא נולד בניגריה ובטח שהוא לא מתאמן בסקי בניגריה. הוא נולד וחי בצרפת, באלפים הצרפתיים, מקום עם משמעותית יותר שלג מניגריה ומשמעותית יותר גולשי סקי מניגריה, והוא בלי ספק לא היה מספיק טוב כדי לייצג את צרפת. אבל מכיוון שאבא שלו הוא יליד ניגריה, הוא היה יכול ככה להשיג דרכו אזרחות ניגרית, מה שנתן לו את הזכות להתחרות עבור ניגריה אחרי שהוא הוכיח את עצמו כגולש הסקי למרחקים ארוכים הניגרי הטוב ביותר (אני לא יודע כמה תחרות הייתה על התואר הזה), ואז הוא נסע לאולימפיאדה והגיע שם למקום האחרון. דורון פישלר 19:48 דרך אגב, כל זה בהחלט נכון גם לגבי ישראל. הספורטאים שמייצגים את ישראל באולימפיאדה - שלא תבינו לא נכון, הרבה מהם הם גם מקצועיים ומעולים ומשקיעים את החיים שלהם בדבר הזה והם גם ישראלים לחלוטין. אבל לא כולם. קחו למשל את רוכבת הסוסים, רוכבת קפיצות הראווה אשלי בונד שייצגה את ישראל באולימפיאדת טוקיו והגיעה שם למקום ה-11, שזה לא רע. עכשיו כמה עובדות על אשלי בונד: היא לא נולדה בישראל, היא לא גרה בישראל, היא לא מתאמנת בישראל והיא לא יהודייה. אבל היא אומרת שהיא ביקרה בישראל כמה פעמים ושהיא מרגישה מאוד מחוברת לישראל, בעיקר בתור נוצרייה מאמינה, ושיש לה אופי חזק שזה מאוד ישראלי. דורון פישלר 20:50 ומה שיותר רלוונטי, אבא שלה נולד בישראל, מה שמקנה לה זכות לאזרחות ישראלית ואת האפשרות לייצג את ישראל בזמן שהיא חיה בלוס אנג'לס. ועדיין כל זה לא אומר שהיא לא טובה בספורט שלה. היא כן. היא והסוס שלה, קוראים לו דונטלו. אז עדיין, זה לא אומר שזה מאפשר לכם להגיע לאולימפיאדה בלי להתאמץ בכלל. היצע כזה של לייצג איזושהי מדינה קטנה הופך את ההגעה לאולימפיאדה לקצת פחות קשה, אבל היא עדיין קשה. איך אפשר לעשות את זה עוד יותר קל? דורון פישלר 21:30 אוקיי, אז בחרתם מדינה שלא תספק לכם הרבה תחרות. הדבר הבא הוא לבחור ענף ספורט שבו יש מעט תחרות. ובמקרה הזה, ריצה זאת בחירה ממש רעה, כי כולם רצים. כל האנשים בעולם יודעים איך לרוץ, או לפחות שמעו על המושג של ריצה. בשביל להתאמן בריצה לא צריך הרבה ציוד מיוחד, לא צריך מתקנים יקרים, לא צריך שלג, לא צריך סוס, צריך אדמה ורגליים. לכן ריצה זה דבר שאפשר לעשות בכל מקום וכמעט כל המדינות בעולם שולחות לאולימפיאדה נציגים בריצה. גם כדורגל זה ספורט מאוד תחרותי כי כמעט אין מקום בעולם שלא משחקים בו כדורגל, אז יש לכם הרבה מאוד תחרות. לעומת זאת בדמינטון - לא כל האנשים בעולם משחקים בדמינטון. דורון פישלר 22:30 למעשה חלק מסוים מהאנשים בעולם לא זוכרים כרגע בדיוק מה זה בדמינטון או חושבים שזה בכלל דובי בריטי חמוד, אבל זה לא, זה ספורט. ומכיוון שפחות אנשים בעולם משחקים בדמינטון מכדורגל, כבר יש לכם פחות תחרות. אבל זה לא מספיק. בשביל להגדיל את הסיכויים שלכם ממש, אתם צריכים לבחור את אחד מענפי הספורט שאף פעם לא שמעתם עליו בכלל. למשל, קרב חמש מודרני. אתם שמעתם על קרב חמש מודרני? אולי כן, אבל אם במקרה אתם לא יודעים מה זה קרב חמש מודרני, שזה סביר מאוד, אז אני אספר לכם שזה ספורט אולימפי שיש בו תחרויות לנשים ולגברים באולימפיאדה וזה ספורט שמשלב חמישה דברים: ריצה של קצת יותר משלושה קילומטר, שחייה של 200 מטר, קפיצות ראווה על סוסים, ירי למטרה באקדח וסייף. דורון פישלר 23:28 למה כל זה מקצוע אולימפי אחד - לא מאוד ברור לי, אבל אני מבטיח לכם שמספר האנשים בעולם שמתחרים בקרב חמש אולימפי הוא קטן באופן מאוד משמעותי ממספר האנשים שמתחרים בריצה או בכדורגל או אפילו בבדמינטון. אז אם אתם מתחרים בקרב חמש מודרני כבר יש לכם יחסית ממש מעט תחרות. עוד ענפים אולימפיים שלא המון אנשים מכירים זה סלאלום קיאק וכל הקטע הזה של קליעה למטרה ברובים. החל מאולימפיאדת 2024 יהיה ברייקדאנס בתור ספורט אולימפי, אז אתם יכולים להתחיל להתאמן על זה. אבל האמת שהרבה מהמקצועות הפחות ידועים שוב אנחנו נצטרך לדבר על אולימפיאדת החורף. יש שם דברים שכולם מכירים, כולכם ראיתם קפיצות סקי והחלקה אמנותית על הקרח, אבל יש מקצועות כמו קרלינג. דורון פישלר 24:34 שזה הספורט עם הסיר הגדול שמשייטים על הקרח ושני האנשים המטאטאים שמנקים את הקרח לפני הסיר. תקשיבו, בלי צחוק, קרלינג זה ספורט אדיר, באמת. זה ספורט ממש ממש טוב, זה נורא נורא מעניין לראות את זה. אבל לא המון אנשים משחקים אותו, אז קדימה, תקדמו את ענף הקרלינג בארץ, למה לא? או סקלטון. אם אתם לא יודעים מה זה סקלטון - ורוב הסיכויים שאתם לא יודעים - סקלטון זה מרוץ מזחלת לבן אדם אחד, כלומר זה מין מזחלת זערורית שעליה שוכבים על הבטן עם הראש קדימה ואז טסים במסלול מפותל במהירות של משהו כמו 140 קמ"ש בלי בלמים. כלומר זה קצת דומה לשכב על סקייטבורד על הבטן עם הראש קדימה במדרון במהירות של 140 קמ"ש ודרך אגב בבקשה אל תעשו את זה לעולם. דורון פישלר 25:42 אוקיי? אז בכל העולם אין המון אנשים שמתחרים בסקלטון. אבל אני לא הייתי אומר שזה הופך את זה למקצוע קל, כי הקטע המאתגר בסקלטון הוא לעשות את כל המסלול הזה עד הסוף בלי למות, כי זה מאוד לא מובן מאליו. ועדיין תשמחו לשמוע שב-2022 היה בתחרות הסקלטון באולימפיאדה נציג של סמואה האמריקנית. זה היה ניית'ן קראמפטון, ואם השם הזה נשמע לכם מוכר זה משום שזה אותו אחד שדיברתי עליו קודם. כלומר הוא לא ייצג את סמואה האמריקנית רק באולימפיאדת הקיץ בריצת 100 מטר אלא גם באולימפיאדת החורף בסקלטון, והוא הגיע למקום ה-19 שיש לציין אינו אחרון. דורון פישלר 26:35 חוץ מזה ארבע שנים לפני כן באולימפיאדה של 2018 היה גם נציג נבחרת ישראל בסקלטון. קראו לו אדם אדלמן והוא אמנם נולד וגר בארצות הברית, זה נכון, אבל הוא כן גר בארץ תקופה מסוימת, הוא למד בישיבה והוא הנציג הישראלי הראשון וכרגע היחיד באולימפיאדה בענף סקלטון. עכשיו לא היו לו הרבה מתחרים בתחום הזה בארץ, ונכון גם שהוא לא זכה בשום מדליה ולא היה קרוב לזה, אבל הוא עבד מאוד קשה בשביל להגיע למצב שבו הוא יכול לייצג את ישראל באולימפיאדה. הוא שבר כמה עצמות בדרך והתעופף, אז אי אפשר להגיד שהוא לא ספורטאי טוב ומשקיע. אז מתברר שאפילו אם אתם מייצגים מדינה שבה אין לכם הרבה תחרות ואפילו אם אתם בענף ספורט שבו מראש יש מעט תחרות זה עדיין קשה, עדיין צריך להתאמץ. דורון פישלר 27:37 מה אם אני לא מצטיין בכלום? אני פשוט ממוצע ועדיין אני רוצה להיות באולימפיאדה. יש עוד מקרה אחד, ספורטאית אחת, באמת מעוררת השראה, מישהי שאני לא הצלחתי להחליט אם היא רמאית בזויה או גיבורה, אבל היא בלי ספק שיאנית מסוג מסוים. קוראים לה אליזבת סוואני. גם היא השתתפה באולימפיאדת החורף ב-2018 בתור נציגת הונגריה. ומה שמעניין פה זה שאליזבת סוואני היא א' לא מהונגריה וב' לא טובה בספורט חורף. כאילו, בכלל. הענף שהיא השתתפה בו היה האף פייפ (Half-pipe) שזה קודם כל ענף שרוב האנשים לא שמעו עליו - כבר צעד ראשון בכיוון הנכון. דורון פישלר 28:40 האף פייפ זה אתם מכירים את המתקנים האלה של אופניים או סקייטבורד שנראים כמו מין חצי עיגול כזה שיורדים למטה ואז עולים למעלה לאוויר ועושים 360 ומשהו ואז יורדים - אז כזה עם מגלשי סקי. כלומר תיקחו צינור ארוך, תחתכו אותו לחצי אופקית כך שנשאר לכם רק החצי התחתון של הצינור, ועכשיו תהפכו אותו לענק ותצפו אותו בשלג. אז שם זה נמצא. המשתתפות גולשות מצד אחד של הצינור לצד השני, עולות איזה חמישה מטר לאוויר כשהן עושות שני גלגלונים לאחור ובורג ואז איכשהו יורדות בשלום ועוברות בחזרה לצד הראשון של הצינור ושם עושות עוד איזה שלושה סיבובים באוויר או משהו ואז שוב ושוב בזיגזג עד לקצה הצינור ואז מקבלות נקודות על התרגילים שהן ביצעו. כל זה כמובן בהנחה שהן הצליחו לעשות את כל זה בלי ליפול על הפרצוף. זה די מדהים לראות את זה. דורון פישלר 29:37 עכשיו הריצה של אליזבת סוואני באולימפיאדה הייתה קצת יוצאת דופן. מה שקרה אצלה זה ככה: היא יצאה לדרך, היא ירדה מצד אחד של הצינור אל הצד השני, עלתה שם, לא עשתה שם שום תרגיל, היא הסתובבה וחזרה לצד הראשון ושם היא לא עשתה כלום והסתובבה וחזרה שוב לצד השני ואז היא לא עשתה שום תרגיל וככה זה המשיך והגיע עד הסוף עם סך הכל של אפס תרגילים. על המבצע הלא מאוד מרשים הזה היא קיבלה את הציון המינימלי האפשרי ולכן כמובן היא הגיעה למקום האחרון. היא דורגה מאחורי כמה גולשות שנפלו. כלומר הן נכשלו, אבל הן לפחות ניסו לעשות תרגילים כלשהם וזה הספיק כדי לקבל ניקוד יותר גבוה ממנה. דורון פישלר 30:47 עכשיו אני צריך להגיד בשביל ההגינות שגם זה, כלומר גם פשוט לרדת מצד אחד ולעלות מצד שני ואז להסתובב בלי ליפול - גם זה יותר ממה שאני יודע לעשות, כי אני לא יודע לעשות את זה, זה דורש איזושהי מיומנות בסקי שלי אין. אבל במקרה הזה אני לא בטוח שזה יותר ממה שהייתי יודע לעשות אילו הייתי מתאמן בזה אי פעם. ומה שיותר חשוב, בשבילי זה לגיטימי לא לדעת לעשות תרגילים מרשימים בהאף פייפ כי אני לא מתחרה באולימפיאדה בהאף פייפ. היא כן. אז זה שהיא הייתה במקום האחרון זה לא מפתיע בכלל, מה שמפתיע זה למה היא הייתה שם אם היא לא יודעת לעשות שום דבר. דורון פישלר 31:33 זה לא כמו מישהו שרץ רק 11 וחצי שניות ב-100 מטר שזה עדיין מעבר ליכולת של 99% מהאנשים לפחות. היא פשוט לא הייתה טובה במה שהיא עושה. מה שכן היא נורא נהנתה מזה. אפשר לראות את זה בווידאו מהתחרות. יש לה מסכת סקי שמכסה את העיניים שלה אבל אפשר לראות את הפה שלה ורואים שהיא פשוט מחייכת מאוזן לאוזן לאורך כל הדרך. היא פשוט מגשימה את החלום שלה. אז ראינו אותה אחר כך, כן, והיא נימקה את מה שהיא עשתה. היא אמרה שהיא פשוט לא מרגישה בטוחה בעצמה מספיק בשביל לעשות תרגילים מורכבים, שזה מאוד לגיטימי. תשובה טובה. אנשים לא צריכים לעשות דברים מסוכנים שהם לא מרגישים בטוחים בהם אלא אם כן הם באולימפיאדה. דורון פישלר 32:30 זה לגמרי לגיטימי לא להצטיין בדברים כל עוד את לא באולימפיאדה מתחרה באותם דברים. אז איך הדבר הזה קרה? מתברר שאליזבת סוואני לא טובה במיוחד בסקי אבל היא ממש טובה במשהו אחר. לאישה הזאת יש תואר מהרווארד ככה שטיפשה היא כנראה לא, והיא ממש טובה בלתמרן חוקים ולנצל פרצות. בתור התחלה, אמרנו, היא התחרתה בתור נציגת הונגריה למרות שהיא לא מהונגריה, היא אמריקנית. אבל את זה אנחנו כבר מכירים. דרך אגב לאולימפיאדה הקודמת היא ניסתה להתקבל בתור נציגת ונצואלה כי אמא שלה נולדה שם. זה לא הצליח, אז היא עברה לייצג את הונגריה כי סבא וסבתא שלה נולדו שם. דורון פישלר 33:30 הונגריה היא לא ניגריה. זאת לא מדינה טרופית, זאת לא מדינה ששלג זה מושג זר לה, ועדיין האף פייפ לנשים הוא פשוט לא ממש דבר שקיים שם. אז על להיות הספורטאית ההונגרייה המצטיינת בספורט הזה לא הייתה תחרות. אז לייצג מדינה בלי הרבה תחרות - צ'ק. ולבחור ענף ספורט שלא הרבה אנשים מכירים בכלל - צ'ק. אבל זה לא הכל, משום שהכללים בענף הזה שונים. אמרתי, בכל ענף הכללים שונים וכאן זה לא אותו דבר כמו בריצה בגלל שאין פה מספר בלתי מוגבל של משתתפים בענף הזה. באולימפיאדה משתתפות בהאף פייפ רק 24 מתחרות, והן נבחרות על פי הסדר שלהן בדירוג העולמי. דורון פישלר 34:24 עכשיו איך מתקדמים בדירוג העולמי? צוברים נקודות. איך צוברים נקודות? משתתפים בתחרויות בינלאומיות ומקבלים נקודות לפי המקום אליו הגעת בתחרות. מי שבמקום הראשון מקבל הכי הרבה כמובן ומשם זה יורד. אבל הנקודה המעניינת היא שכל מי שמגיעה לאחד מ-30 המקומות הראשונים מקבלת מספר כלשהו, מספר מינימלי של נקודות על התחרות הזאת. סוואני מתברר בילתה את השנתיים שלפני האולימפיאדה בלהשתתף פחות או יותר בכל תחרות האף פייפ לנשים בעולם שבה היו פחות מ-30 משתתפות. ובכל פעם מחדש היא השתמשה באותה אסטרטגיה של לא לעשות כלום חוץ מלהיות שם ולא ליפול. ולפעמים היא אפילו לא הגיעה אחרונה כי היו כאלה שנפלו. ועל כל תחרות כזאת היא קיבלה נקודות. וככה היא התקדמה לאט לאט בדירוג העולמי עד שהיא הגיעה למקום שאיפשר לה להגיע לאולימפיאדה. דורון פישלר 35:42 אז כן, היא הגשימה את החלום של עצמה. עכשיו העסק הזה עורר תגובות די קיצוניות כי היו כאלה שמאוד מאוד כעסו עליה כי אמרו 'האולימפיאדה נועדה להיות מקום לאנשים שממש טובים בספורט, לא לאנשים שהם בסדר'. ובזה שהיא הגיעה לשם היא תפסה מקום של מישהי אחרת, ככל הנראה מישהי שבניגוד אליה באמת טובה בספורט הזה ובאמת לפחות הייתה מנסה לעשות משהו, אז טענו שזו רמאות. מצד שני היא לא רימתה. לא, היא לא עברה על שום חוק. היא ניצלה את החוקים שיש לטובתה. אז אוקיי, אמרנו היא לא מצטיינת בסקי אולי אבל היא ממש ממש טובה בזה. מצד שלישי צריך להגיד עוד דבר: כדי לעשות את מה שאליזבת סוואני עשתה, לטייל בעולם בין תחרויות סקי, צריך לא רק חוצפה, צריך גם הרבה זמן פנוי והרבה כסף. דורון פישלר 36:45 זה לא דבר שכל אחת יכולה להרשות לעצמה. ככל הנראה אליזבת סוואני היא אישה די עשירה אם היא יכלה להשקיע כל כך הרבה בשביל החמש דקות של להיות ספורטאית אולימפית. אז אפשר להגיד שהיא קנתה את דרכה לאולימפיאדה וזה לא דבר שאמור לקרות. האולימפיאדה לא אמורה להיות דבר לאנשים שמצטיינים, אנשים שעבדו קשה או אנשים שירשו מספיק כסף בשביל לקנות את זה לעצמם. לא, זה לא על זה זה אמור להיות. אז לא יודע, שניהם צודקים. זאת אומרת, נכון אם אני הייתי מי שמדורגת מקום אחד מאחוריה בדירוג ולא הגעתי לאולימפיאדה בגללה הייתי מאוד מתבאס, אבל מצד שני אני חושב שזה יצא יותר מעניין מסתם עוד מישהי שטובה מאוד במה שהיא עושה באופן משעמם. וחוץ מזה אני חושב שאפשר לתת לפחות לאליזבת סוואני את הקרדיט בתור האישה הממוצעת ביותר שהייתה אי פעם באולימפיאדה. דורון פישלר 37:55 דרך אגב היא לא הפסיקה שם. היא אישה עם שאיפות. אחרי האולימפיאדה היא נרשמה לאמריקן נינג'ה, זה כמו הנינג'ה הישראלי אבל באמריקאית. היא השתתפה במוקדמות ונפלה במכשול הראשון ולכן הגיעה למקום האחרון. לא, היא לא ספורטאית גדולה, אבל אי אפשר להגיד שהיא לא מנסה דברים. אז מה הייתה השאלה? איך להגיע לאולימפיאדה במינימום מאמץ. שלב ראשון: תיולדו במדינה שאין בה ספורט חורף. ישראל זה טוב. שלב שני: תעברו לגור בפינלנד, רצוי בגיל שלוש. שלב שלישי: תיכנסו חזק לספורט חורף כלשהו שמעט אנשים מכירים, תתאמנו, תגיעו לרמה טובה. שלב רביעי: תירשמו לאולימפיאדה בתור נציגי ישראל אם אתם מישראל במקור, ואם יש לכם שורשים בסמואה או משהו עוד יותר טוב. כל זה עדיין לא מבטיח שתגיעו לאולימפיאדה, אבל זה בהחלט מאוד משפר את הסיכויים שלכם. אגב אתם עדיין לא תזכו בשום מדליה וזה בסדר. זאת התשובה. דורון פישלר 39:19 עוד מעט עוד משהו קטן על עוד מתחרה בסקי שהיה ממש גרוע אבל היה לו תירוץ ממש טוב לזה. זאת לא האולימפיאדה, אבל אליפות העולם בסקי נורדי היא עדיין אירוע גדול בתחום של סקי נורדי, שזה מתברר סקי למרחקים ארוכים. יש שם תחרויות של 10 קילומטר, 30 קילומטר, 50 קילומטר, מרוצי שליחים לטווח ארוך ועוד כל מיני דברים שלא ידעתי שקיימים. התחרות הזאת נערכה בפינלנד ב-2017. ולמרות שהתחרות הזאת היא לא האולימפיאדה, כי עם כל הכבוד רוב האנשים לא יודעים שהיא קיימת, עדיין גם שם אפשר למצוא כל מיני נציגים ממדינות בלתי צפויות שבדרך כלל מדורגים במקומות האחרונים. ויכול להיות שגם שם יש כל מיני תחמנות גיאוגרפית כזאת. דורון פישלר 40:17 ב-2017 השתתף בתחרות נציג מוונצואלה, שוב מדינה טרופית שבהחלט לא ידועה במרחבי השלג העצומים שאין לה. קראו לו אדריאן סולאנו. הוא התחרה במרוץ לגברים ל-15 קילומטר והוא לא כל כך הגיע למקום האחרון כמו שהוא לא הגיע לשום מקום כי הוא פשוט פרש באמצע. אבל המקרה של אדריאן סולאנו הוא שונה. זה לא כמו כל אלה שדיברתי עליהם קודם כי אדריאן סולאנו הוא לא איזה אמריקאי עם בת דודה של סבתא מוונצואלה שתכננה דרכו לאליפות העולם. הוא באמת מוונצואלה והוא באמת חי והתאמן בוונצואלה, ולזה שהוא היה לא כל כך טוב בסקי היה לו תירוץ מצוין כי זאת הייתה הפעם הראשונה אי פעם שהוא עשה סקי. למעשה עד שהוא נחת בפינלנד לצורך התחרות, האיש הזה לא ראה אף פעם שלג חוץ מבתמונות וטלוויזיה וכאלה. זאת אומרת בחיים האמיתיים. דורון פישלר 41:20 אבל הוא כן התאמן. הוא התאמן הרבה זמן בוונצואלה על רולר סקי, זה סקטים ארוכים כאלה שדומים למגלשי סקי והם טובים לאימונים למחליקי סקי מקצועיים כשהם נמצאים בקיץ או בוונצואלה. אבל כמובן זה לא בדיוק אותו דבר כמו לגלוש על שלג. היה לו מאמן והייתה להם תוכנית. התוכנית הייתה שלפני התחרות הוא יטוס לשוודיה לחודש של אימונים על שלג אמיתי ומשם יגיע לפינלנד לתחרות ושם בטח לא ינצח אבל לפחות ייצג בכבוד. אבל בדרך הוא היה צריך לעבור דרך צרפת והיו איזושהם בעיות עם הדרכון או משהו כזה, אמרו שאולי הרשויות בשדה התעופה פשוט לא קנו את הסיפור שלו שהוא גולש סקי מוונצואלה. יכול להיות, בכל אופן פשוט לא נתנו לו להמשיך ולהיכנס לשוודיה. וככה יצא שלכל האימונים המתקדמים שלו הוא לא הגיע, הוא כן הצליח להגיע רק לתחרות עצמה אבל בלי שום ניסיון של שלג. דורון פישלר 42:38 ויש תיעוד שלו מהתחרות וזה קצת חמוד לראות אותו שם. הוא יוצא מהשער למרוץ וכמעט מיד הוא כמעט נופל אחורה. הוא נאבק כזה לשמור על שיווי משקל, 'הו! הו!'. בהמשך אפשר לראות אותו נופל על התחת ואז נופל על התחת עוד פעם ומנסה להתארגן מחדש. במאמר המערכת תיארו את זה בתור 'הוא נראה כמו ג'ירף תינוק'. והמגלשיים שלו כל הזמן מסתבכים אחד בשני ובקיצור הוא נראה כמו שאני הייי נראה אם הייתי מנסה לעשות סקי באליפות העולם, כנראה. ושוב זה בסדר. חוץ מהעובדה שהוא נמצא באליפות העולם, שזה לא אמור להיות מקום לאנשים שלא עשו סקי אף פעם. אבל האמת שזה לא כזה רע. כלומר כשאנחנו רואים בדרך כלל את האולימפיאדה ותחרויות כאלה, רואים אנשים שהם כאילו מהטובים בעולם או מהטובים במדינות שלהם או מה שזה לא יהיה. בכל אופן שהם רצים ואז אם יש מישהו שמפגר בשתי שניות מאחוריהם אז אנחנו עושים 'פהה, איזה איטי הוא', כאילו שאנחנו יכולים לעשות טוב יותר. דורון פישלר 43:43 נורא קל לשכוח שכל האנשים שמשתתפים בתחרות הזאת הם בייסיקלי על-אנושיים ושזה מאוד מאוד רחוק מכל דבר שאני או אתם נוכל לעשות אי פעם. אז כשפתאום בתחרות כזאת נכנס בן אדם אחד שהוא פשוט בן אדם נורמלי עם כישורים של בן אדם נורמלי, זה עוזר לתת פרספקטיבה, לראות כאילו כמה שמה שכל הספורטאים האחרים עושים זה בעצם בייסיקלי על-אנושי. אז אני חושב שזה רעיון לא כזה רע מדי פעם לשלוח לאולימפיאדה או לתחרויות סקי או לתחרויות קפיצה למים או משהו איזה מישהו או מישהי שפשוט ייתנו פרופורציה לגבי מה אנשים רגילים באמת יכולים לעשות. זאת הייתה התשובה. דורון פישלר 44:32 ורק הערה קטנה כדי שנקבל פחות הודעות על זה אחר כך: כן, אני שמעתי על אדי דה איגל, אני פשוט בחרתי לא לדבר עליו, זה בסדר, אתם לא צריכים לספר לי עליו. הכל טוב. אתם יכולים לשלוח לי שאלות ב-doronfishler.com/question. רק כמובן שימו לב שיש עוד כמה שאלות בתור. אני עושה הרצאות בכל מיני נושאים בכל מיני מקומות בארץ, אתם יכולים להתעדכן בפייסבוק בעמוד 'דורון פישלר נגד העולם'. עורך ומפיק: יותם אלכמי, ייעוץ ותמיכה מורלית: אביב שם טוב, מנהלת דיגיטל: הדס דרוקר, עורך ראשי: רן לוי, מנהל עסקי: דני תימור ואני דורון פישלר. וזהו. אני לא יודע לאיזה ספורט אני הייתי בוחר ללכת באולימפיאדה, בטח לקרוס. לא זוכר כרגע מה זה לקרוס. נשמע מעניין. עושים היסטוריה 45:27 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osinhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>[התשובה] כל הכסף בעולם (שידור חוזר)</title>
        <link>https://mat-mo.github.io/podtext/episodes/htshvbh/htshvbh-kl-hksp-b-vlm-shydvr-khvzr.html</link>
        <guid>https://mat-mo.github.io/podtext/episodes/htshvbh/htshvbh-kl-hksp-b-vlm-shydvr-khvzr.html</guid>
        <pubDate>21 בנובמבר 2022</pubDate>
        <description>Transcript for [התשובה] כל הכסף בעולם (שידור חוזר) from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל: מין רגע, אבל אם הוא עשה ככה? תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. דורון פישלר 01:05 כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קרין 02:30 רשת עושים היסטוריה. עושים היסטוריה. עושים היסטוריה. דורון פישלר 02:46 היי, אני דורון של עכשיו, מקדים קצת את מה שדורון של פעם הולך להגיד. כמובן, מהפרספקטיבה שלכם אני גם דורון של פעם, אבל הוא דורון של יותר פעם. הנקודה היא כזאת: מה שאתם עומדים לשמוע הוא אחד מהפרקים האבודים. פרקים ישנים של 'התשובה' שירדו מהאוויר ואנחנו משחררים אותם מחדש, בעיקר כשאני לא מצליח להשלים פרק חדש בגלל בריאות, חיים, כאלה דברים. עכשיו הפרק הזה הוא הפעם הראשונה שבה בעצם דיברתי אל מאזיני העתיד. ודי מצחיק שעכשיו כששמעתי אותו שוב לקראת השידור המעודכן, אז אני בעצמי הייתי מאזין העתיד, כי שמתי לב לדברים שהשתנו מאז שהקלטתי את הפרק. וזה מעניין כי זה לא היה לפני כל כך הרבה זמן. הפרק יצא במקור במרץ 2019, שזה נכון למתי שאני מדבר עכשיו, לפני שלוש שנים וחצי. זה לא שהוא הוקלט במאה אחרת או בעידן אחר. זה לא שאנשים רכבו ברחובות על כרכרות, ועדיין מתברר שיש דברים שהשתנו. דורון פישלר 03:57 קודם כל, דבר ראשון, הפרק הזה עוסק בין השאר במספר האנשים בעולם, וגם אני של העבר מדבר על זה שהמספר זה משתנה כל הזמן, אז ברור שהוא לא יהיה עדכני. וזה לא שמאז ועד היום מספר האנשים בעולם הכפיל את עצמו או משהו, אבל כשהקלטתי את הפרק המספר היה קרוב ל-8 מיליארד, ונכון לעכשיו מספר האנשים בעולם הוא 8 מיליארד. כלומר מה שלגביי קרה לפני יומיים זה שאוכלוסיית העולם באופן רשמי לפי הערכות של האו"ם הגיעה ל-8 מיליארד בדיוק. הילד או הילדה השמונה מיליארד בעולם ככל הנראה נולדו ב-15 בנובמבר 2022. אז אם עד עכשיו אפשר היה במשך הרבה זמן להגיד שיש בעולם 8 מיליארד אנשים בערך, הייתה שנייה אחת מסוימת ביום שלישי בבוקר שבה האוכלוסייה הייתה רשמית בדיוק 8 מיליארד, ולכן כל החישובים ששימשו במספר הזה היו פתאום הרבה יותר מדויקים. כמובן מאז כבר עבר זמן, אז גם עכשיו זה לא בדיוק 8 מיליארד אלא יותר. המספרים שאני מדבר עליהם בפרק יהיו נכונים בערך אז והם עדיין נכונים בערך. דברים לא השתנו באופן קיצוני, אבל הם אף פעם לא יהיו מדויקים. דורון פישלר 05:04 ועוד בקשר לגדילה של אוכלוסיית העולם ולאן נגיע עם זה, אז יש לי גם את הפרק 'האנושות נגד בייבי שארק' שבו אני מדבר על הנושא הזה בהרחבה, ואני לא רוצה לספוילר אותו אם לא שמעתם אותו עדיין, אבל התוצאה נראית די חד-משמעית כרגע. חוץ מזה, עוד דבר שדורון של העבר מדבר עליו בפרק הזה זה על הכסף שיש לו בארנק. וזה היה טיפה מוזר לשמוע כי נכון להיום כמות הכסף שיש לי בארנק היא... בדיוק. תזכירו לי מה זה ארנק? מי מסתובב עם ארנק, דורון של העבר? יש לך טלפון, יש לך קייס לטלפון שאפשר לשים בו רישיון נהיגה, כרטיס אשראי, זהו. מה יש לך לשים בארנק? תמונות של הנכדים, יא קשיש? רגע, דורון של העבר הוא יותר צעיר ממני בעצם, מה הולך פה? בכל מקרה, זה הפרק על כל הכסף בעולם, והוא יתחיל תכף. תכף תבוא התשובה. דורון פישלר 05:54 ידעתם שיש דבר כזה דרכון הסוואה? דרכון הסוואה הוא דרכון שמדינה שכביכול הנפיקה אותו לא באמת קיימת. למשל דרכון של ציילון, שמה הקודם של סרי לנקה. דרכון שכזה יכול להיות שימושי לפעמים. למשל כמזכרת נחמדה מטיול, כמו דרכון של דיסני, או כהצהרה פוליטית כמו הדרכון של הפרלמנט עולם לבטיחות ושלום, ארגון ששם לעצמו למטרה לקדם שלום עולמי. מה שכן, דרכוני הסוואה הם חסרי כל תוקף חוקי כמובן, אז אם לא נתנו לכם לעבור בשדה התעופה אל תבואו אלי בטענות. אז אולי במקום להסתבך עם דרכונים דמיוניים עדיף להוציא דרכון אמיתי עם כוח אמיתי. דרכון גרמני או אוסטרי. דרכונים אלה, שנחשבים בין החזקים בעולם, מעניקים לכם ולדורות הבאים אפשרויות מגורים, עבודה, לימודים וטיולים ללא ויזה בכמעט 200 מדינות, כולל ארצות הברית. אם אתם צאצאים של מי שנאלצו לעזוב את גרמניה או אוסטריה בתקופת הנאצים, יכול להיות שאתם, כמו עשרות אלפי ישראלים שכבר עברו את התהליך, זכאים לדרכון שכזה. משרד עורכי הדין דקר, פקס, לוי הוא מהמובילים בתחום, עם ותק של שנים וצוות מקצועי שדובר גרמנית ומציע ליווי אישי ומקיף כדי להבטיח לכם את האזרחות האירופית במהירות וביעילות. מאזיני רשת עושים היסטוריה מקבלים בדיקת זכאות חינם, כולל סיוע ללא עלות בתהליך איתור מסמכים מול ארכיונים בגרמניה או באוסטריה, במקרים בהם יש היתכנות גבוהה לזכאות. בקרו באתר הבית של דקר, פקס, לוי בכתובת lawoffice.org.il, קבעו פגישת התייעצות וספרו להם שהגעתם דרך רשת עושים היסטוריה. lawoffice.org.il. דורון פישלר 07:54 אהלן, אני דורון, זאת התשובה, ויובל שלח לי אחלה שאלה. יובל 08:00 אם היינו לוקחים את כל הכסף והרכוש בעולם ומחלקים אותו שווה בשווה בין כולם, כמה כל אחד היה מקבל? דורון פישלר 08:04 טוב, סוף סוף קיבלתי שאלה קלה. זאת בסך הכל שאלה פשוטה במתמטיקה. אני רק צריך למצוא כמה כסף יש בעולם ולחלק את זה למספר האנשים שיש בעולם. זהו, נורא קל, רק צריך למצוא שני מספרים. אז נתחיל מהמספר השני כי הוא יותר קל. כמה אנשים יש בעולם? אני לא ספרתי אותם, אבל זה מידע שאפשר למצוא בגוגל קל, והתשובה היא שבעולם יש 7,685,169,684 אנשים. זה כמובן לא נכון. זה לא נכון פשוט כי ממה שאמרתי את המספר הזה כבר עברו כמה שניות והמספר הזה השתנה מאז. אנשים נולדים ואנשים מתים כל שנייה. המספר הזה משתנה כל הזמן. וזאת בעצם הבעיה הראשונה שאני חייב להתייחס אליה בקשר לפרק הזה. אתם מאזינים לפרק הזה בעתיד. אתם אנשי העתיד, אני יכול לדעת רק מה המצב ברגע שבו אני מקליט את זה, אבל כל מה שאני אומר כבר לא עדכני. ובטוח לא נכון או לפחות לא מדויק מתי שאתם מקשיבים לזה. ואני לא יודע מתי אתם מקשיבים לזה. אולי זה שבוע מהיום שהקלטתי, ואולי בעוד 10 שנים. בכל מקרה אתם בעתיד. אז קודם כל שלום לכם אנשי העתיד, שלום לכם מהעבר הרחוק. אני מקווה שאתם נהנים לכם עם כל המכוניות המעופפות שלכם. ובשם אנשי העבר אני רק רוצה להגיד, סליחה שדפקנו לכם את האקלים, זאת הייתה פשלה שלנו, אני מתנצל על זה. בכל מקרה המספרים שאני אומר נכונים לעכשיו, מן הסתם לא מדויקים מתי שאתם מאזינים לזה, אבל זה מה שיש. אז כרגע, נכון לכרגע, יש בערך 7.7 מיליארד אנשים בעולם. דורון פישלר 09:59 דרך אגב, מבין ה-7.7 האלה יותר משליש מהם חיים רק בשתי מדינות: הודו וסין. אלה שתי המדינות הכי מאוכלסות בעולם, בכל אחת מהן יש בערך 1.4 מיליארד איש. המקום השלישי, המדינה השלישית הכי מאוכלסת בעולם היא ארצות הברית, עם 320 ומשהו מיליון איש נכון לעכשיו. זה אומר דרך אגב שאם פתאום עכשיו היו מופיעים בארצות הברית עוד מיליארד איש, היא עדיין הייתה במקום השלישי. יש הפרש מאוד מאוד גדול בין שתי הראשונות לבין כל שאר המדינות בעולם. ואם אנחנו כבר עוברים על הרשימה, אז במקום הרביעי, המדינה הרביעית הכי מאוכלסת בעולם עם יותר מ-260 מיליון איש היא... מה אתם חושבים שהיא? יש לכם חמש שניות בלי להיעזר באינטרנט. קדימה. 4, 3, 2, 1... טעיתם. אלא אם כן אמרתם אינדונזיה. ואף אחד אף פעם לא אומר אינדונזיה. אינדונזיה היא המדינה הרביעית הכי גדולה בעולם. אף אחד לא חושב על אינדונזיה, אבל זאת המדינה הרביעית הכי גדולה בעולם למרות שאנחנו לא שומעים חדשות עליה, לא חושבים עליה, זה כאילו שהיא לא קיימת, אבל היא קיימת. היא קיימת והיא מאוד מאוד גדולה. בישראל יש בערך 9 מיליון אנשים, ברשימת המדינות המאוכלסות היא בסביבות המקום ה-95. בכל מקרה סטינו מהנושא. מספר האנשים בעולם: 7.7 מיליארד אנשים בערך. דורון פישלר 11:23 אז נעבור לשאלה השנייה, שזאת השאלה היותר קשה. כמה כסף יש בעולם? וזאת שאלה יותר קשה כי קודם כל אנחנו צריכים להחליט על מה בכלל אנחנו מדברים כשאנחנו מדברים על כסף. כי כסף זה דבר מסובך. זה דבר שקצת קשה להגדיר אותו. האם בתור התחלה נלך על הכי פשוט? פשוט נספור את הכסף תכל'ס שקיים בעולם, כסף מזומן, שטרות ומטבעות. אז ספרתי... כלומר לא באמת ספרתי, גם זה דבר שקשה לספור. כי בין השאר כי אומנם יש מספר נתון של שטרות בעולם, אבל הערך שלהם הוא לא תמיד אותו הדבר. הערך של השקל לעומת הדולר למשל יורד ועולה כל הזמן. שלא לדבר על האירו והשטרלינג והרובל והיין והרופיה. הרופיה הוא מטבע של אינדונזיה. בטח לא ידעתם. בכל מקרה איך בדיוק לספור את כל זה לפי שער הדולר של אתמול או של היום? זה לא נורא פשוט ותמיד זה יהיה בערך. אני לא יכול לתת מספר מדויק. אז לא, אני לא ספרתי, אבל לפי הערכה של הבנק להסדרי סליקה בינלאומיים, הערך של כל הכסף בעולם הוא בערך 5 טריליון דולר. כלומר חמש ו-12 אפסים אחריו. וזה הרבה כסף. דורון פישלר 12:43 ברור שזה הרבה, זה כל הכסף בעולם כן, אבל כמה כסף זה? נגיד את זה ככה: אם תקחו שטר של 100 דולר, העובי שלו הוא בערך עשירית מילימטר והוא שווה 100 דולר. אם תשימו 10,000 שטרות כאלה אחד על השני, תקבלו ערימת שטרות בגובה של מטר ועשרה, שתהיה שווה בדיוק מיליון דולר. עכשיו לפי חישוב הנפח הזה אפשר להמשיך ולחשב שאם היינו בונים דגם בגודל טבעי של המגדל המרובע של עזריאלי עשוי משטרות של 100 דולר, כלומר מגדל בגובה של 42 קומות באורך וברוחב ובגובה של הבניין המרובע של עזריאלי עשוי משטרות של 100 דולר, הערך של כל הערימה הזאת היה... שנייה, תנו לי לחשב... 316 מיליארד דולר. וזה אפילו לא קרוב ל-5 טריליון. כלומר בשביל 5 טריליון דולר היינו צריכים 16 בניינים כאלה. 16 ערימות של שטרות בנפח של מגדל עזריאלי המרובע. העגול גבוה יותר אבל קשה יותר לחשב שטח של עיגול אז התעצלתי. תקציב המדינה הוא 479 מיליארד דולר, ככה שהסכום הזה היה מספיק לכל התקציב של מדינת ישראל למשך 10 שנים אם היו משלמים את הכל במזומן. בקיצור זה הרבה כסף, אין ספק. ואם מחלקים את הכסף הזה לכל תושבי העולם, אז כל אחד מהם יקבל 649 דולר. שזה נחמד, אבל זה לא מספיק. כי זה לא כל הכסף בעולם. לא קרוב אפילו. דורון פישלר 14:38 כי רוב הכסף בעולם הוא לא שטרות ומטבעות. ממש לא. אני בארנק שלי יש אולי 240 שקל וכרטיס עדי. זה לא כל הכסף שלי בעולם. רוב הכסף שלי לא נמצא בארנק, הוא בבנק. אני יכול בעיקרון להוציא את הכסף הזה מהבנק, אבל רוב הזמן אני מכיר את הכסף הזה רק בתור מספר שכתוב על המסך של המחשב כשאני בודק את החשבון שלי. וזה נכון לגבי רוב האנשים, לפחות רוב האנשים שהם לא סוחרי סמים, הם לא מחזיקים את הכסף שלהם בקאש, הם מחזיקים אותו בבנק. וכאן העניינים נהיים קצת מוזרים. כי אני חושב על הכסף שבחשבון הבנק שלי בתור כסף שלי, אבל הבנק לא באמת שומר אצלו את הכסף שלי, הוא משקיע אותו. כלומר מלווה אותו למישהו, ואז אם הבנק משקיע את הכסף באיזו חברה לייצור מסרגות או מה שלא יהיה, מבחינת החברה הזאת זה הכסף שלה. למרות שאני חושב על זה בתור הכסף שלי, ולאף אחד לא לי ולא לה אין את הכסף הזה פיזית בשטרות. שנינו רואים אותו רק בתור מספרים במחשב. כי אין שטרות כאלה. רוב הכסף בעולם לא קיים בכלל בתור שטרות, אלא הוא קיים רק בתור מספרים במחשב. אז איך סופרים את זה בכלל? זה מאוד מורכב ואני לא אלך לנסות בכלל, אבל שוב, אם נשאל את הבנק להסדרי סליקה בינלאומיים, והם אמורים לדעת, הם חישבו שהסך הכולל של הכסף בעולם כולל כסף שקיים רק במחשבים הוא בערך 80 טריליון דולר. זה לעומת רק 5 טריליון דולר שקיימים במזומן. זה הרבה הרבה יותר כסף. דורון פישלר 16:21 אבל גם זה לא מספיק. כי השאלה הייתה לא רק לגבי כל הכסף, אלא לגבי כל הכסף והרכוש בעולם. כלומר צריך לספור לא רק את הכסף שיש לאנשים, אלא גם את הדברים האחרים שיש להם. ולספור את הרכוש בעולם זה עוד יותר קשה. אני מדבר על הכל. כל הבגדים והמחשבים והפסנתרים ומדיחי הכלים והמכוניות והבתים ושטח האדמה שהבתים בנויים עליו, וגם על דברים שלא שייכים לבני אדם פרטיים אבל הם עדיין שייכים למישהו, לעירייה או למדינה. זה באמת לא לספור רק את המכוניות על הכביש, אלא גם את הכביש. ואת התמרורים. ואת חוף הים, ואת הים, ואת מרבצי הגז הטבעי שמתחת לים, ומוזיאון ישראל וכל התמונות בו. וכל זה עדיין רק דברים פיזיים בעולם, אבל יש גם דברים שאי אפשר לגעת בהם שלא קיימים פיזית ועדיין הם שווים כסף. זכויות היוצרים על כל השירים בעולם וכל הספרים בעולם וכל הפטנטים בעולם וכל החברות בעולם, כי חברות שוות המון המון כסף. כמה כל זה שווה? הכל ביחד. בלתי אפשרי באמת לספור את הערך של הכל. הערכות הכי טובות שיש הן הערכות מאוד מאוד לא מדויקות ואני בטוח שכשגוף אחר יעשה את ההערכה הזאת התוצאות שלו יהיו שונות לגמרי. ועדיין יש מישהו שלפחות מנסה להעריך את ההון הכלל עולמי. זה המספר שיש לנו, אז נלך איתו. אז חברת השירותים הפיננסיים 'קרדיט סוויס' מפרסמת כל שנה את דוח העושר הגלובלי, שבו היא מפרסמת הרבה מאוד נתונים לגבי כל הכסף בעולם, כולל המספר הזה. האם הם מדייקים? אני לא יודע, כי באמת שאין לי דרך לבדוק. אז נאלץ לסמוך עליהם בעניין הזה, ולפי הדוח הזה שהיא פרסמה בשנת 2018, העושר הכללי שיש בכל העולם, כלומר הערך הכללי של הכל, הוא 317 טריליון דולר. זה כמובן הרבה. זוכרים את המגדל ההוא בגובה של עזריאלי שעשוי משטרות של 100 דולר? בשביל הסכום הזה אנחנו נצטרך 1003 מגדלים כאלה. זה בהחלט מספר מרשים של שטרות. דורון פישלר 18:36 אוקיי, אז עכשיו מגיע החלק הקל. יש לנו את הערך של כל העולם ואת מספר האנשים בעולם. שני מספרים. אז רק ניקח מחשבון ונחלק אותם אחד בשני. 317 טריליון דולר לחלק ל-7.7 מיליארד אנשים זה יוצא 41,169 דולר. שזה לפי שער הדולר של היום, ושוב זה משתנה כל הזמן כן, מחר זה יהיה קצת שונה, אבל נכון לרגע זה: 148,454 שקלים ו-80 אגורות. אם היינו מחלקים את כל הכסף והרכוש בעולם שווה בשווה בין כל תושבי העולם, זה הסכום שכל אחד היה מקבל. טיפה פחות מ-150 אלף שקל. וזה נשמע האמת לא רע. 148 אלף שקל זה סכום מאוד מכובד. אני בהחלט לא הייתי מתנגד לקבל 148 אלף שקל. זה מספיק בשביל לקנות מכונית חדשה מהניילונים, ומכונית מכובדת. כאילו אולי לא מכונית פאר, כאילו לא פרארי, אבל זה מספיק בשביל מכונית משפחתית גדולה וסבירה בהחלט. אתם יכולים לקנות עם זה פיאט דובלו. עכשיו רק כדי שלא יאשימו אותי חלילה שאני עושה פה פרסומת שפיאט שילמו לי על זה או משהו, אז אני רק רוצה לציין שפיאט דובלו זאת אחת המכוניות הכי מכוערות שראיתי בחיים. ועדיין זה נחמד לקבל אחת כזאת. אם מישהו היה נותן לי אחת כזאת במתנה הייתי שמח. כלומר לא הייתי נוהג בה כי פדיחה, אבל הייתי שמח לקבל אותה ואז למכור אותה או משהו. דורון פישלר 20:10 אז זה נשמע לא רע, רק צריך לזכור שבתרחיש הזה שבו מחלקים מחדש את כל הרכוש בעולם, לא סתם נותנים לכם את המכונית הזאת, אלא לוקחים מכם בתמורה את כל מה שיש לכם בעולם. כל הכסף וכל הרכוש. ובתמורה נותנים לכם פיאט דובלו. כלומר אם כבר יש לכם מכונית, אז החלפתם מכונית אחת באחרת וסביר שהמכונית הקודמת שלכם נראתה יותר טוב. ובתמורה גם הייתם צריכים לוותר על כל שאר מה שיש לכם. ואם אתם מבני המזל שיש להם דירה משלהם, אז העסקה הזאת בהחלט לא הייתה משתלמת בשבילכם בגלל שהדירה שלכם שווה יותר מהמכונית הזאת. מצד שני יש הרבה אנשים שזה בהחלט כן ישתלם להם. הרבה אנשים היו בשמחה רבה חותמים על ההסכם הזה. לוותר על כל מה שיש להם תמורת מכונית חדשה אחת במקום זה. רוב האנשים בעולם בעצם. כי הסכום הזה הוא הסכום הממוצע של העושר פר אדם בעולם, אבל זה לא אומר שלחצי מהאנשים בעולם יש יותר מזה ולחצי פחות. ממש לא. כי כרגע העושר בעולם לא מחולק אפילו קרוב לשווה בשווה. ה-148 אלף שקל האלה הם הממוצע, אבל יש הרבה יותר אנשים שנמצאים מתחת לממוצע מאשר מעל. יש הרבה יותר עניים מאשר עשירים. בערך 85% מהאנשים בעולם היו שמחים לדיל הזה. כלומר יש להם פחות מ-148 אלף שקל. להרבה מהם הרבה פחות. רק ל-15% יש יותר. ויכול להיות שזה לא נראה לכם ככה כשאתם מסתכלים מסביב בגלל שאין כל כך הרבה עניים מסביבכם, אבל זה פשוט משום שאתם אם אתם שומעים אותי, סביר להניח שאתם נמצאים בצד הטוב של המאזן הזה, או לפחות חיים באחד המקומות היותר טובים. הדוח של קרדיט סוויס מפרט גם את העושר הממוצע לפי מדינות. ובישראל לפי הדוח הזה, העושר הממוצע של כל אדם מבוגר הוא 174 אלף דולר. שזה כמעט חצי מיליון שקל, שזה 4 וחצי פיאט דובלו. זה בכלל נשמע מצוין. לי אין 4 וחצי מכוניות. זה נשמע ממש לא רע. דורון פישלר 22:34 לעומת זאת יש הרבה מדינות שבהן המצב שונה לחלוטין. אם אתם מסתכלים על אינדונזיה למשל, אז הרכוש הממוצע שם לאדם הוא 8,919 דולר. שזה אפילו לא רבע דובלו. ואינדונזיה היא אפילו לא בין המדינות הכי עניות בעולם. במדינות העניות באמת, כמו מלאווי למשל, הרכוש הממוצע של אדם במלאווי הוא 141 דולר. זה אומר של-1000 תושבי מלאווי ממוצעים יש פחות כסף מלתשב ישראל ממוצע אחד. ול-270 תושבי מלאווי ממוצעים ביחד אין אפילו דובלו אחת. כל אחד מהם היה מאוד מאוד שמח לוותר על כל מה שיש לו שזה לא הרבה בשביל מכונית אחת כזאת, ואפילו לא היה אכפת להם שהיא נראית כאילו עיצבו אותה בבני ברק. אז אם יש כל כך הרבה עניים שאין להם כמעט כלום, איך זה שהממוצע כל כך גבוה? זה משום שהחלוקה היא מאוד מאוד מאוד לא מאוזנת. כלומר אלה שיש להם מעט יש להם ממש מעט, והמעטים שיש להם הרבה יש להם ממש ממש הרבה. הרוב הגדול, הרוב הענק של ה-317 טריליון דולר האלה נמצאים בעצם בידיים של יחסית מעט מאוד אנשים. אם היינו מצמצמים את כל תושבי העולם ל-100 אנשים כשאנחנו שומרים על חלוקת הרכוש כמו שהיא היום, אז לאיש אחד, האחוז אחד של העשירים ביותר, היה יותר רכוש מכל ה-99 האחרים ביחד. לפי ההערכה שאוקספם פרסמו בתחילת 2019, ל-26 האנשים העשירים בעולם, כלומר לא 26 מיליון, 26 אנשים - ג'ף בזוס, ביל גייטס, מארק צוקרברג ועוד 23 אנשים - ל-26 האנשים האלה יש ביחד את אותה כמות הון כמו לחצי מתושבי כדור הארץ ביחד. למספר אנשים שיכול להיכנס בחדר לא גדול אחד יש את אותו רכוש כמו לכמעט 4 מיליארד איש. עכשיו אם אתם חושבים שהמצב הזה דפוק, אתם צודקים, הרבה אנשים יסכימו איתכם. אז יכול להיות שהרעיון הזה של לחלק את כל הכסף והרכוש באופן שווה בין כל האנשים בעולם מתחיל להישמע לא רע. כלומר זה בטח עדיף מהמצב עכשיו שבו יש מעט אנשים שיש להם כמעט הכל והמון אנשים שאין להם כמעט כלום. אז מה היה קורה אם היינו עושים את זה באמת? דורון פישלר 25:12 זה למרבה הצער לא באמת היה עובד. תחשבו על תושבי מלאווי. כרגע יש להם מעט מאוד. כלומר חלק מהסיבה שהרכוש של תושב מלאווי שווה כל כך מעט זה שהוא נמצא במלאווי. בית במלאווי שווה הרבה פחות מבית בהולנד כי הוא נמצא במלאווי, מדינה שבה לאנשים יש מעט מאוד, דברים מאוד זולים במלאווי. עכשיו אם פתאום כל תושבי מלאווי יתעוררו בבוקר עם 148 אלף שקל, הדברים לא יישארו אותו הדבר. אנשים לא ימשיכו למכור מוצרים באגורות כי פתאום לכולם יש כסף, ולכן כל המחירים שם יקפצו למעלה. מצד שני אם בשווייץ כולם יתעוררו עם רק 150 אלף שקל, מה שבשבילם יהיה ירידה משמעותית ברמת החיים הממוצעת, מה יקרה לשוק הנדל"ן? כי אוקיי, יש מכוניות לכולם, אבל לאף אחד בעולם אין מספיק כסף בשביל לקנות דירה. מה יקרה לכל הדירות? וחוץ מזה חילקתם גם את כל הרכוש לא של אנשים פרטיים אלא גם של חברות. אז חברת גוגל שהיום שווה כמה מאות מיליארדי דולרים פתאום גם היא שווה כמה מכוניות וזהו. אבל חברת גוגל מעסיקה עשרות אלפי בני אדם ועכשיו אין להם איך לשלם להם. אין לה. אז כולם מפוטרים. אבל הם יכולים לנסוע בפיאט שלהם הביתה. בנקים שמנהלים את כל הכסף הזה של הלוואת והמצאת כסף גם להם פתאום אין כסף, וזה אומר שכל הכסף התיאורטי הזה שדיברנו עליו כבר לא קיים. זה אומר שבעצם לאף חברה פתאום אין כסף לכלום, ולא רק חברות אלא גם מדינות. כי חילקנו את כל הכסף עכשיו, אז גם למדינת ישראל אין כסף. אין לה איך לשלם למורים, שוטרים, חיילים, מכבי אש, כל היתר. פשוט אין. אז אף אחד לא יכול לעבוד. כל המערכת הפיננסית של העולם מתרסקת לחלוטין. אז כן, אם העושר בעולם היה מחולק באופן יותר שוויוני זה היה נהדר, אבל כנראה שפשוט לקחת את כל הערימה אחת ולחלק אותה שווה בשווה לכולם זה לא כזה רעיון טוב. דורון פישלר 27:28 אז מה הייתה השאלה? אם היו מחלקים את כל הכסף והרכוש בעולם שווה בשווה, מה כל אחד היה מקבל? התשובה היא: זה מאוד מאוד מסובך וקשה להגדיר את זה בדיוק, וזה בלי שום ספק לא הולך לקרות, אבל הייתם מקבלים בערך מכונית מכוערת אחת. זאת הייתה התשובה, אבל עוד דבר קטן: המספר הזה טריליון שאני דיברתי עליו כמה פעמים הוא מספר בעייתי. הוא מספר בעייתי בגלל שלא כולם מסכימים על כמה זה בכלל. אני אסביר את זה אחרי ההפסקה. תכף חוזרים. שלום, חזרנו. כשאני אומר טריליון, למה אני מתכוון? כי גם זה לא כל כך פשוט מתברר. ל-1000 קוראים 1000. זה 1 עם שלושה אפסים, אתם מכירים את המספר הזה נכון? אוקיי. ל-1000 אלפים קוראים מיליון. זה 1 עם שישה אפסים. 1000 מיליונים, כלומר 1 עם תשעה אפסים, הוא מספר שקוראים לו ביליון אם אתם גרים בארצות הברית, יותר נכון Billion. אבל באירופה לא קוראים למספר הזה ביליון. לאותו מספר קוראים מיליארד. לעומת זאת ל-1000 מיליארדים הם קוראים ביליון. כלומר ביליון אירופאי זה פי 1000 מביליון אמריקאי. כלומר אנגלי שיש לו ביליון דולר הוא עשיר פי 1000 מאמריקאי שיש לו ביליון דולר. אוקיי, אז איך האמריקאים קוראים ל-1000 ביליונים, כלומר למספר שהאירופאים קוראים לו ביליון? הם קוראים לזה טריליון. 1 עם 12 אפסים אחריו זה טריליון. אבל באירופה טריליון זה מספר אחר. זה 1 עם 18 אפסים אחריו. כלומר טריליון אירופאי גדול פי מיליון מטריליון אמריקאי. זה מאוד מבלבל כל העסק הזה. הייתם מצפים שאם יהיה תחום שבו דברים לא יהיו מבולבלים זה העסק של המספרים, שכולם יסכימו על איך קוראים למספרים, אבל לא. וזה הולך להיות עוד יותר מבלבל כי אני לא אמריקאי ואני לא אירופאי, אני מדבר עברית. בעברית נהוג של-1000 מיליונים אנחנו קוראים מיליארד, כמו האירופאים. לעומת זאת ל-1000 מיליארדים אנחנו קוראים טריליון, כמו האמריקאים. ככה ישראלים התרגלו לדבר משום מה, והאקדמיה ללשון העברית קבעה שאלה המספרים הנכונים בעברית. כי למה לפשט עניינים אם אפשר לעשות אותם עוד יותר מסובכים ממה שהיו קודם? בעברית זה קצת ככה וקצת ככה. בקיצור זה לא בהכרח ברור כשאני אומר טריליון למה בכלל אני מתכוון. אז אני אבהיר שכשאני אומר טריליון אני מתכוון ל-1000 מיליארדים, זאת אומרת 1,000,000,000,000. אני לא מתכוון ל-1,000,000,000,000,000,000. אוקיי? זה מספיק ברור. נראה לי שבפרק הבא אני אשתדל לעשות את זה בלי מספרים בכלל. דורון פישלר 31:13 היי, זה שוב דורון של ההווה, מנסה לקרוא את הקרדיטים, אז בגלל זה אני עם קול שונה עכשיו, סליחה. זאת הייתה התשובה. אם אתם רוצים לשלוח לי עוד שאלות, אתם יכולים לעשות את זה ב-doronfishler.com/questions. ועדכונים על הרצאות וכאלה יש ב'דורון פישלר נגד העולם'. את הפרק ערך במקור דור קומט, ערך את הגרסה המחודשת שלי נוי, היי שלי. אביב שם טוב יעוץ ובדיקה מוסרית, מנהלת דיגיטל הדס דרוקר, עורך ראשי רן לוי, ומנהל עסקי דני טימור. אני דורון פישלר של ההווה, שהופך להיות דורון פישלר של העבר ממש עכשיו. אייפד יקר, למה אתה יקר? אייפד דביל, למה אתה יקר? לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדור האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>היה מבול? [התשובה]</title>
        <link>https://mat-mo.github.io/podtext/episodes/htshvbh/hyh-mbvl-htshvbh.html</link>
        <guid>https://mat-mo.github.io/podtext/episodes/htshvbh/hyh-mbvl-htshvbh.html</guid>
        <pubDate>5 בדצמבר 2022</pubDate>
        <description>Transcript for היה מבול? [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>איזה טעם יש ללמבדה? [התשובה]</title>
        <link>https://mat-mo.github.io/podtext/episodes/htshvbh/yzh-t-m-ysh-llmbdh-htshvbh.html</link>
        <guid>https://mat-mo.github.io/podtext/episodes/htshvbh/yzh-t-m-ysh-llmbdh-htshvbh.html</guid>
        <pubDate>19 בדצמבר 2022</pubDate>
        <description>Transcript for איזה טעם יש ללמבדה? [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>פרק השנה 2022 [התשובה]</title>
        <link>https://mat-mo.github.io/podtext/episodes/htshvbh/prq-hshnh-2022-htshvbh.html</link>
        <guid>https://mat-mo.github.io/podtext/episodes/htshvbh/prq-hshnh-2022-htshvbh.html</guid>
        <pubDate>2 בינואר 2023</pubDate>
        <description>Transcript for פרק השנה 2022 [התשובה] from התשובה</description>
        <content:encoded><![CDATA[
            דורון פישלר 00:00 בכיתה ט' א' יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט', איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת 'מרכז מדעני העתיד', ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. רשת עושים היסטוריה 01:42 רשת עושים היסטוריה. עושים היסטוריה. עושים היסטוריה. דורון פישלר 01:51 היי, זאת התשובה, רק שזאת לא התשובה. זאת לא תשובה על שום שאלה חוץ מהשאלה איזה פרק נבחר לפרק הטוב של התשובה בשנה האחרונה. אני עושה את זה כל שנה, זאת כבר השנה השלישית ברצף שאני מריץ סקר כזה, שזה קצת נרקיסיסטי, נכון? בגלל שזה לעשות סקר שבו אני הולך לנצח. אין ספק. הפרק שינצח בסקר הזה הוא פרק שאני כתבתי והגשתי, אני בטוח בזה. אבל זה מעניין אותי פשוט כי א', זאת הזדמנות לעשות קצת סיכומים לסוף השנה, לעשות קצת לבדוק מה קרה ומה השתנה אם בכלל, אבל חוץ מזה לעשות פודקאסטים זה לפעמים קצת לצעוק אל התהום. כי אני לא שומע תגובות. כשאני עושה הרצאה כמו שאני עושה לעיתים קרובות, אז אני שומע את התגובות של הקהל מיד. זאת אומרת, אם אני אומר משהו מצחיק, אנשים צוחקים. אם אני אומר משהו שאני חושב שהוא מצחיק ואני שומע צרצרים בקהל, זאת בעיה ואז אני יודע לא לעשות את זה שוב או לשנות משהו. בפודקאסטים זה לא ממש ככה. אני כן מקבל תגובות, כלומר אתם יודעים בפייסבוק ובמיילים והכל, אני כן מקבל תגובות מאנשים אבל זה לא באופן מיידי וחוץ מזה אני לא יודע אם האנשים שטורחים להשמיע את קולם הם באמת המייצגים. אז אני שמח לבדוק. אז, פרק השנה 2022. קודם כל קרו דברים השנה, זאת בהחלט הייתה שנה. החללית דארט פגעה באסטרואיד ושינתה את המסלול שלו, שזה מאוד רלוונטי לפרק 'איך להתגונן מאסטרואידים'. המלכה אליזבת השנייה מתה, שמעתם על זה? לא הייתי מאמין שזה יקרה אי פעם אבל זה קרה וזה כמובן רלוונטי לפרק 'איך להיות מלך'. זה קצת משנה את מה שאמרתי שם. וחגגו בדיוק 500 שנה לסיום המסע הראשון מסביב לעולם, והאפיפיור פרנסיסקוס לא פרש, לפחות כרגע לא. הפודקאסט הזה חגג יום הולדת 4, כלומר אנחנו לא סופרים, לא ממש חוגג יום הולדת, אבל אם היה ימי הולדת אז הוא היה חוגג יום הולדת 4. זה נכון? אני סופר נכון? למה אני כל הזמן חושב שאני מתבלבל? יש את שנה אחת, שנה שתיים, שנה שלוש... אם התחלתי ב-2018 אז 19, 20, 21, 22 זה 4, נכון? נדמה לי. כל המלמולים האלה שלי זה בסדר, זה כאילו אתם לא תשמעו את זה בכל מקרה כי שלי תוציא את זה. היי שלי! שלי העורכת עכשיו. אז כשאני ממלמל או מגמגם וכאלה דברים, אז חלק מהתפקיד שלה זה להוציא את זה החוצה, ככה שזה נשמע כאילו אני נורא שנון ופשוט לא מגמגם אף פעם ולא מתלבט אף פעם ופשוט יודע כל הזמן מה אני אומר. זה לא נכון, זה פשוט בזכות העורכים שאני יודע, אבל זה בסדר, אתם לא תשמעו בכלל שאני אמרתי את זה. כן, אז הפודקאסט קיים כל כך הרבה זמן שאני בעצמי לא זוכר בדיוק את כל מה שהיה בו. כלומר, לפעמים אני שומע איזה שהוא פרק ישן מאוד ואני אומר לאני של העבר שמגיש את הפודקאסט 'לא, למה אתה לא מדבר על הדבר הזה? זה כזה חשוב!'. ואז בדרך כלל הוא פשוט מדבר על הדבר הזה. אני של פעם ידע מה הוא עושה האמת ברוב המקרים. אבל לפעמים אני פשוט לא זוכר מה הוא אמר. למשל היה לי בזמן האחרון את הפרק על הלמבדה, הפרק על ברד כחול למבדה, ובפרק אני המלצתי גם על הפרק שקשור שמדבר על קטשופ - 'האם קטשופ זה לא באמת קטשופ'. זה פרק מאוד ישן. ומישהו סיפר לי שבפרק על הקטשופ אני מדבר על ברד למבדה במשפט אחד, אני אומר שיש דבר כזה ברד למבדה שאף אחד לא יודע למה הוא כחול, ואני אפילו לא זכרתי שאמרתי את זה אז. ככה אפשר לסמוך על הזיכרון שלי. אפרופו למבדה, חלק ממה שהיה בסקר חוץ מלבחור את הפרק הטוב ביותר, אז אני שאלתי אנשים גם מה האסוציאציה הראשונה שלהם בשמיעת המילה למבדה. התוצאות היו כאלה: 21 אחוז אמרו שהדבר הראשון שהם חושבים עליו זה ברד כחול, 30 אחוז אמרו הלהיט - השיר של קאומה, 31 אחוז אמרו ריקוד לטיני, 7 אחוז אמרו אות ביוונית, 2 אחוז אמרו סוג של קרנף מחושק - ולמה? מה הקשר? כאילו איזה, למבדה זה לא זה, למה אתם אומרים דברים שלא קשורים? וכל היתר אמרו דברים אחרים, למשל היו כמה כאלה שאמרו שהם בחיים לא שמעו את המילה הזאת ולא יודעים אפילו עם מה זה מגיע. עכשיו שוב, אני לא בטוח שזה ייצוגי משום שאני פרסמתי את זה בפייסבוק ואנשים בפייסבוק נוטים להיות האנשים הקצת יותר מבוגרים, לא האנשים היותר צעירים, אז זה יכול להסביר למה החלק שהכירו את זה קודם כל בתור ברד כחול היה קטן יחסית, אבל זה מעניין שהייתה התפלגות הזאת. שוב, יש אנשים שמכירים את זה רק בתור השיר, יש כאלה שמכירים את זה רק בתור הברד. סליחה שאני קופץ מנושא לנושא, אני צריך לעשות את זה יותר מסודר, לא משנה, פרקים אחרים אני אסדר, פרק הזה תתנו לי לעשות את זה קצת מבולגן. כן, אז לפי מה שהיה בשנים הקודמות, אז מספר השאלות שמגיע אליי הוא באזור של 10,000 לשנה, משום שבפרק השנה הראשונה אני דיברתי על זה שמספר השאלות חצה את ה-10,000, בפרק השני שמספר השאלות חצה את ה-20,000 ועכשיו השאלה האחרונה שהגיעה הייתה 34,277 וזו הייתה השאלה 'האם הקשה של הלחם בריא יותר?'. ואני יודע מה אתם שואלים, אתם שואלים 'מה הייתה שאלה מספר 33,333?', אז אני אגיד לכם. את השאלה הזאת שלח או שלחה 'אני מגניב גם אתה אל תעלב', והשאלה הייתה 'איך אתה אוכל קרמבו, מלמעלה או מלמטה? ואיך אתה אוכל מילקי?'. אני במקרה לא אוכל קרמבו או מילקי אבל אתם תאכלו את זה איך שבא לכם באמת, כאילו השאלות האלה של כאילו איך צריך לאכול את זה - אני מאמין בשוויון לכל צורות אכילת הקרמבו. טוב, בכל אופן, הדבר העיקרי, העניין הסקר שעשיתי שביקשתי מאנשים לבחור את שלושת הפרקים המועדפים עליהם מבין הפרקים החדשים שיצאו השנה. לא כל הפרקים משום שהיו כל מיני פרקי בונוס ופרקים קטנים וגם שידורים חוזרים ושידורים מעודכנים, אנחנו לא נדבר על אף אחד מהדברים האלה אלא רק על הפרקים המלאים והחדשים שהתפרסמו בפעם הראשונה בשנה הנוכחית. אז הרבה אנשים ענו והתוצאות הן אלה: במקומות השמיני, השביעי והשישי נמצאים הפרקים 'האנושות נגד בייבי שארק', 'למה לסבתא אין גלגלים' ו'דלתות או גלגלים'. ב'למה לסבתא אין גלגלים' הופיע השיר גם 'גלגוכים בסתיו' שלדעתי שיר ממש נהדר, צריך לתת קצת בונוס לפרק הזה. במקום החמישי נמצא הפרק 'איך לא להיות אפיפיור'. אל המקום הרביעי הגיעה צמד פרקים, שזה 'לאן נעלמה מורן' ו'מורן מכה שנית', אלה שני פרקים שמדברים על השכיחות של שמות פרטיים בעברית וכל מיני סיפורים של שמות פרטיים ואיך הם ירדו ועלו. מכיוון ששניהם באמת עוסקים באותו נושא, אז איחדתי את שניהם לצורך העניין לפרק אחד בשני חלקים לצורך הסקר הזה בלבד. וזה היה פרק מאוד פופולרי מבחינת מספר השמעות וכמה שאנשים העבירו אותו הלאה. היו כל מיני גרפים שנוצרו בעקבות הפרק הזה שראיתי, זה היה מגניב. במקום השלישי הגיע 'השבליה', חידה היסטורית. פרק שכשכתבתי אותו אני חשבתי שהוא כנראה יהיה מקום ראשון, כי הסיפור הזה הוא באמת מדהים לדעתי, אז לא מקום ראשון אבל עדיין מקום מאוד מכובד. שני המקומות הראשונים - מה שמעניין בזה זה שמבחינת אחוזים, מבחינת אחוזי האנשים מתוך המצביעים שנתנו קולות לפרקים האלה, גם המקום השני של השנה נמצא מעל למקום הראשון של השנים הקודמות. כלומר אפילו המקום השני הוא יותר פופולרי מכל פרק שהיה בשנים הקודמות, למרות שזה גם קשור לעובדה שהיו פחות פרקים לבחור מהם כנראה, אז אני לא יודע כמה זה תקף סטטיסטית. אבל עדיין זה מעניין. והפרק שהגיע למקום השני הוא 'תעלומת הפנינה הסמואית'. וזה עדיין רחוק מאוד מהדירוג של הפרק שהגיע למקום הראשון של השנה, עם 57 אחוז מכל האנשים שהשתתפו בסקר בחרו בו בתור אחד משלושת הפרקים האהובים עליהם, שזה מרשים, וזה היה 'מי באמת היה הראשון שהקיף את העולם'. עכשיו, אני מסכים עם הבחירה הזאת. אני מסכים עם המקום הראשון ואני מסכים עם המקום השני, לאו דווקא בסדר הזה. אבל מבחינת פרקים סיפוריים, הפרקים שבהם אני מספר סיפור בדרך כלל מגיעים למקומות גבוהים ואני מבין את זה משום שהם... כשאני כבר מספר סיפור אז זה בדרך כלל סיפור טוב. זה רק כשאני נתקל במשהו שאני באמת מרגיש שאני חייב לספר אותו. ו'האיש שהקיף את העולם' היה ההפקה הכי גדולה אפשר להגיד של סיפור שעשינו עד היום. ושוב, אפשר להגיד שזה לא ממש פייר שהוא מתחרה נגד פרקים רגילים, משום ש'מי היה האיש שהקיף את העולם' הוא בשני חלקים, יש חלק א' וב'. כל אחד מהם איזה 50 דקות, ככה שביחד זה שעה וארבעים של פרק עם הפקה מאוד גדולה ומושקעת מבחינת פסקול וכל זה. זה הרבה יותר פרק מרוב האחרים, אז לא ממש הוגן שהוא ינצח. אבל כן, זה היה סיפור ממש טוב. אני מסכים עם זה. אני לא המצאתי את הסיפור הזה, אני רק סיפרתי אותו. ומהצד השני, 'הפנינה הסמואית', מבין פרקי השאלות 'הפנינה הסמואית' זה בדרך כלל כששואלים אותי איזה פרק אני הכי אוהב, אז אני אומר 'כן, זה כמו לבחור בין הילדים ואני אוהב את כולם ואי אפשר לבחור' וכל זה. זה נכון, אני באמת נהנה מכל הפרקים ואם יש משהו שאני לא נהנה ממנו אז אני פשוט לא הייתי מעלה אותו. אבל עדיין, 'הפנינה הסמואית' זה אני חושב שאפשר לקרוא לזה אחד הפרקים הכי טובים שהיו אי פעם מבחינתי. פשוט משום שבתור שאלה זה פשוט עבד מעולה. זאת אומרת, הגיעה אליי השאלה הזאת, שהיא שאלה אם לא שמעתם את זה עדיין, אז השאלה הייתה 'איך זה יכול להיות שבעברית ובסמואית המילה פנינה היא זהה?'. עכשיו זו שאלה שאף אחד לא ענה עליה קודם. בהרבה מקרים השאלות שאני מקבל הן שאלות שאפשר למצוא להן תשובות, מישהו כבר ענה את התשובה הזאת, אני מנסה להגיש את זה בצורה אחרת ואולי לתת עוד זווית חדשה, אבל זה לא שמחוץ ממני אף אחד לא יודע את התשובה. ובמקרה הזה זו הייתה שאלה שבאמת אף אחד לא ענה עליה קודם, ואני מצאתי את התשובה שלה ככל הנראה. והתהליך היה מעניין, אז כאילו הייתי מת שבכל שבוע, כל שבועיים, כן, אני הייתי מקבל שאלות כאלה. פשוט שאלה כזאת שהיא גם שאלה מקורית וטובה ומעניינת שיש מחקר מעניין ואני מגיע לתשובה טובה בסוף. אז מהבחינה הזאת זה דבר שקשה להתחרות בו. אז כן, אני מסכים. 'האיש שהקיף את העולם' ו'תעלומת הפנינה הסמואית' ו'השבליה' הם באמת היו הפרקים היותר בולטים של השנה הזאת. דורון פישלר 14:27 אז, מה השלב הבא? מה צפוי לנו בשנת 2023? ובכן, אין לי מושג. אני לא יודע. אני לא מתכנן כל כך הרבה זמן מראש. זה לא ממש נכון, כן. יש לי רעיונות, יש כמה כיוונים, יש כמה דברים שאני יודע שכנראה יקרו במהלך השנה. יש מצב שאולי אני אנסה לפענח תעלומת רצח בלתי פתורה בת 150 שנה. זה יהיה מגניב, זה משהו שאני מנסה לעבוד עליו עכשיו. ויכול להיות שאני אדבר בהרחבה על איזה שיר שאתם מכירים, ויש לי תוכנית מאוד מעורפלת לדבר על כמה ספרים מעניינים במהלך השנה. אבל אני לא בטוח בכלום, ובעיקר יהיו הרבה מאוד דברים אחרים שאין לי מושג מה הם יהיו, כי זה מה שאני מאחל לעצמי - שאלות שיסחפו אותי כמו הפנינה הסמואית. דברים שאין לי מושג מאיפה הם יבואו וזה כל הכיף. אז אם יש לכם שאלות ממש ממש טובות כאלה, אז תשלחו אותם אליי ב-doronfishler.com/questions. וכרגיל, אם אתם רוצים לשמוע אותי בהרצאות אז יש לו"ז ב'דורון פישלר נגד העולם' בפייסבוק. דורון פישלר 15:43 עורכת התוכנית שלי נוי, אביב שם טוב ייעוץ צמיחה מורלית וסמנכ"ל תפעול, יובל דרור העורך הראשי, רן לוי המייסד והעורך הראשון, דני טימור המנהל העסקי. בצוות התוכנית גם הילה שמש, שלי גואטה, אביגיל רוגין ומיכל לברטובסקי. ישיבה על חפצים פנדה ואליס. סירנות באדיבות מגן דוד אדום. ארון בחסות משה ארונות, אני לא יודע. זאת הייתה התשובה ל-2022, ניפגש בשנה הבאה. או הנוכחית, או הקודמת אם אתם מאזיני העתיד. יאללה.
        ]]></content:encoded>
    </item>
    
    <item>
        <title>מה הצבע של אטום? [התשובה]</title>
        <link>https://mat-mo.github.io/podtext/episodes/htshvbh/mh-htsb-shl-tvm-htshvbh.html</link>
        <guid>https://mat-mo.github.io/podtext/episodes/htshvbh/mh-htsb-shl-tvm-htshvbh.html</guid>
        <pubDate>16 בינואר 2023</pubDate>
        <description>Transcript for מה הצבע של אטום? [התשובה] from התשובה</description>
        <content:encoded><![CDATA[
            קריין 00:00 רשת עושים היסטוריה. רשת עושים היסטוריה. רשת עושים היסטוריה. דורון פישלר 00:16 היי, אני דורון וזאת התשובה. יש שאלה ממש טובה שקיבלתי בכמה גרסאות וזאת אחת מהן: ג'ני שאלה אותי מה הדבר הכי קטן בעולם שהוא ירוק? מה הדבר הכי קטן שאפשר לראות שיש לו צבע? לאטום יש צבע? זאת שאלה מאוד מעניינת, אבל לפני התשובה הודעה קצרה. דורון פישלר 00:43 הפרק הזה מוגש בחסות נובה. מה זה נובה ומה הקשר שלהם לצבעים של אטומים? אנחנו נגיע לזה אחר כך. דורון פישלר 00:53 אז למה שאטום לא יהיה ירוק? העיניים שלי ממש בסדר. אני יכול לראות דברים די קטנים. אני יכול לראות חתול, אני יכול לראות גם חתול קטן. אני יכול לראות מטבע של שקל, שהוא בקוטר של 18 מילימטר, שזה קטן מדי בשביל מטבע, אבל עדיין רואים אותו. אני יכול לראות נמלה - קול של נמלה - שהיא בגודל של כמה מילימטרים. אני יכול לראות גרגיר שומשום, שזה משהו כמו 2 מילימטר. אני יכול אפילו אם אני מתאמץ לראות את הטקסט של הרכיבים על בקבוק של קטשופ או משהו, שזה אותיות בגודל של איזה מילימטר. הדבר הכי קטן שאנשים יכולים להבחין בו בעין זה תלוי כמה טובות העיניים שלכם, האמת, אבל לבן אדם עם ראייה טובה זה אמור להיות בערך עשירית המילימטר. זה הכי קטן שאפשר לראות בעין בלתי - אתם יודעים. אבל זה בסדר, יש דברים יותר קטנים, אתם יכולים פשוט להשתמש בזכוכית מגדלת כדי שתגדיל את זה ואז אתם יכולים לראות דברים עוד יותר קטנים. ואם גם זה לא מספיק אפשר להשתמש במיקרוסקופ, שזה בגדול כמה זכוכיות מגדלת מסודרות אחת מעל השנייה באופן שמגדיל עוד יותר וככה אפשר לראות דברים עוד יותר זערוריים: גרגיר בודד של אבק, תאי דם בודדים, כמה מהחיות המוזרות שחיות על העור שלנו למרות שאנחנו לא אוהבים לחשוב על זה ובצדק. אפילו בקטריות גדולות אפשר לראות עם זה. וככל שזה יותר קטן צריך יותר עדשות ולכוון אותן יותר במדויק כדי לראות יותר ויותר קטן. אבל בשלב כלשהו זה פשוט לא עובד יותר. יש גבול לכמה קטן אתם יכולים לראות וזה לא משנה כמה טוב המיקרוסקופ שלכם, אי אפשר לראות דברים קטנים יותר מזה. זה משום שאנחנו רואים באמצעות אור. זאת אחת התובנות המדהימות שבשבילהן אתם מאזינים לפודקאסט הזה. ראייה היא תהליך שמערב אור. חדשות. ואור הוא דבר. אנחנו לא כל כך רגילים לחשוב על אור בתור דבר, אלא בתור אור. אני יכול להגיד על חדר שהוא ריק לגמרי, אין בו שום דבר למרות שיש שם אור. אני פשוט לא סופר את האור בתור דבר. אבל אור הוא כן דבר. הוא דבר כמו שאטום הוא דבר וכמו שחתול הוא דבר וכמו פרוסת עוגה עם אוכמניות למעלה היא דבר. ולדברים יש תכונות כמו גודל למשל ויש להם גם מגבלות. לכן יש דברים שאור פשוט לא יכול לעשות. נגיד אני נמצא בתוך חדר חשוך לחלוטין, אין טיפת אור, חושך מצרים, אין לי מושג איפה אני, אבל יש לי כדורסל. אז יש דרך שבה בלי לזוז מהמקום אני יכול לנסות להתמצא בסביבה בחדר הזה באמצעות כדורסל. כלומר, אני עומד בחדר, אני פונה לכיוון כלשהו, אין לי מושג כי אני לא רואה כלום, ואני זורק את הכדורסל שמאלה. עכשיו, אחד משני דברים יכולים לקרות. אפשרות אחת זה שרגע אחר כך הכדורסל יעוף חזרה ויפגע לי בראש. אם זה קורה, יש לי בסיס להאמין שבצד שמאל לא רחוק ממני יש קיר. נהדר. אני עכשיו יודע קצת יותר ממה שידעתי קודם ורק קיבלתי כאב ראש בגלל זה. הדבר השני שיכול לקרות זה שהכדורסל לא יעוף עליי חזרה ומזה אני יכול להסיק שבצד שמאל שלי אין שום קיר לפחות לא בסביבה הקרובה. עכשיו אם במקרה יש לי עוד כדורסל אני יכול לעשות את אותו הדבר, אני יכול לחזור על התהליך, לזרוק אותו ימינה וככה לדעת אם בצד ימין שלי יש קיר, וקדימה, ואם איכשהו אני כלוא בחדר חשוך עם מלאי בלתי מוגבל של כדורי סל, איך קרה הדבר הזה לא לגמרי ברור לי, אבל אני יכול בסופו של דבר לשרטט מפה כללית של החדר שאני נמצא בו על ידי שימוש בכדורי סל בלבד. זאת לא הדרך הכי יעילה בעולם להתמצא בסביבה, אני מודה, אבל היא עובדת במגבלות מסוימות. וגם הרבה דרכים אחרות להתמצא בסביבה הן בעצם אותו הדבר רק אחרת, כלומר זה לזרוק דברים מסביב ולראות מה חוזר. התמצאות באמצעות הד למשל כמו שהעטלפים ודולפינים עושים, זה אותו הדבר רק שבמקום לזרוק כדורי סל על הקיר הם זורקים קול, משמיעים קול ושמים לב מה חוזר אליהם, אם זה חוזר יש שם קיר או יש שם משהו. ראייה גם זה אותו הדבר רק יותר, הרבה הרבה יותר, משום שכאן במקום כדורי סל אנחנו משתמשים באור. אם באותו חדר אני נזכר שחוץ מהרבה מאוד כדורי סל יש לי גם פנס, למה לא חשבתי על זה עד עכשיו והעדפתי לזרוק על עצמי כדורי סל? לא ברור לי. אבל אוקיי, אני מדליק את הפנס ואז מה שקורה זה שהפנס זורק הרבה אור קדימה ואם יש שם קיר אז האור יתקע בקיר ויעוף חזרה ורובו הגדול פשוט יתבזבז אבל חלק קטן יעוף לי ישר לתוך העיניים ולי יש חיישנים בעיניים, קוראים לזה ראייה, ולפי זה אני אדע שהקיר הזה שם. אם שום אור לא חוזר אליי אז זה אומר שאין שם קיר. עכשיו לפני שפיזיקאים יתחילו להתקטנן איתי, האנלוגיה הזאת היא לא מושלמת, כן? זה לא בדיוק אותו הדבר כי אור זה לא בדיוק כמו כדורסל רק קטן יותר. והאמת היא שעצם ההגדרה של מה זה כן אור, כלומר אם זה קרני אור או גלי אור או חלקיקי אור זה סיפור בפני עצמו כי אור זה גם גל וגם חלקיק תלוי איך מסתכלים על זה, אבל אני לא הולך להיכנס פה לקוונטים, אוקיי? בקווים כלליים ככה זה עובד. כלומר זה טריליונים של כדורי סל מאוד מאוד מאוד מאוד קטנים שעפים אנה ושוב בחדר וחלקם נכנסים לי לתוך העין ואני בסדר עם זה. ומכיוון שהם כל כך קטנים אני יכול גם לקבל מידע הרבה יותר מדויק. אם הרבה פוטונים מגיעים אלי מנקודה מסוימת זה אומר שהדבר הזה הוא בהיר. אם מעט פוטונים מגיעים משם זה דבר חשוך. ומעבר לזה ישנה גם השאלה של איך האור מגיע אליי, כי יש כל מיני דרכים שהוא יכול להגיע. אם אור מנקודה מסוימת מגיע אליי באורך גל מאוד מסוים של בין 450 ל-500 ננומטר בערך, זאת תופעה מעניינת שאותה נהוג לכנות במונח כחול. זה כחול. זה אומר שאני רואה כחול, ככל הנראה יש במקום הזה שמיים או ברדלס למבדה. אם זה מגיע באורך גל אחר אנחנו קוראים לזה אדום. ככה זה עובד. עכשיו השיטה הזאת של להתמצא באמצעות אור בסביבה היא מאוד יעילה. היא הרבה יותר יעילה למשל מהתמצאות באמצעות כדורי סל לכן יש הרבה מאוד יצורים בעולם שפיתחו עיניים כי זה פשוט עובד ואין אף חיה ככל הידוע לי שמתמצאת בסביבה באמצעות זריקת כדורי סל לכל הכיוונים. אבל עדיין אור הוא דבר, כמו שכדורסל הוא דבר גם אור הוא דבר וכמו שלכדורסל יש גודל גם לאור יש גודל למרות שהרבה יותר קשה להגדיר מה זה בדיוק היחידה של אור. יחידה של אור יש פוטונים כן, אבל שוב זה לפעמים גל לפעמים חלקיק זה בלאגן. לצורך העניין נדבר על האורך אורך הגל. אפשר להגיד הגודל של האור. אורך גל של אור זה קטן, זה דבר מאוד קטן אבל זה לא הדבר הכי קטן בעולם. יש דברים קטנים יותר מאור. אורך הגל של אור בספקטרום הנראה, כלומר מה שמעניין אותנו לצורך העניין מה שהעיניים שלנו מסוגלות להבין זה בין 400 ל-700 ננומטר. ננומטר זה מיליארדית המטר, כלומר בסך הכל אורך גל של אור זה בסדר גודל של 1 חלקי 10,000 של מילימטר. וזה קטן אבל יש דברים קטנים יותר מזה: וירוס זה יותר קטן, מולקולה זה הרבה יותר קטן, אטום זה עוד הרבה יותר קטן מזה. וכשהדבר הוא קטן יותר מאור אי אפשר לראות אותו באמצעות אור. כמו שבאמצעות זריקת כדורי סל אני יכול לגלות אם יש באיזשהו כיוון קיר, אבל האם יש בורג תקוע בקיר? את זה יהיה לי מאוד קשה לגלות כי הבורג הוא הרבה יותר קטן מהכדורים שאני משתמש בהם בשביל לגלות מה קורה שם. אז מה שזה אומר זה שמתחת לגודל מסוים אי אפשר להשתמש באור בשביל לגלות דברים, לראות דברים. זה לא משנה כמה גדול המיקרוסקופ שלכם וכמה עדשות וזכוכיות מגדלת תשימו, כל עוד אתם משתמשים באור אתם אף פעם לא תוכלו לראות אטום אחד כי מתחת לגודל מסוים זה פשוט לא עובד. זאת הסיבה שליצורים מיקרוסקופיים אין עיניים. אין להם מה לעשות עם זה כי הרעיון של לראות פשוט לא עובד בגדלים האלה. וכל הסרטים האלה שאתם רואים על אנשים קטנים כמו אנטמן של אנשים שמתכווצים לגודל של וירוס או משהו ואז מסתכלים מסביב ו-וואו איך שהעולם נראה מוזר בגודל הזה זה כאילו אנחנו בעולם אחר לא זה לא יעבוד משום שגם אם כוח על מכווץ אותי לגודל של אלפית המילימטר אני לא אוכל לראות שום דבר כי פשוט אור לא עובד בגדלים האלה. זה כבר די עונה על השאלה משום שצבע אמרנו זאת תכונה של אור. אז מכיוון שאי אפשר לראות וירוס באמצעות אור לשאלה איזה צבע יש לוירוס אין ממש שום משמעות. התהליך הזה שאנחנו קוראים לו לראות לא יכול לעבוד על וירוס ובטח שלא על אטום אז אין צבע לאטום. עכשיו רגע, אם אי אפשר לראות דברים זערוריים כאלה, איך זה שראיתם תמונות שלהם? כי ראיתם. ראיתם תמונה, ראיתם צילומים של דברים מאוד מאוד קטנים של אתם יודעים פרצופים של חרקים שמקרוב נראים כמו מפלצת ושל וירוס הקורונה ראיתם את התמונות שלו, של דובוני מים. אם לא ראיתם תמונות של דובוני מים אז לכו תחפשו תמונות של דובוני מים זאת חיה מדהימה. הם מאוד מאוד קטנים, די בלתי אפשרי להרוג אותם והם נראים מאוד מוזר. איך צילמו את התמונות האלה אם זה כל כך קטן שאי אפשר לראות אותו בכלל? פשוט. את התמונות האלה צילמו עם מיקרוסקופ אלקטרוני ומיקרוסקופ אלקטרוני זה לא בדיוק מיקרוסקופ. כלומר הוא כן, סוג של. אבל גם דובוני מים לא באמת דובים אז בואו לא נתקטנן על מילים. מיקרוסקופ אלקטרוני הוא לא כמו מיקרוסקופ רגיל אבל יותר חזק אלא זה מיקרוסקופ שלא משתמש בכלל באור. כלומר הוא עושה שוב את אותו הדבר שהעין שלנו עושה עם אור או עם כדורי סל אבל במקום זה הוא משתמש באלקטרונים. הוא זורק אלקטרונים קדימה ומודד כמה מהם חוזרים. עכשיו אם זה היה קורה בתוך העיניים שלנו זה לא היה עושה כלום משום שהעיניים שלנו יודעות לזהות אור הן לא יודעות לזהות אלקטרונים שפוגעים בהם. אבל להם יש חיישנים שכן יכולים לעשות את זה ולכן את המפה של האלקטרונים שחוזרים המיקרוסקופ מתרגם למשהו שאנחנו יכולים לראות. עכשיו אלקטרונים הם יותר קטנים מגל של אור הם הרבה הרבה הרבה יותר קטנים מאורך גל של אור ולכן אפשר להשתמש בהם בשביל לראות דברים שהם הרבה יותר קטנים מכדי שאפשר יהיה באמת לראות אותם. עכשיו מכיוון שכמו שאמרנו צבע זאת תכונה של אור אלקטרונים לא עושים צבע. אז התמונות שמגיעות ממיקרוסקופ אלקטרוני הן תמונות בשחור לבן. תמיד. יכול להיות שראיתם גם תמונות של וירוסים וכאלה שהיו צבעוניות. כן, לוירוס קורונה היה כחול ומסביב היה אדום וכל זה. אלה לא צבעים אמיתיים. זה לא, זה עיבוד תמונה. צבעו חלקים מהתמונה כדי שזה יהיה מעניין לפי יד הדמיון הטובה על הגרפיקאי. זה לא באמת הצבע של הוירוס משום שאין דבר כזה צבע של וירוס. ועדיין אפילו עם מיקרוסקופ אלקטרוני אי אפשר לראות ישירות אטום בודד. וגם אטומים הם לא הדבר הכי קטן בעולם כי מתחת לאטומים יש פרוטונים, יש קווארקים אבל כל אלה כבר דברים שעצם ההוויה שלהם כל כך לא ברורה וכל כך לא דומה לדברים שאנחנו מכירים בתור דברים שהרעיון שנוכל אי פעם לראות אותם הוא די משונה בפני עצמו. אבל כאן יש שאלה חשובה מאוד שאפשר ורצוי לשאול: למי אכפת? למה אנחנו צריכים את כל זה? כלומר לראות חיידקים ווירוסים ויצורים זעירים זה סבבה זה מגניב ומן הסתם יש וירולוגים וכאלה שחוקרים את היצורים האלה שישמחו לראות אותם אבל עניינים בגודל של אלפיות המילימטר איך זה משפיע עליי בחיי היומיום שלי? אז זהו. יש דבר שקשור לגדלים האלה שאתם משתמשים בו ממש עכשיו ברגע זה. שבב, צ'יפ, מיקרו-צ'יפ. אוקיי. אתם ברגע זה משתמשים במכשיר אלקטרוני. אני מרגיש את זה בחושיי העל-טבעיים שאתם כרגע מאזינים לפודקאסט. איך ידעתי? ובשביל זה אתם משתמשים בטלפון או במחשב או בטאבלט או במכונת כביסה, אני לא יודע, אבל אתם משתמשים במכשיר אלקטרוני. אתם משתמשים בסוג מסוים של מחשב. ובכל מחשב קטן או גדול יש בלב שלו צ'יפים. לכל מכונת כביסה מודרנית לכל מכונית היום יש מחשב, יש שם צ'יפים. ומכיוון שאין כמעט שום דבר היום שאתם עושים שלא קשור למחשבים איכשהו החיים בעולם היום מבוססים על צ'יפים. הכסף שלכם בבנק, הרמזורים בכביש, התקשורת בטלפון - זה הכל מחשבים, זה הכל מבוסס על הטכנולוגיה הזאת. ומה שקורה בתוך המחשב בסופו של דבר קשור לשני דברים, שני סוגים של שבבים: זה שהמעבד, שלו קוראים המעבד, וזה שזוכר שהוא הזיכרון, זה לא שמות מאוד מתוחכמים. עכשיו שניהם כשאתם מסתכלים עליהם כשאתם פותחים את המחשב או את הטלפון אז מה שאתם רואים זה חתיכות קטנות של פלסטיק שיש עליהן דבר כזה ממתכת. צ'יפ אלקטרוני. אבל מה באמת יש שם? איך זה באמת עובד? פעם מזמן כ שלימדו אנשים איך עובד מחשב אז אמרו שכל האפסים והאחדים האלה הם דומים לצינורות של מים. כלומר יש צינור שיכול להיות או סגור או פתוח כלומר או שזורמים בו מים או שלא. ויש כל מיני פעולות שאפשר לעשות: כלומר יש מכשיר שאם צינור אחד פתוח אז הוא סוגר צינור אחר ואם הצינור הזה סגור אז תפתח את ההוא. ויש את המכשיר שאם שני צינורות מגיעים ששניהם פתוחים רק אז הוא פותח את ההוא. או אם רק לפחות אחד מהם פתוח תפתח את ההוא. אז זה זה רק שבמקום צינורות זה קווים קטנים כבלים קטנים מאוד של חומר מוליך שבהם או שיש זרם חשמלי, כלומר אחד, או שאין זרם, אפס. עכשיו גם כאן זו לא אנלוגיה מושלמת לאיך שמחשב עובד. זה לא. אבל זה מספיק דומה. עכשיו ככה נהגו להגיד פעם כשמחשבים היו דבר גדול ופשוט יחסית וטרנזיסטורים, כלומר הצמתים האלה שיש בהם זרם או שלא, היו דבר שאשכרה אפשר לראות. היום זה עדיין ככה. כל המחשבים בעולם עם כל הדברים המדהימים שהם עושים בגדול זה עדיין צינורות שבהם עובר זרם או שלא וטרנזיסטורים, כלומר צמתים שנועדו לחשב האם להעביר משהו הלאה או שלא. ההבדל הוא שהיום הצינורות האלה נהיו מאוד מאוד קטנים ויש הרבה מהם. ממש הרבה. כמה הרבה? זו הבעיה שכל דבר שאני אגיד כשתאזינו בטח יהיו יותר משום שמספר הטרנזיסטורים שאפשר להכניס לתוך שבב הולך וגדל כל הזמן וכל גרסה חדשה כל פעם מוציאים עוד דורות של זה שיש יותר אז לא משנה מה אני אגיד עכשיו למאזיני העתיד זה יישמע כבר מיושן ולא עדכני. אבל נכון לרגע זה יש שבבים מהדור הנוכחי בגודל של 2.5 על 2.5 סנטימטר שיש עליהם משהו כמו 60 מיליארד טרנזיסטורים. 60 מיליארד נקודות החלטה שבהן אפס יכול להפוך לאחד בתנאים מסוימים. זה הרבה מאוד קווים וצינורות והרבה מוליכים שיש בהם או אין בהם זרם. כדי להכניס את כולם בתוך דבר כל כך קטן הקווים האלה הצינורות האלה הם היום בעובי של סדר גודל של 13 ננומטר. כמה זה? נכון במכשיר האלקטרוני שאתם משתמשים בו כרגע יש לו מסך נכון? התמונה במסך מורכבת מהרבה מאוד פיקסלים כלומר המון המון המון נקודות קטנות בכל מיני צבעים. אם תסתכלו ממש ממש ממש מקרוב אתם אולי תוכלו להצליח להבדיל ביניהם כלומר לשים לב לפיקסל בודד. אז תנסו להתמקד בפיקסל אחד. אלפית מזה זה הרוחב של הקווים האלה. וזה הדבר שמרכיב את תעשיית השבבים ותעשיית השבבים היא מה שמאפשר את החיים המודרניים כמו שאנחנו מכירים אותם. השבבים של היום הם אפילו לא משטח אחד ישר שעליו מונחים כל הצינורות הזערוריים האלה. לא. זה מבנה תלת מימדי. כלומר אם הייתם יכולים להסתכל על זה ממש מקרוב וכמו שאמרתי אתם לא, אז זה היה נראה כמו עיר ענקית של בניינים עם כמה קומות. שיש מבוך של מסדרונות בקומה התחתונה ובקומה האמצעית ובקומה העליונה ויש מעברים ביניהם למעלה ולמטה. זה חתיכת דבר מסובך. לייצר כזה דבר זה מן הסתם דבר מורכב. כלומר כל צ'יפ שבכל מחשב זה דבר שעבר תהליך ייצור ארוך. להדפיס צ'יפים זה לא כמו להדפיס מסמך וגם להדפיס מסמך במדפסת זה מסובך בדרך כלל לא מצליח. יש צ'יפים שלוקח 1500 שלבים שונים של ייצור עד שהם מוכנים והתהליך הזה יכול לקחת חצי שנה. אז כשמדברים על משבר בענף הצ'יפים העולמי שפתאום אי אפשר לקנות מכוניות או טלפונים או כל דבר אחר זה משום שאי אפשר פשוט להתחיל לייצר עוד זה לוקח הרבה מאוד זמן מהרגע שמתחילים ועד שיש דבר כזה שהוא מוכן. וכל העסק הזה נעשה במפעלים בחדרים נקיים שזה הם באמת נקיים הם פרנואידים לגבי להכניס אבק לחדרים האלה צריך לעבור תהליך ארוך של ניקוי כדי להיכנס לשם משום שגרגר אבק אחד הוא בגודל של בערך 100,000 טרנזיסטורים אז אפשר להבין למה אנחנו לא רוצים להכניס אפילו אחד כזה. מפעלים לייצור צ'יפים זה דבר שמגלגל הרבה מאוד כסף. אז כשבונים כזה דבר מאוד מאוד רצוי להעיף לפעמים מבט פשוט כדי לבדוק שהכל בסדר. שמה שעשיתם עד עכשיו הוא סביר ושאתם לא תבזבזו את החודשים הקרובים בלייצר משהו שהוא כבר עכשיו דפוק. אבל איך אפשר להעיף מבט מדי פעם על משהו שאי אפשר לראות? כי אם אתם פשוט תסתכלו על זה כל מה שתראו זה שזה קטן. זה הכל. או אז כאן אני מגיע לנובה שהם כזכור לכם הם המממנים של הפרק הזה הייתי צריך להגיע אליהם באיזשהו שלב. נובה היא חברה ישראלית שלא מייצרת צ'יפים. נובה היא בתעשייה של לבדוק האם הדבר הזה שעשינו עכשיו הוא בסדר. שזה לא דבר קטן. התעשייה של השבבים היא כל כך גדולה וכל כך חשובה בעולם שהשוק רק של בקרת תהליכי ייצור כלומר הקטע של לבדוק במהלך הייצור שאנחנו בסדר זה שוק של 12 מיליארד דולר בשנה נכון לרגע זה זה הולך וגדל גם. וזה מה שנובה עושה היא אחת החברות המובילות בעולם בתחום הזה כלומר טכנולוגיות שלה מותקנות במפעלים שהם מייצרים שבבים בשביל אפל וכאלה של סמסונג טושיבה כאילו הגדולים. טוב זה היה הקטע הפרסומי של העסק. עכשיו מה באמת עושים שם? אם אנחנו רוצים לראות מה יש בצ'יפ אז אמרתי דרך אחת לעשות את זה היא באמצעות מיקרוסקופ אלקטרוני. הבעיה היא שמיקרוסקופ אלקטרוני לא רואה פנימה. כלומר כדי לראות מה קורה בתוך הצ'יפ עם המיקרוסקופ צריך קודם לחתוך את הצ'יפ כדי להסתכל פנימה שזה קצת בעיה משום שאז התוצאה הכי טובה שאתם יכולים לקוות לה היא כל הכבוד בדקתי והצ'יפ שלך היה בסדר גמור לפני שחתכתי אותו לשניים. בהצלחה. זה עובד אבל זה בעייתי וזה לא התחום שבו נובה מתעסקת. הם מתעסקים בתחום של לבדוק שדברים הם בסדר בלי להרוס אותם. אז שאלתי אותם איך בדיוק עושים את זה והם שאלו אותי אם הסתכלתי פעם על בועת סבון. התשובה היא כן בועות סבון זה דבר מאוד יפה אני אוהב אותם זה גם דבר מאוד מוזר אם חושבים עליהם יותר מדי אבל עזבו את זה. זה יפה וזה יפה כי זה צבעוני כשאתם מסתכלים על בועת סבון היא צבעונית יש בה את כל צבעי הקשת והם זזים הם זורמים הם מתחלפים. זה מאוד יפה אבל למה בעצם? כלומר מה הקטע בועת סבון עשויה ממים וסבון וזה לא משנה אם השתמשתם בסבון פיירי צהוב או בפלמוליב ירוק זה לא הצבע שתראו של הבועה אתם תמיד תראו את כל צבעי הקשת מתחלפים שם. איך זה? בועת סבון היא באמת שכבה דקה מאוד של מים וסבון אבל בועה היא לא דבר יציב העובי שלה חוץ מזה שהוא קטן הוא לא אחיד. הוא משתנה כל הזמן חלקים ממנה עבים קצת יותר או קצת פחות והיא גם בצורת כדור פחות או יותר כך שגם הזווית של כל נקודה בבועה ביחס אלינו היא שונה. כך שלבועה עצמה לחומר שבבועה אין צבע זה דק מדי בשביל שיהיה לו צבע אבל קרני האור שעוברות דרך הבועה קרני השמש או קרני מנורה אצלכם בסלון מה שלא יהיה הן נשברות כשהן פוגעות במסך המים הזה הן משנות כיוון והזווית שהן מקבלות תלויה גם בזווית של המסך הזה וגם בעובי שלו. שאלה שני דברים שמשתנים כל הזמן ולכן מה שאנחנו רואים זה טווח מאדום לכחול דרך כל מה שבאמצע. וזה זז כל הזמן משום שהעובי והזווית אלה דברים לא יציבים זה דבר שמשתנה ולכן אנחנו רואים את כל הצבעים. לפי הצבע שאנחנו רואים בכל נקודה בבועה אפשר היה לחשב מה הזווית המדויקת שהנקודה הזאת בבועה נמצאת לגבינו ומה העובי של הבועה באותה נקודה ואפילו איזה סוג של סבון נמצא שם או אם המים שמהם עשויה הבועה הם מים מינרליים או לא יודע קולה. עכשיו ברור שאת כל זה אי אפשר לעשות בעין אבל אם היה לנו איזשהו מחשב על שקולט בועות ומחשב את קרני האור שביניהם אפשר היה להבין המון דברים בקשר לבועה הזאת לפי הצבעים שמקבלים ממנה. אז הם אמרו לי כן אז זה בערך מה שאנחנו עושים רק שלא עושים את זה לבועות כי עם כל הכבוד תעשיית הבועות בעולם היא לא כזאת חשובה. אבל צ'יפס כן צ'יפים כלומר. אז מקרינים אור בכל צבעי הקשת כולל החלקים בקשת שאנחנו לא יכולים לראות כלומר מאולטרה סגול אינפרה אדום ומסתכלים על מה שמקבלים. עכשיו שוב הצ'יפ הוא דבר סופר מורכב. כלומר אם הצ'יפ הוא עיר עצומה עיר שמשתרעת מביירות עד באר שבע של בניינים עם שלוש ארבע קומות מה שאנחנו מנסים לעשות זה מסתכלים מהחלל ומנסים לראות אם יש אזור ברחוב פרישמן שבו הקירות של החדרים בקומה השנייה הם בנויים מגבס במקום מבטון. ואת זה רואים לפי העוצמה והצבע של האור שחוזר מכל הדבר הזה. אפשר לדעת הרבה דברים על מה שקורה שם מתחת לפני השטח. לפי האור אפשר לדעת אם דברים שם הם בעובי הנכון. כלומר אם יש שכונה או בניין או קומה מסוימת שבה הצינורות האלה הם במקום בעובי של 10 ננומטר הם 10.1 ננומטר כלומר הבדל של עשירית המיליארדית של מטר הצבע ישתנה במידה מסוימת. ואם החומרים שם הם לא לגמרי זהים הצבע ישתנה. ואני לא מדבר פה על שינוי מאדום לצהוב לא הם מודדים שינויים של כאילו עשירית האחוז בצבע. אבל בסופו של דבר כן הכל פה עניין של צבע. כל העסק הזה שאני הבנתי ממנו תכלס מעט מאוד זה שילוב של פיזיקה ומתמטיקה והנדסת חומרים והרבה מאוד שדות ידע שונים ולכן כשנובה מחפשים אנשים הם רוצים אנשים עם עניין מגוון כאלה שיכולים לראות את הקשרים בין הרבה מערכות בהרבה תחומים כאלה שכל העסק הזה שדיברתי עליו אשכרה הגיוני בעיניהם. אבל נעזוב את זה. האם אטום יכול להיות ירוק? אז ככה אטום אחד הוא לא ירוק. אני לא יכול להצביע לכם על אטום אחד ולהגיד האטום הזה ירוק ויישאר כזה. אבל בתנאים מסוימים אם יודעים להסתכל בדיוק נכון ובאור הנכון יכול להיות ששכבה של שני אטומים נראית ירוקה אבל שכבה של שלושה אטומים נראית ירוקה באופן קצת שונה. ויש הרבה דברים שאפשר ללמוד על האטום הזה והשכנים שלו מהשאלה האם וכמה הוא ירוק. אפשר אפילו לעשות מזה המון כסף. זאת התשובה. וזאת הייתה התשובה. כרגיל את כל הפרקים של הפודקאסט הזה אתם יכולים למצוא בכל אפליקציות הפודקאסטים או באתר של רשת עושים היסטוריה ולשלוח לי שאלות אתם יכולים ב-Doronfishler.com/questions. עדכונים על פרקים ועל הרצאות אתם יכולים למצוא בעמוד הפייסבוק דורון פישלר נגד העולם. עורכת התוכנית שלי נוי אביב שם טוב ייעוץ ותמיכה מוראלית וסמנכ"ל תפעול. יובל דרור העורך הראשי רן לוי עורך מיתולוגי דני טימור המנהל העסקי בצוות התוכנית גם הילה שמש שלי גואטה אביגיל רוגין ומיכל לברטובסקי. אני דורון פישלר ביי. קריין 30:21 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>השאלה שאי אפשר לכתוב (שידור חוזר) [התשובה]</title>
        <link>https://mat-mo.github.io/podtext/episodes/htshvbh/hshlh-shy-pshr-lktvb-shydvr-khvzr-htshvbh.html</link>
        <guid>https://mat-mo.github.io/podtext/episodes/htshvbh/hshlh-shy-pshr-lktvb-shydvr-khvzr-htshvbh.html</guid>
        <pubDate>30 בינואר 2023</pubDate>
        <description>Transcript for השאלה שאי אפשר לכתוב (שידור חוזר) [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>איך להזיז (קצת) את כדור הארץ? [התשובה]</title>
        <link>https://mat-mo.github.io/podtext/episodes/htshvbh/yk-lhzyz-qtst-t-kdvr-hrts-htshvbh.html</link>
        <guid>https://mat-mo.github.io/podtext/episodes/htshvbh/yk-lhzyz-qtst-t-kdvr-hrts-htshvbh.html</guid>
        <pubDate>14 בפברואר 2023</pubDate>
        <description>Transcript for איך להזיז (קצת) את כדור הארץ? [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>מה השעה (ואיפה?) [התשובה]</title>
        <link>https://mat-mo.github.io/podtext/episodes/htshvbh/mh-hsh-h-vyph-htshvbh.html</link>
        <guid>https://mat-mo.github.io/podtext/episodes/htshvbh/mh-hsh-h-vyph-htshvbh.html</guid>
        <pubDate>27 בפברואר 2023</pubDate>
        <description>Transcript for מה השעה (ואיפה?) [התשובה] from התשובה</description>
        <content:encoded><![CDATA[
            קריין 00:00 בכיתה א' יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד ואם זה לא אתם אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:42 שלום, זאת התשובה, אני דורון פישלר. הנה שאלה: שרה שאלה אותי ככה - מהי המדינה הכי גדולה בעולם שיש בה רק אזור זמן אחד ומהי המדינה הכי קטנה בעולם שיש בה אזורי זמן שונים? קודם כל שרה, אלו שתי שאלות, שלא תחשבי שלא שמתי לב. חוץ מזה אלו בעיקרון שאלות פשוטות כי חיפוש די קל ייתן לך את התשובות ואפשר לענות עליהן בשתי מילים - שמות של שתי מדינות. והרבה פעמים אם התשובה לשאלה היא פשוטה מדי זה לא כל כך מעניין אותי לענות עליה כי מה יש לדבר פה כל כך הרבה? אבל כאן זה בסדר. התשובה הולכת להיות באורך של יותר משתי מילים כי התשובות אולי פשוטות אבל הסיבות לתשובות האלה והתוצאות שלהן הן א' מאוד מעניינות וב' מאוד מוזרות, שזה מה שאני אוהב. דורון פישלר 02:55 עכשיו קודם כל אנחנו מדברים פה על זמן ואנחנו מדברים פה על שעות. אני עסקתי בנושא הזה כבר פעם לפני הרבה זמן, עשיתי פרק של התשובה שענה על השאלה החשובה 'מה השעה?'. שם דיברתי הרבה בעיקר על הקטע של שעון קיץ, שזה אומר שבני אדם פשוט קמו והחליטו פעם אחת שהשעה עכשיו לא מתאימה להם ולכן בעצם השעה עכשיו היא לא השעה עכשיו אלא שעה קודם או שעה אחר כך כי זה דבר שקורה מתברר. ודיברתי גם על מה זה בדיוק שעה וזה נושא גדול אז לא על הכל הרחבתי. בפרק ההוא דיברתי קצת על הנושא של אזורי זמן שזה מה שגורם לזה שהשעה במקומות שונים בעולם היא שונה אבל לא הרבה. אז הפעם אני אדבר על זה יותר. אם לא שמעתם את הפרק ההוא אז מומלץ לשמוע אותו, זה לא חובה, זה לא תלוי אחד בשני. לפרק הזה אני אקרא 'מה השעה 2', לא זה טיפשי. 'מה השעה: הסיקוול', או 'מה השעה הפעם? נקמתו של מה השעה?'. אני אמצא לזה איזה שם, לא יודע עדיין. עוד דבר אחד - אם יש לכם מפה של העולם אז לפתוח אותה לפני שאתם שומעים את הפרק הזה יכול לעזור, זה לא חובה. אם יש לכם מפה טובה של העולם בראש זה גם טוב, אבל אם לא זה לפעמים יכול לעזור אם תהיה לכם מפה או גלובוס או משהו כזה. בכל אופן, אז אני אדבר על המדינה הכי גדולה עם אזור זמן אחד, המדינה הכי קטנה עם כמה אזורי זמן ומה הקטע עם אזורי זמן בכלל ולמה האוקיינוס השקט הוא גם מכונת זמן ואיך שומרים שבת ביפן? יאללה, תכף התשובה. דורון פישלר 04:39 אנחנו חיים על כדור. אנחנו רגילים לזה, אבל זה בכל זאת קצת מוזר לחיות על כדור. יש לזה תופעות לוואי מעניינות ואחת מהן זה העניין הזה של אזורי הזמן. עכשיו אם טסתם לחו"ל אי פעם אתם מכירים את הנושא הזה, אתם יודעים שאזורי זמן קיימים. אני לא ממש הולך לחדש לכם בזה שיש דבר כזה, אבל בואו נתחיל מלהסביר את הדברים שאתם בטח כבר יודעים כדי לעשות סדר ולהגיע לדברים היותר מסובכים אחר כך. אוקיי, אז ככה: כשהשמש עולה מעל האופק בירושלים, בלונדון עדיין חשוך. זה פשוט משום שירושלים נמצאת מזרחית ללונדון. חצי מכדור הארץ פונה אל השמש והוא מואר והחצי השני פונה לכיוון השני ולכן הוא חשוך. עכשיו כדור הארץ מסתובב בכיוון ממערב למזרח כך שירושלים הייתה בחושך אבל היא מסתובבת ככה שהיא נכנסת ממש לקצה של האזור המואר - זה הזמן שבו אנחנו רואים זריחה. לונדון עדיין נמצאת מאחורה באזור החשוך. עכשיו בערך שעתיים מאוחר יותר כדור הארץ ימשיך להסתובב, לונדון מגיעה לקצה של האזור המואר אבל באותו זמן ירושלים כבר נמצאת עמוק בפנים, מה שאומר שאנחנו רואים את השמש גבוה בשמיים. ובאותו זמן ממש בלוס אנג'לס אמצע הלילה ובהודו צהריים. זה קצת בלאגן, אז כדי לארגן את זה ככה שבכל מקום בעולם השמש תזרח בבוקר ותשקע בערב, ישנם אזורי הזמן. דורון פישלר 06:33 איך זה עובד? פרסו את העולם כמו תפוז גדול ל-24 פלחים שבכל אחד מהם השעה היא שעה אחרת ביום. עכשיו הגבול בין שעה אחת לשעה אחרת הוא קו האורך, המרידיאן, הקווים שחוצים את כדור הארץ מהקוטב הצפוני לדרומי. אז כשאתם חוצים קו כזה, קו גבול בין אזור זמן אחד לאחר, אתם צריכים לכוון את השעון שעה אחת קדימה, כלומר אם אתם הולכים מזרחה אתם מכוונים את השעון שעה קדימה, אם אתם הולכים מערבה אתם מחזירים את השעון שעה אחורה. וככה כדור הארץ אמור להיות מחולק ל-24 אזורי זמן שווים לחלוטין עם גבולות ישרים לחלוטין. רק שזה ממש לא ככה. אם אתם מסתכלים על מפה של אזורי הזמן בעולם אתם רואים שהקווים האלה ממש לא ישרים. חלק מהם נהיים פתאום עבים יותר או שיש להם מין גידולים מוזרים שהם בולטים לצד אחד או לצד השני או שהם פתאום נעלמים ומופיעים מחדש. הסיבה לזה היא שזה לא שממשלת העולם קבעה בשביל כל המדינות בעולם מה השעה אצלן, וזה משום שממשלת העולם לא קיימת. כל מדינה קובעת בעצמה מה השעה אצלה. דורון פישלר 07:50 עכשיו מדינות מעדיפות שלא יהיו שני אזורי זמן בתוך אותה מדינה כי זה כאב ראש, זה בלאגן כשצריך להחליף שעה במעבר באמצע המדינה. אז הרוב המוחלט של המדינות החליטו באיזה אזור זמן הן רוצות להיות וכל המדינה נמצאת בתוך אותו אזור זמן. ואם הגבול, הקו שבו השעה אמורה להשתנות, נמצא באמצע המדינה, אז יסלח לנו מאוד הגבול אבל הגבול הזה פשוט יתעקם, הוא יזוז אל הגבול בין המדינות. כשאתם עוברים למדינה אחרת אז אתם תצטרכו לשנות את השעון אבל לא בתוך המדינה. ומכיוון שגבולות של מדינות הם בדרך כלל לא קווים ישרים, גם הגבולות בין אזורי הזמן על היבשה הם כמעט אף פעם לא קווים ישרים. לאזורי הזמן נותנים שמות לפי נקודת האמצע, נקודת האפס. נקודת האפס נמצאת בקו האורך אפס שזה הקו שעובר דרך מצפה הכוכבים גריניץ', שזה תכלס בלונדון. כלומר לונדון לצורך העניין הזה היא מרכז העולם. למה דווקא לונדון? כי כשקבעו את השיטה הזאת ב-1880 ומשהו הבריטים באמת שלטו על חלק גדול מהעולם אז הם אלה שהחליטו. אז השעה בלונדון היא זמן גריניץ' או UTC, Universal Standard Time. ואת כל אזורי הזמן האחרים קוראים להם בהשוואה אליו. כלומר כשאתם זזים מלונדון קצת מזרחה אתם מגיעים למקום שבו כשבלונדון רק השמש עולה רגע מעל האופק, שם השמש זרחה כבר לפני שעה ולכן השעה מאוחרת בשעה אחת. אז זה אזור UTC+1. בישראל אנחנו באזור UTC+2, כלומר השעה בארץ מאוחרת יותר מהשעה בלונדון בשעתיים. קחו את השעה בלונדון תוסיפו 2 קיבלתם את השעה בישראל. ריו דה ז'נרו לעומת זאת נמצאת באזור זמן מינוס 3, כלומר כדי לקבל את השעה שם קחו את השעה בלונדון תורידו 3 שעות. תכלס אתם לא באמת צריכים לחשב את זה לבד כי כשאתם במטוס אז יגידו לכם מה השעה במקום שאליו אתם מגיעים או שהטלפון שלכם יתעדכן לבד. ועוד הערה קטנה - יש גם את הקטע של שעון קיץ ושעון חורף, כן? זה אומר שיש מדינות שבהן השעה לפעמים קופצת שעה קדימה ואז אחורה ויש כאלה שלא. ואלה שכן לא תמיד הן מתחילות באותו יום בדיוק וזה סמטוחה מוחלטת וכרגע בפרק הזה אני לא הולך להתייחס לזה בכלל. יהיה לנו מספיק מסובך גם ככה. דורון פישלר 10:21 יש גם מדינות שאזורי הזמן שלהן הם קצת שונים, הם לא ממש שייכים לאף אחד מ-24 אזורי הזמן האידיאליים האלה. למשל הודו כולה נמצאת בתוך אזור זמן אחד שהוא פלוס 5.5. למה וחצי? ככה. יש הרבה יותר הודים ממכם. מי אתם שתגידו להם שהם לא בסדר כי הם על החצי? מנקודת המבט שלהם זה אתם שלא בסדר כי אתם לא על החצי. ככה, 5.5. והודו היא לא היחידה, יש עוד כמה מדינות ואזורים שבחרו להיות בשעה של משהו וחצי לעומת לונדון, כמו איראן ואפגניסטן וונצואלה וחלק מאוסטרליה לפעמים. עוד דבר שצריך להזכיר כאן זה את נפאל כמובן. נפאל ליד הודו ונפאל השתמשה בדיוק באותו שעון כמו הודו עד ל-1986 ואז היא החליטה לשנות אותו, שזה די הגיוני תכלס משום שמבחינת החלוקה הגיאוגרפית האידיאלית איך שזה היה אמור להיות אילו כל הקווים היו באמת ישרים, אז רוב נפאל נמצאת באזור שהיה אמור להיות בכלל פלוס 6. אז למה שהיא תהיה ב-5.5? אז הם החליטו להזיז את השעון קדימה ברבע שעה ועכשיו נפאל עד היום היא המדינה היחידה בעולם שאזור הזמן שלה הוא פלוס 5 ושלושה רבעים. למה שלושה רבעים? כי נפאל היא מדינה שהיא ילד מתבגר, נורא חשוב לה להיות מיוחדת כנראה. כל המדינות האחרות עם שעות עגולות? לא, אנחנו נהיה עם שלושה רבעים. לכל המדינות האחרות יש דגלים בצורת מלבן? לפעמים מלבן רחב, לפעמים מלבן צר, לפעמים אפילו אם אתם ממש רוצים להיות מיוחדים ריבוע? הדגל שלנו יהיה שני משולשים אחד על השני כשאחד קצת מסתיר את השני והיחס בין האורך לגובה שלהם הוא מספר לא רציונלי. אוקיי נפאל הבנו אתם נורא נורא מיוחדים. דורון פישלר 12:30 בכל מקרה כמעט כל המדינות בעולם מאורגנות ככה שכל המדינה נמצאת בתוך אותו אזור זמן, אבל יש מדינות שהן פשוט נורא נורא גדולות. הן משתרעות על יותר מאזור זמן אחד אז אין מה לעשות, חייבים לחלק אותן. בארצות הברית למשל באזור היבשתי של ארצות הברית יש ארבעה אזורי זמן, כלומר השעה בלוס אנג'לס היא מאוחרת ב-3 שעות מהשעה בניו יורק למרות ששתיהן באותה מדינה. ואם מוסיפים את אלסקה והוואי אז זה כבר שישה אזורי זמן וזה עדיין מעט יחסית לרוסיה שהיא פשוט מדינה ענקית באופן כל כך מגוחך שיש בה 11 אזורי זמן. היא לא רק ענקית היא גם מאוד פרוסה ממזרח למערב. אז כשבמוסקבה השעה היא 3 בצהריים, בקמצ'טקה, כלומר הקצה המזרחי של רוסיה, חצות. ובצ'ופצ'יקה הקטנה הזאת של רוסיה שמנותקת מיתר המדינה ליד פולין שם השעה 2 בצהריים. כולם אותה מדינה אבל השעות מאוד שונות וזה הגיוני, זה חייב להיות ככה פשוט כי המדינה נורא גדולה. אוקיי עד כאן הכל מורכב אבל הגיוני. יש סדר בדברים. דורון פישלר 13:45 עכשיו השאלות. שאלה ראשונה - מהי המדינה הכי קטנה בעולם שיש בה יותר מאזור זמן אחד? התשובה הפשוטה אם פשוט פותחים גוגל וויקיפדיה היא מיקרונזיה. קודם כל מיקרונזיה אני יודע נשמע בדיוק כמו שם מומצא למדינה של גמדים מיקרוסקופיים וכל המדינה בעצם נמצאת על ראש סיכה עד שיום אחד ילדה שנוגעת במיקרוסקופ הקסום מתכווצת ומגיעה למדינת מיקרונזיה ומגלה שיש נבואה עתיקה שמבשרת את בואה והיא צריכה לצאת למסע אל ממלכת הננוממים כדי להציל את הממלכה. אבל לא. באופן מפתיע לא. מיקרונזיה למרות השם היא מדינה של אנשים בגודל נורמלי. מה שכן זאת באמת מדינה קטנה מאוד ושגם היא, וזה הקטע המעניין, ממש ממש גדולה. כלומר מיקרונזיה היא מדינת איים באוקיינוס השקט שזה נושא שאיכשהו אני כל הזמן מגיע אליו. לא משנה על מה אני מדבר אני איכשהו מגיע לדבר על מדינות איים זעירות באוקיינוס השקט. בטח גם סמואה תגיע תכף, תראו. אז כמו רוב המדינות האלה מיקרונזיה היא מדינה קטנה מאוד מבחינת מספר האנשים בה, אבל שלא כמו נאורו נגיד מיקרונזיה היא לא אי אחד, היא כוללת המון איים, יש בה יותר מ-600 איים קטנים, לא כולם יהיו שווים, מפוזרים על פני שטח מאוד גדול של אוקיינוס. אז מבחינת אוכלוסייה וגם מבחינת שטח הקרקע המדינה הזאת מאוד קטנה, אבל המרחק מהאי הכי מזרחי שלה לאי הכי מערבי שלה הוא כמעט 3000 קילומטר. זה כמו המרחק בין ישראל לצרפת. זה מספיק כדי שיהיה הבדל משמעותי בין מתי שהשמש זורחת בצד אחד של מיקרונזיה למתי שהיא זורחת בצד השני של מיקרונזיה ולכן מיקרונזיה מחולקת לשני אזורי זמן. חלק ממנה נמצא באזור זמן פלוס 10 וחלק בפלוס 11. היא המדינה הכי קטנה בעולם שיש בה יותר מאזור זמן אחד. זאת כנראה התשובה. דורון פישלר 15:59 אבל קודם כל אני לא לחלוטין בטוח שהתשובה הזאת נכונה פשוט כי לא כל כך ברור לי כמה אנשים חיים במיקרונזיה. זה קצת מוזר כי יש מקורות אמינים שונים שמדווחים על מספרים שונים של מספר התושבים במיקרונזיה. וחוץ מזה יש תחרות כי יש מדינה אחרת שבה המצב הוא דומה אבל עוד יותר מוזר. יש מדינת איים אחרת באוקיינוס השקט, קוראים לה קיריבטי, רק שלא אומרים את זה קיריבטי, אומרים את זה קיריבאס. כלומר כותבים קיריבטי אומרים קיריבאס. למה? כי בשפה המקומית את האותיות TI, כלומר טי איי, מבטאים ססס כמו סמך. אז זה אומר שלמדינה קוראים קיריבאס. אז למה לא לכתוב קיריבאס? למה לכתוב קיריבטי אם לא אומרים קיריבטי? איך מישהו בעולם אמור לדעת ש-TI מבטאים כמו ססס? למה שלא פשוט תכתבו כמו שאתם אומרים? מה אתם מנסים להיות? אתם מנסים להיות נפאל? זה מה שקורה פה? לא יודע מה הסיפור שם אבל אני אברר. בכל מקרה מבחינת שטח יבשה קיריבאס היא קצת יותר גדולה ממיקרונזיה, מבחינת מספר האנשים אני לא לחלוטין בטוח אם יש שם יותר או פחות אנשים, אבל בכל מקרה שתיהן קטנות. ושתיהן גם דומות בזה ששתיהן מדינות שמורכבות מהרבה מאוד איים ומעט מאוד אנשים. רק שהמרחק בין האיים בקיריבאס הוא עוד יותר גדול מאשר במיקרונזיה. הוא כל כך גדול שהיא נמתחת על פני לא שני אזורי זמן אלא שלושה. זאת מדינה קטנטנה של טיפה יותר מ-100 אלף איש שיש בה שלושה אזורי זמן שונים. אז קודם כל נראה לי שהיא שוברת את השיא של מיקרונזיה בתור המדינה הקטנה הכי גדולה שיש. אבל זה לא הכל כי קיריבאס לא סתם נמצאת על כמה אזורי זמן אלא היא גם נמצאת משני הצדדים של קו התאריך. דורון פישלר 18:06 קו התאריך הוא תוצאה של העניין הזה של אזורי זמן. ואם אתם מכירים את מסביב לעולם ב-80 יום אתם מכירים את הקטע. עכשיו ברור למה הוא שם, ברור למה הוא צריך להיות, אבל זה עדיין קצת דופק את המוח לחשוב על זה. מה זה אומר? קחו שני איים באוקיינוס השקט שנמצאים בדיוק בצד ההפוך של העולם מלונדון, 180 מעלות מלונדון. עכשיו הם קרובים אחד לשני אבל אחד מהם נמצא באזור זמן פלוס 12 והשני במינוס 12. עכשיו בזמן שבלונדון חצות הלילה הביג בן מצלצל חצות של הלילה בין יום ראשון ליום שני. מה השעה בשני האיים האלה? עכשיו באי שנמצא 12 שעות לפני לונדון, פלוס 12, אז פשוט תספרו 12 שעות קדימה מחצות, יוצא שהשעה שם היא 12 בצהריים ביום שני. באי השני שנמצא 12 שעות מאחורי לונדון השעה היא גם 12 בצהריים אבל ביום ראשון. השעה היא אותה שעה בשניהם אבל לא באותו יום. כלומר כשאתם שוחים מאי אחד לאי אחר אתם נשארים באותה שעה אבל אתם קופצים יום שלם קדימה או אם אתם שוחים בכיוון השני אתם קופצים יום שלם אחורה. וזה הקטע שלגמרי משחק עם הראש כי אתם זזתם אחורה בזמן. זה אומר שאפשר להשתמש באוקיינוס השקט בתור מכונת זמן במצבים מסוימים. יש טיסות סדירות שקיימות ויוצאות כל יום שיוצאות מסידני באוסטרליה ונוחתות בלוס אנג'לס בארצות הברית. ומה שמעניין בטיסה הזאת, זאת טיסה מאוד ארוכה, היא לוקחת 14 שעות והיא נוחתת לפני שהיא המריאה. זה דבר שקורה, זה אשכרה דבר שקורה. דורון פישלר 20:08 עכשיו גם קו התאריך כמו הקווים שמפרידים את יתר אזורי הזמן, זה לא שקבעו שהוא שם ואז אי אפשר להזיז אותו. לא, הקו הזה בעצם נקבע על ידי המדינות שמשני הצדדים שלו. אז למרות שהוא עובר באמצע האוקיינוס גם הוא לא לגמרי ישר. בצפון הוא מתעקל קצת ימינה כדי לא להפריע לרוסיה ואז קצת שמאלה כדי לא להפריע לכל האיים ששייכים לאלסקה. וכן היה גם את הסיפור שכבר סיפרתי עליו שסמואה, אמרתי לכם שסמואה תגיע לכאן מתישהו, שסמואה החליטה לעבור צד מצד אחד של קו התאריך לצד השני ולכן שוב הצורה שלו השתנתה קצת. למרות שסמואה האמריקאית נשארה בצד השני שלו. זאת אומרת עכשיו סמואה וסמואה האמריקאית הן שני מקומות דומים וקרובים שבשניהם מדברים את אותה שפה אבל יש יום שלם ביניהם. כמה שזה בלאגן להעביר יום כשאתם עוברים בין מדינות, תתארו לעצמכם כמה מסובך זה היה אם קו התאריך היה עובר בתוך אותה מדינה. כלומר הייתם מתקשרים לחיפה ומגלים ששם עכשיו שבת, אתם נוסעים לטבריה ומגיעים אתמול. בלאגן, כאב ראש. דורון פישלר 21:30 אבל הייתה באמת מדינה אחת, קיריבאס, שזה היה המצב בה, כי קו התאריך עבר בתוך המדינה. נכון שבתוך המדינה זה באמצע בין כמה איים אבל עדיין. אפשר להבין למה בקיריבאס לא אהבו את זה ולכן הם שינו את זה. ב-1995 הם הכריזו על שינוי ועכשיו כל המדינה כולה נמצאת מאותו צד של קו התאריך. בכל המדינה היום עכשיו הוא אותו יום. יופי. מה שזה אומר זה שזה השאיר את כל המפות של העולם עם בליטה מאוד מוזרה וגדולה בקו התאריך. הוא הולך פחות או יותר ישר ואז בלופ פשוט חורג ימינה, יש לו מין בליטה בצורה ביזארית ואז חוזר. אז קו התאריך עכשיו הוא ממש ממש לא ישר. וזה מוזר מספיק בפני עצמו אבל רגע זה לא הסוף. זה שקיריבאס החליטו שהם מצד אחד של קו התאריך לא הפך את המדינה שלהם לקטנה יותר. היא עדיין ארוכה מספיק בשביל שלושה אזורי זמן. אז חלק מהמדינה נמצא ב-פלוס 12, אבל בשביל שני האזורים האחרים הם המציאו שני אזורי זמן חדשים - פלוס 13 ופלוס 14. מה שזה אומר זה שיש יותר אזורי זמן בעולם משיש שעות ביום. ואני אפילו לא מדבר על אלה של החצי שעה וכל זה. זאת אומרת יש אנשים שחיים ביותר שעות מ-24 שעות. יש אנשים ברגע זה בעולם שחיים לא במרווח של 24 שעות אלא 26. ו-26 שעות זה יותר מיום שלם. דורון פישלר 23:18 מה זה אומר? בואו נעשה שוב תרגיל. נגיד השעה עכשיו בלונדון היא 10 ורבע בבוקר עכשיו. בסמואה האמריקאית שאזור הזמן שלה הוא מינוס 11 השעה עכשיו היא 11 ורבע בלילה אתמול. לעומת זאת בקיריבאס המזרחית שם אזור הזמן הוא פלוס 14 השעה היא חצות ורבע מחר. אלה שלושה ימים שונים. כלומר כש-10 ורבע של יום שני בלונדון, יש אנשים בעולם שבשבילם ברגע זה עכשיו יום שלישי ויש אנשים שברגע זה בשבילם עכשיו יום ראשון. וזה אומר שהטיסה הזאת שדיברתי עליה מסידני ללוס אנג'לס היא עוברת מעל קיריבאס בדיוק דרך מרכז כל הבלאגן הזה. אז אם חשבתם קודם שהטיסה הזאת מוזרה, אין לכם מושג. דורון פישלר 24:21 גבירותיי ורבותיי מדבר הקברניט. אני רוצה לברך אתכם שוב שבחרתם לטוס איתנו בטיסה FIS 155 של נתיבי אוויר פישלנד מסידני ללוס אנג'לס. אנחנו המראנו בשעה 2 בצהריים ביום ראשון מנמל התעופה בסידני, חצי הדרך כבר מאחורינו ואנחנו צפויים לנחות בלוס אנג'לס בעוד כשש שעות, כ-4 שעות לפני שהמראנו. אנחנו נמצאים כעת מעל קיריבאס, כאן השעה המקומית היא חצות ורבע ביום שני. היושבים מצד שמאל של המטוס אם תביטו החוצה אולי תצליחו להבחין באי בייקר, שם השעה כרגע היא 11 בלילה שלשום. בעוד מספר רגעים נחצה את קו התאריך, הנה חצינו אותו עכשיו. אנחנו כרגע מעל השטח של האי בייקר ולעת הנוסעים בצד ימין של המטוס יכולים להבחין באיי קיריבאס, שם השעה כרגע היא מחרתיים. כמו כן מכיוון שעם מעבר קו התאריך נכנסנו ליום שבת אני רוצה לאחל לציבור הנוסעים שבת שלום, ומכיוון שמדיניות החברה היא לא לטוס בשבת כי בדיוק השבת יצאה, בשם נתיבי אוויר פישלנד אני מתנצל על אי הנוחות, אני מאחל לנוסעים שבת שלום, שבוע טוב, יום שני מוצלח, שנה טובה, ט"ו בשבט שמח ובהצלחה. דורון פישלר 25:33 אז זאת הייתה תשובה מספר אחת. עכשיו השאלה השנייה שהיא יותר פשוטה - מהי המדינה הכי גדולה בעולם שנמצאת כולה רק באזור זמן אחד? סין, זאת התשובה. סין היא גדולה כמו שכולם יודעים, היא אחת המדינות הכי גדולות בעולם גם מבחינת מספר האנשים וגם מבחינת שטח. היא לא גדולה כמו רוסיה אבל עדיין היא מאוד גדולה. אם פשוט שופכים אותה על המפה סין משתרעת על שטח שהיה אמור להיות של חמישה אזורי זמן. כלומר אמור להיות הבדל של ארבע שעות בין קצה אחד של סין לקצה השני של סין. ופעם זה באמת היה המצב, היו חמישה אזורי זמן בסין, אבל סין של אז לא הייתה סין של היום. ב-1949 המפלגה הקומוניסטית של מאו השתלטה על המדינה והפכה אותה לסין העממית, סין הקומוניסטית, הסין שאנחנו מכירים היום. ועם ההשתלטות על המדינה היה לו מאוד חשוב שסין תהיה אחת, שהכל יהיה אחיד ומאוחד בכל המדינה ולכן אחד הדברים שהוא עשה הוא לבטל את כל אזורי הזמן שהיו שם ועכשיו כל סין היא אזור זמן אחד, זמן בייג'ינג. דורון פישלר 26:51 עכשיו אזור זמן אחד למדינה שלמה זה אמור להיות הפתרון הכי פשוט בעולם כי אין בלאגנים, אין לא צריך לעשות התאמות אף אחד לא חוזר לאתמול פתאום הכל סטנדרטי. אבל זה לא, זה לא כזה פשוט כי מה שקורה כשמתקינים אזור זמן ומתעלמים לחלוטין מדברים כמו הגיאוגרפיה של העולם, אז דברים עלולים להפוך למסובכים עוד יותר. זמן בייג'ינג הוא נוח מאוד לאנשים שגרים בבייג'ינג, בכל האזור הזה החוף המזרחי של סין, ורוב הסינים באמת חיים שם כי כל הערים הכי גדולות נמצאות שם אז להם זה בסדר גמור. אבל זה אומר שלאנשים שחיים בקצה השני של סין, בקצה המערבי, זה פחות נוח. כי הם חיים באזור זמן בייג'ינג שהוא פלוס 8 באזור שמבחינה אידיאלית בחלוקה הרשמית הוא היה אמור להיות פלוס 6 ובחלקים ממנו אפילו פלוס 5. זה אומר שהכל שם קורה שלוש שעות מאוחר מדי. כלומר בחורף יש ימים שבהם השמש זורחת בשעה 10 בבוקר. ב-9 וחצי בבוקר עוד חושך מוחלט. ובקיץ השמש שוקעת בשעה 11 בלילה. ואם יש דבר שיותר קשה מלקום להתעורר וללכת לעבודה בזמן שבחוץ חושך זה לנסות להשכיב ילדים לישון כשהשעון מראה שהשעה 8 בערב אבל השמש באמצע השמיים. בני אדם פשוט לא בנויים ככה. בני אדם הם יצורים שחיים ביום, האינסטינקטים שלנו הם להתעורר כשיש שמש וללכת לישון כשחושך. אז לחיות עם שעון שכל כך לא בסנכרון עם מה שאשכרה קורה בחוץ זה מאוד מבלבל וזה מאוד קשה. דורון פישלר 29:03 האזור הזה של סין נקרא שינג'יאנג וחלק גדול מהאנשים שחיים שם הם אויגורים. אויגורים הם עם ממוצא טורקי בכלל, הם לא נראים סינים כמו שאתם מתארים לעצמכם סינים, הם מוסלמים ברובם, הם מדברים את השפה שלהם שדומה לטורקית, וסין לא אוהבת אותם. הם מופלים לרעה לעומת הסינים בני האן, זאת אומרת הסינים הסינים, ויש הרבה דיווחים על דברים הרבה יותר גרועים שממשלת סין עושה להם - דברים כמו מחנות חינוך מחדש, עינויים. למה זה קורה? למה אפילו כשאני מנסה לדבר על נושא הכי פשוט ותמים בעולם כמו שעות אני מגיע לנושאים כבדים ומדכאים? בכל מקרה היחס של המשטר הסיני לאויגורים הוא לא טוב בלשון המעטה. זה נושא הרבה יותר גדול והרבה יותר מדי רציני מכדי שאני אוכל להתייחס אליו ברצינות בקטע קצר מתוך פודקאסט על שעות. אם אתם רוצים לדעת על זה עוד תחפשו, זה כדאי לדעת אבל אני מזהיר אתכם זה מדכא. בכל מקרה אנחנו נשים את זה בצד ואנחנו נעבור לדבר על נושאים יותר קלילים. האויגורים לא ממש שמחים לחיות את כל החיים שלהם באיחור של שעתיים, לכן האויגורים הקימו אזור זמן משלהם, שעון שינג'יאנג, אזור זמן שהוא פלוס 6, כלומר שעתיים אחרי שעון בייג'ינג הרשמי. עכשיו הם הקימו את זה באופן שלא מתואם עם המשטר הסיני אבל הרבה יותר מתואם עם אתם יודעים השמש. עכשיו מבחינת ממשלת סין אזור הזמן הזה לא קיים, היא לא מכירה בו וגם הסינים שחיים שם, הסינים בני האן שחיים שם, הם לא משתמשים בו, הם משתמשים בשעון בייג'ינג. וכל זה הופך את שינג'יאנג למקום עם כנראה הזמן הכי מוזר בעולם כי זה מקום שבו התשובה לשאלה מה השעה לא קשורה רק לאיפה אתם נמצאים היא קשורה למי אתם. כי בני האן משתמשים בשעון אחד והאויגורים בשעון אחר. אז אם אתם שואלים בן אדם אחד מה השעה התשובה שהוא ייתן לכם לא תהיה אותה תשובה כמו שבן אדם אחר ייתן לכם. אם אתם רוצים להספיק לרכבת שאותה הממשלה מפעילה אז כדאי שתגיעו לשם לפי שעון בייג'ינג, אבל אם אתם הולכים למסעדה אויגורית שעות הפתיחה שלה יהיו לפי שעון שינג'יאנג. ערוצי הטלוויזיה הרשמיים של המדינה משודרים לפי לוח זמנים בשעון בייג'ינג אבל ערוץ הטלוויזיה שמשדר באויגורית מפרסם לוחות זמנים לפי שעון שינג'יאנג. אזורי הזמן האלה שניהם קיימים בו זמנית באותו מקום. איך חיים במקום כזה? זה בטח נורא מבלבל. חיפשתי דיווחים של אנשים שהיו שם, אנשים שגרו שם והם מסכימים בגדול שכן זה מאוד מבלבל אבל יש הרבה דברים מבלבלים, גם שעון קיץ זה מבלבל. אז כן אם אתם חיים שם במוקדם או במאוחר יקרה לכם מצב שבו אתם תגיעו לאיזשהו מקום שעתיים מוקדם מדי או שעתיים מאוחר מדי. אי אפשר לברוח מזה אבל ליתר ביטחון אתם פשוט צריכים להתרגל להשתמש כל הזמן במשפט בייג'ינג שי האו שינג'יאנג שי. זה כן, אז זה אומר שעון בייג'ינג או שעון שינג'יאנג וזה דבר שאתם חייבים לוודא בכל פעם שאתם מדברים עם מישהו על משהו שקורה בשעה כלשהי. ואם מישהו שואל אתכם מה השעה התשובה הנכונה היא הלו הלו בלי פוליטיקה. כן, אז מה הייתה שאלה? מה המדינה הכי גדולה בעולם שיש בה שעון אחד ומה המדינה הכי קטנה בעולם שיש בה אזורי זמן שונים? התשובה היא - זמן זה מסובך אתם יודעים? דורון פישלר 33:29 אוקיי אז זאת הייתה התשובה, אבל עם כל ההתעסקות הזאת עם קו התאריך הבינלאומי אנחנו לא דיברנו עדיין על קו התאריך היהודי. תכף אחרי ההפסקה הזאת. אם אתם ביפן מתי נכנסת השבת? זאת לא נשמעת כמו שאלה כל כך קשה כי יפן היא לא קיריבאס, היא לא קיימת בשני הצדדים של קו התאריך בו זמנית. אנשים ביפן יודעים איזה יום היום, אין על זה ויכוח. אבל זה על פי קו התאריך הבינלאומי שנקבע על ידי איזו ועדה של מדינות בהנהגת בריטניה ב-1880, לא מעניין אתכם, מה שמעניין אתכם זה מה ההלכה אומרת על זה. והנושא של מתי נכנסת השבת ביפן הוא אחד הוויכוחים ההלכתיים הכי גדולים והכי מפורסמים שכמה מגדולי הפוסקים התווכחו עליו ולא הסכימו. השאלה היהודית על איפה עובר קו התאריך, כלומר איפה בכדור הארץ נגמר יום אחד ומתחיל יום אחר, היא נידונה הרבה לפני שקבעו את קו התאריך הבינלאומי. בספר הכוזרי במאה ה-12 רבי יהודה הלוי כבר אז הוא מתייחס לזה כי כבר הוא ידע שכדור הארץ עגול. כלומר כשנכנסת השבת באזורים מסוימים בעולם במקומות אחרים עדיין לא. אז חייב להיות קו דמיוני שמפריד בין יום ליום. השאלה היא איפה בדיוק הקו הזה נמצא? ולאורך המאות שנים עלו כל מיני דעות בנושא. קודם כל כולם מסכימים שמרכז העולם הוא לא בלונדון, הוא בירושלים, ברור. אז איפה שמים את הקו הזה זה צריך להיות ביחס לירושלים. אבל איפה? היו כאלה שטענו שהקו הזה צריך להיות בצד ההפוך, כלומר 180 מעלות מירושלים שזה לא בדיוק איפה שקו התאריך הבינלאומי נמצא אבל עדיין הוא חוצה בעיקר את האוקיינוס השקט ככה שזה לא הבדל כזה גדול. היו כאלה שטענו שלא, הקו שבו מתחיל יום צריך להיות 90 מעלות מזרחה מירושלים. למה 90 מעלות? פשוט כי בזמנו של יהודה הלוי לא ממש ידעו גיאוגרפיה כמו היום. הם ידעו שהעולם הוא כדור כן אבל זה היה לפני גילוי אמריקה. הם חשבו שיש יבשה רק על חצי אחד של הכדור, חצי הכדור השני כולו מים. עכשיו ירושלים כמובן נמצאת במרכז העולם אז היבשה המזרחית ביותר נמצאת 90 מעלות מזרחה לירושלים והיבשה הכי מערבית 90 מעלות מערבה לירושלים. אז היום פשוט מתחיל בקצה המזרח. הבעיה עם התיאור הזה של העולם זה שהוא פשוט לגמרי לא נכון כמו שאנחנו יודעים היום. והיו דעות אחרות שאומרות את המיקום של קו התאריך צריך לקבוע לפי השאלה איפה בדיוק נתלתה השמש, כלומר איפה עמדה השמש בזמן שהיא נבראה. וזאת בעיה קשה כי התנ"ך לא ממש מספק המון מידע בנושא הזה. אז כל עוד הוויכוח הזה היה תיאורטי זה היה פולמוס תיאורטי נחמד, אבל כשיהודים שומרי מצוות אשכרה הגיעו לצד השני אל הצד הבעייתי של העולם זאת נהייתה באמת בעיה. כי אם יהודי נמצא ביפן לפי חלק מהרבנים הוא נמצא ממזרח לקו התאריך ולפי חלק מהם הוא ממערב. אז או שהשבת היא אותו הדבר שהיפנים קוראים לו שבת או שהשבת היא בכלל במה שהם קוראים לו יום ראשון. אז ליתר ביטחון הרבה יהודים שם נטו לשמור שבת פעמיים. אבל אוקיי מילא שבת, מה עם יום כיפור? כי לשמור שבת מילא אבל לצום יומיים רצופים זה מאתגר וזה כבר מאוד לא בריא. והשאלה הזאת מעולם לא לגמרי נפתרה, עדיין יש ויכוח בנושא. ואם השבת ביפן היא סוגיה הלכתית מסובכת, אז מה עם השאלה מתי נכנסת השבת כשאתם נמצאים במטוס שטס מאוסטרליה לארצות הברית דרך קיריבאס בשנה מעוברת? בואו נתחיל להתווכח על זה. דורון פישלר 37:55 זאת הייתה התשובה. תודה לרפאל מיוחס על הייעוץ בפרק. אתם יכולים לשלוח לי שאלות ב-doronfishler.com/questions או להתעדכן בהרצאות שלי ובפרקים חדשים בעמוד הפייסבוק 'דורון פישלר נגד העולם'. עורכת התוכנית שלי נוי. חוץ מזה אביב שם טוב ייעוץ ותמיכה מורלית, יובל דרור העורך הראשי, רן לוי מורנו ורבנו, דני תימור המנהל העסקי, בצוות הרשת גם גילה שמש, שלי גואטה, אביגיל רובין ומיכל לברטובסקי. אני דורון פישלר, ביי. גבירותיי ורבותיי מדבר הקברניט. אני רוצה להתנצל על אי ההבנה הקלה שהייתה לנו קודם, מתברר שב-11 בלילה ביום שבת השבת כבר יצאה. וכמו כן מדיניות החברה היא לא להרוג את הנוסעים, אני מתנצל על אי הנוחות שאולי נגרמה. ברגעים אלו אנחנו טסים במעגלים מעל האוקיינוס השקט בלי שום סיבה מיוחדת, שימו לב - עכשיו יום שני, יום שבת, יום שני, יום שבת, יום ראשון. גבירותיי ורבותיי אני רוצה לעדכן שכרגע פיטרו אותי ובצדק. אבל ההגה של המטוס עדיין בידיים שלי ולכן מה אכפת לי? אני טס לסמואה! לפרקטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני בקרו ב-osinhistory.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>מי רצח את אדווין דרוד? חלק א' [התשובה]</title>
        <link>https://mat-mo.github.io/podtext/episodes/htshvbh/my-rtskh-t-dvvyn-drvd-khlq-htshvbh.html</link>
        <guid>https://mat-mo.github.io/podtext/episodes/htshvbh/my-rtskh-t-dvvyn-drvd-khlq-htshvbh.html</guid>
        <pubDate>13 במרץ 2023</pubDate>
        <description>Transcript for מי רצח את אדווין דרוד? חלק א' [התשובה] from התשובה</description>
        <content:encoded><![CDATA[
            מרכז מדעני העתיד 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט', איזה מן אנשים אתם? אילו מן בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש: בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:41 היי, אני דורון פישלר ואני רוצה לספר לכם על תעלומת רצח. זו תעלומה שאנשים מנסים לפתור כבר 150 שנה ואף אחד לא יודע מה הפתרון האמיתי. אף אחד גם לא ידע מה הפתרון האמיתי. דבר אחד שחשוב להגיד אבל, זה שזה לא סיפור אמיתי, זה ספר. זה ספר מתח עם תעלומת רצח, וספרי מתח יש המון ובכמעט כל אחד מהם יש תעלומת רצח, אבל במקרה של הספר המסוים הזה, הסופר עשה דבר יוצא דופן שהפך את הספר הזה לאחד שאנשים התווכחו עליו וממשיכים להתווכח עליו גם הרבה הרבה שנים אחר כך. הסופר הוא צ'ארלס דיקנס והספר נקרא 'תעלומת אדווין דרוד'. דורון פישלר 02:47 על צ'ארלס דיקנס שמעתם. צ'ארלס דיקנס היה בזמנו אחד הסופרים הכי פופולריים בעולם והיום הוא עדיין אחד הסופרים הכי פופולריים בעולם, זה למרות שהוא חי במאה ה-19. הרבה ספרים שהוא כתב יהיו מוכרים לכם, ולא משנה אם קראתם אותם או לא, כי אתם ראיתם אותם, ראיתם איזה עיבוד של ה-BBC או גרסה מודרנית או פרודיה או משהו, או שפשוט שמעתם עליהם: אוליבר טוויסט, דייוויד קופרפילד, מזמור לחג המולד, בין שתי ערים. אני לא חושב שיש עוד בנאדם בעולם שיצר כל כך הרבה יצירות שנחשבות לקלאסיקה של כל הזמנים, חוץ משייקספיר. ואלה לא הספרים היחידים שלו, היו לו עוד הרבה ספרים חוץ מאלה, הרבה מהם פחות ידועים היום אבל הם היו מאוד ידועים בזמנו. דיקנס הוא גם אחד הסופרים הכי מעובדים אי פעם. שוב, חוץ משייקספיר, שאיתו באמת קשה להתחרות. אני לא חושב שיש סופר, חי או מת, שנוצרו יותר סרטים ויותר סדרות טלוויזיה לפי יצירות שלו ובהשראת יצירות שלו, ועשו מהם מיוזיקלס וסרטים מצוירים ופרודיות וכל פורמט שאתם יכולים לחשוב עליו. ואם היום הוא מוכר, בחייו הוא היה מוכר עוד יותר. לאורך קריירה של 35 שנה צ'ארלס דיקנס היה מגה-סטאר שאנשים חיכו לכל מילה חדשה שהוא פרסם. וגם, חשוב להגיד, זה לא שהוא היה איזה סופר שנחשב לאיכותי אבל רק מבקרי ספרות סנובים אוהבים ויודעים להגיד כמה שהוא טוב. לא, הוא כתב ספרים להמונים שהמונים אהבו, וגם המבקרים הסנובים. וזה קשור לא רק למה שהוא פרסם אלא גם לאיך הוא פרסם את זה. צ'ארלס דיקנס כתב בהמשכים. הספרים שלו פורסמו קודם כל לא בתור ספרים אלא בתור פרקים בהמשכים בירחונים שפעם בחודש היה יוצא עוד פרק. והם כתובים בצורה כזאת, עם הרבה פיתולי עלילה וטוויסטים ודברים שימשכו אתכם לקרוא גם בחודש הבא. ומיליוני אנשים היו מכורים לדברים האלה. כמו שרואים סדרת טלוויזיה שמשדרת פרק חדש כל שבוע, אנשים קראו את הפרקים ברגע שהם יצאו ואז דיברו על זה והתווכחו על זה וניתחו את זה וניסו לנחש מה יהיה בהמשך. כל הפאנדום שיש היום סביב סדרות היה כבר אז. אז בשנת 1870, כשצ'ארלס דיקנס התחיל לכתוב את הספר החדש שלו, הוא היה כבר בלי ספק הסופר הכי ידוע והכי מוערץ בעולם ועברו כמעט חמש שנים מאז שהוא פרסם ספר בפעם האחרונה, אז הספר החדש היה אירוע. זה היה הספר הכי מדובר בעולם. השם של הספר, כלומר של הפרקים בהמשכים שבסופו של דבר יהפכו לספר, הוא 'The Mystery of Edwin Drood', כלומר המסתורין של אדווין דרוד או תעלומת אדווין דרוד. וזה ספר מתח, זה כתוב בכותרת של הספר. ואם אתם מכירים או קראתם קצת צ'ארלס דיקנס, אז סביר שהדבר הראשון שעולה לכם בראש כשאתם חושבים עליו הוא לא תעלומות רצח. זה לא סוג הספרים שלו, זה יותר קטע של אגתה כריסטי, ארתור קונאן דויל וכאלה. אבל זו לא הייתה הפעם הראשונה שהוא כתב ספר כזה. יש כבר ספרים קודמים שלו, 'בית קדרות' ו'ידידנו המשותף', שבהם יש פרשות מסתוריות, יש אנשים מתים שצריך לפענח מי הם ואיך הם נהיו מתים. אבל אף פעם זה לא היה העניין המרכזי. הז'אנר שלהם לא מסווג בדרך כלל בתור ספר מסתורין או ספר מתח, זה לא העיקר בספר. 'תעלומת אדווין דרוד' הייתה הפעם הראשונה שבה דיקנס כתב ספר שהמילה תעלומה מופיעה בשם שלו, כלומר הוא אומר מראש הקטע של הספר הוא תעלומה שצריך לפתור. אבל אז דיקנס עשה טריק מאוד נבזי שעליו אני אספר לכם אחר כך. אבל זה מה שגרם לזה שהתעלומה נשארה לא פתורה ואני אוהב תעלומות לא פטורות. כי תעלומה פתורה היא כבר לא תעלומה. תנו לי תעלומה שהייתה ואז ניסו לפתור אותה ואז פתרו אותה ו... אוקיי, זה בסדר, זה סיפור שנגמר. אבל תנו לי תעלומה שאיש מעולם לא הצליח לפתור. עכשיו אני מתעניין. עכשיו אני רוצה לדעת מה זה ולמה. ותעלומת אדווין דרוד היא בדיוק סיפור כזה. אבל כדי להבין מה הקטע בספר הזה ולמה אנשים כל כך מתאבססיבים עליו, אתם צריכים קודם כל לשמוע את הסיפור. כלומר את העלילה. או לפחות תקציר, כי זה ספר די ארוך, אז מן הסתם אני לא יכול לספר את הכל, אבל בקיצור, ככה: תעלומת אדווין דרוד מספר על אדווין דרוד ועל הדוד שלו, ג'ון ג'ספר, והארוסה של אדווין, רוזה, ונביל והלנה לנדלס ויש איזו זקנה מוזרה גם. אז בתחילת הסיפור אדווין והדוד שלו ג'ספר נפגשים ואז הוא מספר לו שהוא עומד לצאת לזה... אוקיי, יודעים מה, זה לא ילך ככה. אם מספרים את הסיפור אז צריך לספר אותו כמו שצריך. ואתם צריכים לשים לב לפרטים, כי בכל זאת, תעלומת רצח. אז עכשיו נעשה הפסקה קטנה ותיכף אחריה אני אספר לכם את תעלומת אדווין דרוד. ג'ספר 07:51 אדווין דרוד, בחורי הטוב, כמה טוב לראות אותך! אדווין 08:00 דוד ג'ספר, שלום. ג'ספר 08:03 בוא נד, בוא, אל תעמוד, בוא תחלוץ את המגפיים האלה. נד, לא אכפת לך שאני עדיין קורא לך נד, נכון? אדווין 08:16 לא, לא אכפת לי, אבל אני בהחלט מסוגל לחלוץ את המגפיים בכוחות עצמי. אתה לא צריך להתייחס אליי כאילו אני ילד, דוד. ג'ספר 08:29 או, בשבילי תמיד תישאר ילד, נד בחורי. בוא נשתה, לחייי מי נשתה? לחייי רוזה? זו יום ההולדת שלה כמובן. אדווין 08:41 או, כמובן, לחייי רוזה, חיים ארוכים ואושר לשניכם. ובנושא זה קיבלתי חדשות: חברת ההנדסה שבה אבי עבד הזמינה אותי להצטרף אליהם בשנה הבאה למשלחת למצרים. ג'ספר 08:58 מה אתה אומר! אתה מוכשר נד יקירי, תמיד אמרתי. כבר שנים שאתה מספר לי על מצרים. אדווין 09:12 כן, יום קרוב אחד אגשים את חלומי ואצא למסע למצרים, לראות את הפירמידות המופלאות, לעזור למסכנים שם לתכנן את ארצם. ג'ספר 09:28 או, וגם לא תהיה שם לבדך. אדווין 09:32 הו לא, בדרך לשם כמובן אעבור בכנסייה ונצא משם אני ורוזה כאדון וגברת דרוד. ואנחנו נהיה מאוד מאושרים יחד, גם אם היום אנחנו לא תמיד כל כך מסתדרים. אני בטוח שברגע שנתחתן נסתדר מעולה. ג'ספר 09:55 לא מסתדרים? הו, למה אתה מתכוון? אדווין 10:00 דוד ג'ספר, לך אני יכול לספר הכל, נכון? רוזה היא נהדרת, באמת. היא יפהפייה, היא מוכשרת, לא יכולתי לבחור לעצמי אישה מבין כל הבנות היפות בעולם בוודאי שבה הייתי בוחר. ג'ספר 10:29 אבל אתה לא צריך לבחור. אדווין 10:31 אני לא יכול לבחור! זה בדיוק העניין. אבי עליו השלום ואביה עליו השלום מכיוון שהיו חברים כל כך טובים בחייהם החליטו שהקשר ביניהם יישמר גם אחרי מותם והבטיחו אותנו, צאצאיהם, זה לזו. ולכן מאז שאני זוכר את עצמי אני מובטח לרוזה והיא מובטחת לי וזהו זה. ג'ספר 10:48 או זה בוודאי לא דבר להתלונן עליו, להיות מובטח לרוזה? הרי היא כל כך חיננית ויפה. אני הייתי בשמחה מתחתן איתה בעצמי אלמלא אתה היית מובטח לה. אדווין 11:00 אל תהיה מצחיק דוד, אתה הרבה יותר מדי זקן. אבל ברצינות, זה האילוץ. זה מה שמפריע. זה חוסר הבחירה, זו ההרגשה שחייך אינם שלך באמת. אתה מבין דוד ג'ספר? ג'ספר 11:15 ובכן כן, כן, אני מכיר את ההרגשה. אדווין 11:21 דוד ג'ספר, אתה מרגיש טוב? נראה שעננה עברה מעל פניך. ג'ספר 11:28 הו, אני אהיה בסדר אדווין, רק שיגיונותיו של אדם. אדווין 11:36 האם אמרתי משהו שפגע בך? ג'ספר 11:39 חלילה, לעולם לא נד יקירי. לך אולי נראה שלי לא חסר דבר בחיים, אחרי הכל יש לי עבודה שאני אוהב, אני מנהל את המקהלה ומלמד מוזיקה פה בקתדרלה, אבל אני גם מכיר את ההרגשה להיות אסיר בחיי שלי. חיים מונוטוניים, אני שומע את קולי שלי בהד של הקתדרלה ואינני שומע דבר מלבד לעג. הו וכמובן ישנה הפציעה הישנה ברגל. אדווין 11:47 זה כואב ודאי. ג'ספר 11:49 לא לא, אני לוקח אופיום כדי להמתיק את הכאב. אדווין 11:53 הו זה בסדר, כל עוד אין לך מופרז כמובן. אתה הרי לא רוצה לגמור כמו אחד המכורים האלה במאורות האופיום בלונדון. ג'ספר 12:05 לא לא כמובן שלא אדווין, נד יקירי, נראה שהשעה מתאחרת. אדווין 12:11 כן, כן, אולי כדאי שאצא לדרך כדי להספיק לפגוש את רוזה ביום הולדתה. דורון פישלר 12:22 ואכן מעט לאחר מכן אדווין דרוד מגיע אל בית המחסה ליתומות שמנוהל על ידי נזירות חביבות אך קפדניות. הנזירות אמנם שולטות במקום ביד רמה, אבל שלא תחשבו שמדובר פה על מקום קודר שבו היתומות ניזונות מפירורים, זה לא אוליבר טוויסט פה. הצעירות אוכלות היטב וגם מחונכות היטב, אבל הכוכבת של המקום היא כמובן רוזה באד. זה השם שלה. האמת שכינוי החיבה שלה בספר המקורי היה 'פוסי' (Pussy) אבל אני לא הולך להשתמש בשם הזה, נקרא לה רוזה. ולמה רוזה היא כוכבת? משום שרוזה היא לא רק יפה וחיננית אלא גם מובטחת לירושה מכובדת כשתגיע לפרקה, ויותר מזה, מובטח לה בעל: אדווין דרוד הצעיר. ולכן בכל פעם שמר דרוד הצעיר מגיע לבקר את כלתו המיועדת, כל המקום מתמלא בלחישות וצחקוקים. ולכן גם אין פלא שברגע שבו אדווין מוכנס על ידי הנזירות לחדר האורחים, רוזה פונה אליו בקריאה נרגשת. רוזה 13:22 אה, הסתפרת! אדווין 13:24 הו, אכן, את לא אוהבת? רוזה 13:27 לא, זה יפה. אדווין, חביבתי, האם תרצי לצאת איתי לטיול קטן בחוץ? אדווין 13:33 כן, בואי נלך למקום רחוק. רוזה 13:35 למה רחוק? כי המגפיים שלך לא מצוחצחים. המגפיים שלי כשירים לצעדה ארוכה כמו גם קצרה. אדווין 13:42 אם אנחנו נסתובב כאן בגן, כל הבנות יסתכלו עלינו מהחלון ואחר כך אני לא אפסיק לשמוע על זה, כי כולן יגידו 'הו מסכנה רוזה, אני לעולם לא הייתי מרשה לעצמי להתחתן עם גבר שלא טורח אפילו לצחצח את המגפיים שלו לפני שהוא מגיע לפגישה עם אהובתו'. דורון פישלר 13:56 וכך יוצאים אדווין ורוזה, החתן והכלה המיועדים, לטיול קטן. רוזה 14:05 אני מתנצלת על זה אדווין. אנחנו כל הזמן רבם, זה האירוסין האלה שנכפו עלינו. בוא נעמיד פנים שאנחנו לא מאורסים. בוא נעמיד פנים שאתה מאורס למישהי אחרת. אדווין 14:16 בסדר גמור. שלום לך גברתי. רוזה 14:19 מה שלומך אדווין? שמעתי שהתארסת. אדווין 14:22 אכן. רוזה 14:23 איך היא? יפה? אדווין 14:25 מאוד יפה. רוזה 14:26 גבוהה? אדווין 14:28 מאוד מאוד גבוהה. שמעתי שאתה עומד לקחת אותה למצרים. רוזה 14:31 כן, כן, היא מאוד נלהבת. נלהבת? כן, כמובן. מטומטמת! אדווין 14:37 סליחה? רוזה 14:38 מטומטמת! מי מתלהבת ככה מללכת לערימה של הריסות עתיקות עם קברים של איזה חוך תאח או מיך מיך שאף אחד לא שמע עליו? אדווין 14:47 סליחה, אנחנו מדברים פה על אחד משבעת פלאי העולם, על אחד ההישגים הגדולים ביותר של האנושות. כל אדם שעיניו בראשו היה מאושר מההזדמנות לחזות בזה במו עיניו. איזו בחורה שאינה כסילה מוחלטת לא הייתה מודה על ההזדמנות ל... רוזה 15:10 כסילה מוחלטת. דורון פישלר 15:18 בואו נעזוב את הסצנה הלא נעימה הזאת ונעבור לזמן אחר ולמקום אחר. דורון פישלר 15:23 חדר קטן ותחוב אי שם בלונדון. כמה מזרני קש מוטלים על הרצפה ועליהם מוטלים ללא הכרה כמה אנשים. הם שוכבים שם, נושמים אבל לא מודעים לסביבתם. כמה מהם בבגדים סרוטים ואחד בחליפה שחורה יקרה. לידם יושבת אישה זקנה וממלמלת לעצמה. האדם בחליפה חוזר לחושיו בהדרגה, מזדקף ומביט סביבו, והזקנה מיד מבחינה בו. מוכרת האופיום 15:57 או, שבת אלינו מר אדון מכובד. עוד מנה? יש לי אחת מוכנה כבר בשבילך. כן, אני ראיתי את האדון הנכבד שוכב כאן ואמרתי לעצמי 'עוד מעלה טה', אני קוראת לעצמי עוד מעלה טה, 'זה נראה כמו איש עם כבוד, הוא בוודאי ישמח לעוד מנה'. כן, הוא יכיר לך טובה על כך שהכנת לו אותה מראש ובודאי יגיד לך תודה ובודאי גם יבין שיש לשלם על כך מחיר נוסף. כן, הוא יבין שמחיר השוק עלה לאחרונה ושההוצאות של בעלת עסק קטן כמוני גדלו, ועל כן אני חייבת לקחת ממנו שמונה שילינגים נוספים. כן, מר אדון נכבד. ג'ספר 16:40 רק תביאי את המנה זקנה. דורון פישלר 16:48 וזמן לא רב לאחר מכן שוקע שוב בעילפון חושים משכר. כשהוא לא מבלה בחדרים תחובים ומפוקפקים בלונדון, ג'ספר הוא אחד האנשים המכובדים ביותר בעיירתו ולא הייתם מזהים שהמורה למוזיקה ומנהל המקהלה המכובד הזה הוא אותו האדם שראינו בעילפון חושים. למשל, הוא נראה מאוד מכובד וחד כשכמה ימים מאוחר יותר הוא פוגש מכר שלו, כומר שלקח על עצמו לארח ולדאוג למחסורם של שני יתומים שהגיעו בספינה מסרי לנקה. אלה הם נביל לנדלס... נביל 17:21 שלום. דורון פישלר 17:22 ...ואחותו התאומה, הלנה לנדלס. הלנה 17:25 שלום. ג'ספר 17:26 הו, דמיון ביניכם באמת מדהים. נביל שוהה בינתיים בביתו של הכומר בזמן שהלנה תשהה בבית המחסה ליתומות לצידה של רוזה. ולנביל והלנה לנדלס היו חיים קשים. נביל 17:40 כן, האבא המאמץ שלנו הוא היה איש רע, הוא היה מכה אותנו. אחותי הייתה בורחת לעיתים קרובות, כל פעם מחדש היא הייתה מתחפשת לילד ונעלמת בעיר. פעם אחת היא אפילו הגיעה לספינה שעמדה לצאת מהנמל לפני שתפסו אותה. תמיד היו תופסים אותה ובסוף מחזירים אותה. היא הייתה סופגת מכות, אבל זה לא שבר את רוחה. ג'ספר 17:59 ובכן אתם בין חברים עכשיו, את זאת אני מבטיח לך. דורון פישלר 18:06 נביל, ג'ספר ואדווין ואורחים נוספים משתתפים בערב נעים בבית המחסה ליתומות, וכמובן מזמינים את רוזה לשיר בעוד ג'ון ג'ספר, שהוא גם המורה שלה למוזיקה, מנגן על הפסנתר ולא מוריד ממנה את העיניים לרגע. אבל משום מה רוזה לא מצליחה לסיים את השיר ופורצת בבכי. רוזה 18:22 (בוכה) אדווין 18:32 רוזה, בשם אלוהים, שמישהו יביא לה מלחי הרחה! נו, מה עכשיו? דורון פישלר 18:39 טוב, זה לא נורא, זה מובן, זה פשוט הלחץ. לאחר מכן, לאחר שרוזה פרשה לחדרה כדי להירגע, נפגשים לראשונה אדווין ונביל. נביל 18:48 אז שמעתי שאתה בקרוב יוצא למצרים. אדווין 18:51 כן, זה באמת מזלי הטוב שהוביל אותי למסע כל כך מופלא. נביל 18:56 בהחלט. שמעתי גם על הנושא האחר בו זכית למזל. אדווין 18:59 סליחה? נביל 19:01 הבנתי שאתה ומיס רוזה עומדים להתחתן בקרוב. אדווין 19:04 שמעת על זה. כן, כולם שמעו על זה. הייתי רוצה שיתעסקו בעניינם. נביל 19:10 לא התכוונתי לפגוע, חשבתי שתהיה גאה. אדווין 19:13 מה שג'נטלמן גאה בו הוא לא תמיד אותו הנושא עליו הוא שש לדבר, או זה שהוא היה מעדיף שכולם ידברו עליו. נביל 19:21 אני מתנצל מאוד אם חרגתי מכללי הנימוס, האשמה היא כולה שלי. אל תשכח שאני גדלתי בין פראים ולא היו לי זכויות היתר שלך. אדווין 19:29 זכויות יתר?! ובכן כן: השכלה, כסף, רוזה. מר לנדלס, אולי אתה לא מודע לכך משום שבאמת גדלת בסוף העולם, אבל דיון בפומבי בחייו וענייניו הפרטיים של אדם אחר אינו נחשב להתנהגות נאותה בין בני תרבות. נביל 19:51 יש אומרים שתלאות משפרות את אופיו של אדם. אדווין 19:54 אה כן, אז אתה אומר שהאופי שלי אינו תקין משום שמה? לא בעטו בי ולא התעללו בי מספיק כמוך? אולי כמה תלאות באמת היו משפרות את אופייך במקצת. נביל 20:08 לי לא היה את היתרון שלך, לחיות כשדואגים לכל מחסורך, דואגים לך למקצוע מראש, אף פעם לא חסר לך שום דבר, יש לך אישה מוכנה בשבילך, ואז להתנהג כאילו פגעו בציפור נפשך כשמישהו מעז להזכיר את כפית הזהב שתקועה לך בפה! אדווין 20:24 התרבות הטובה ביותר ולא משנה איפה גדלת, היא לא לדחוף את האף לעניינים שאינם שלך! נביל 20:33 במקום שממנו אני בא, על אמירה כזאת היית משלם! אדווין 20:37 אם כך טוב שהמקום שאתה בא ממנו הוא מאוד מאוד מאוד רחוק מכאן. נביל 20:44 היוהרה שלך היא בלתי נסבלת. אתה מדבר כאילו אתה איזה אוצר נדיר. אתה רהבתן מצוי, זה מה שאתה, רהבתן מצוי! אדווין 20:51 אתה לא תדע לזהות רהבתן מצוי, אולי אם הוא היה צבוע בחום כמוך, מנוול ארור! ג'ספר 20:58 עצרו שם! מה קורה פה בשם כל השדים והרוחות? נביל, הנח את המקל הזה ומיד! נביל 21:08 אני אניח אותו. אני לא מסוגל להיות בחברת הרהבתן הזה. ג'ספר 21:22 ובכן זאת הייתה עוד סצנה לא נעימה. עכשיו כשאנחנו לבד, נביל, מה העניין? נביל 21:30 אני לא סובל את הפרחח הזה, זה העניין. אני פשוט לא מסוגל לסבול את הפרחח היהיר הזה. אני לא סובל את ההתנהגות שלו, אני לא סובל את הדיבור שלו ואני הכי לא סובל את איך שהוא מתנהג ל... ג'ספר 21:35 למי? נביל 21:36 לרוזה. הוא מתייחס אליה כמו למשרתת, והיא כזאת נפלאה, היא כזאת... ג'ספר 21:44 הו, ורוזה יודעת שאתה מרגיש ככה כלפיה? נביל 21:46 לא, לא כמובן שלא. אף אחד לא יודע חוץ ממני ומאחותי הלנה, היא יודעת עליי הכל. ג'ספר 21:52 טוב, תשמע נביל, זאת המאה ה-19 פה ורוזה מאורסת למישהו אחר, אז שום דבר טוב לא הולך לצאת מזה. אני מציע שתשכח ממנה. ג'ספר ארגן סעודת סולחה בעוד כמה ימים, אני מציע שתגיע לשם ושתלחץ ידיים עם אדווין ותשתו לחיים ולא תדבר על זה יותר. האנשים האלה מארחים אותך אחרי הכל. נביל 22:12 כמובן, כמובן. דורון פישלר 22:14 כמה ימים מאוחר יותר אדווין ורוזה שוב נפגשים, אבל עכשיו לרוזה יש משהו לומר. רוזה 22:23 מה שלומך אדווין? אדווין 22:24 טוב תודה, רוזה. רוזה 22:26 אדווין, אני צריכה לספר לך משהו. לפני כמה ימים נפגשתי עם עורך דין, עורך הדין שמטפל בירושת אבי, והוא אמר שכשאני אגיע לגיל 18 אני אקבל את הירושה. ואני שאלתי אותו בנוגע לשידוך בינינו והוא אמר שההבטחה לשידוך נעשתה כמחווה של רצון בין ההורים שלנו. הירושה שלי אינה תלויה בנישואין וגם שלך לא. כלומר אנחנו לא... מה שאני רוצה להגיד זה... הו אדווין, אני לא מחבבת אותך במיוחד. אדווין 22:56 באמת? גם אני לא מחבב אותך כל כך רוזה. רוזה 23:01 באמת?! אדווין 23:02 כן, את ממש מעצבנת. רוזה 23:05 או אדווין, תמיד חשבתי שאתה שמוק. אדווין 23:08 הו, הרגש הוא הדדי. אם כך רוזה... כן אדווין? חשבתי אולי... אולי תרצי לא להתחתן איתי? רוזה 23:21 הו אדווין, אני כל כך אשמח! אדווין 23:24 באמת? טוב מצוין, אז האירוסין מבוטלים! טוב נצטרך לספר לכולם, הבנות יהיו המומות. רוזה 23:34 הבנות? הו זה כלום לעומת כמה שדוד ג'ספר יהיה מאוכזב. אדווין 23:40 באמת? אה כן, אף אחד לא חיכה לחתונה הזאת יותר ממנו. תספר לו הערב? רוזה 23:44 לא לא, צריך למצוא את הזמן המתאים. הערב יש לי סעודת התנצלות אצל ג'ספר עם הפרא הזה נביל לנדלס. הבטחנו ללחוץ ידיים ולהשלים, לא הייתי רוצה לגרום לו לעוד מועקה. אני אספר לו בעוד כמה ימים. דורון פישלר 24:02 מעט מאוחר יותר ברחוב בדרך לביתו של ג'ספר, כשהוא מרגיש חופשי ומאושר יותר מכפי שהרגיש מזה זמן רב, אדווין מבחין בדמות כפופה יושבת על המדרכה. במחשבה שאולי צריכה עזרה, הוא פונה אליה ומציע. אדווין 24:18 גבירתי, את זקוקה לעזרה? מוכרת האופיום 24:20 לא יקירי, תודה, אני יכולה להסתדר. אדווין 24:25 מאיפה את באה? מוכרת האופיום 24:27 אני מגיעה מלונדון יקירי. הגעתי לכאן כדי לחפש מחט בערימת שחת ולא מצאתי. תן לי חמישה פני ואני אגיד לך איזה משהו חשוב. אדווין 24:42 כן, בוודאי. אה סליחה גבירתי, את מעשנת אופיום? מוכרת האופיום 24:50 מעשנת. תודה לך יקירי. מה שמך? אדווין 24:53 אדווין. מוכרת האופיום 24:55 אדווין, אדווין. בקיצור חברים קוראים לך אדי? לפעמים קוראים לי אדי. מה העניין? את רצית לומר לי משהו גבירתי. אדווין 25:06 ואני אגיד לך: שמח ששמך אינו נד. אדווין 25:12 למה? מה רע בנד? מוכרת האופיום 25:15 לא כדאי להיות נד עכשיו. זה מסוכן להיות נד. להתראות יקירי. אדווין 25:24 זה היה מוזר. טוב שזה לא קשור אליי, אף אחד לא קורא לי נד חוץ מדוד ג'ס... או, אני צריך ללכת. דורון פישלר 25:37 ארוחת הערב עוברת בשלום, אם כי בחוץ משתוללת סערה גדולה באותו לילה. אבל למחרת בצהריים הסערה שקטה, העיירה שלווה, ונביל לנדלס עם מקל ההליכה הגדול שלו מטייל בדרכים וחולף על פני שוטר שעומד לצד הדרך. נביל 25:58 שלום לך אדוני. שוטר 26:00 שלום גם לך מר לנדלס. אנחנו מכירים? נביל 26:05 אני אשמח אם נעצור להכיר, מר לנדלס. יש לי כמה שאלות אליך. שוטר 26:10 באיזה עניין? נביל 26:12 האם תוכל לספר לי בבקשה, מר לנדלס, מה עשית אתמול בערב? שוטר 26:17 על מה מדובר? אני אשאל את השאלות. אתמול בערב, איפה היית? נביל 26:23 הייתי בארוחת ערב אצל ידידי, מר ג'ון ג'ספר. אתה אולי מכיר. אני מכיר אותו. תמשיך, מי עוד היה שם? האחיין שלו אדווין דרוד. אכלנו ואז... שוטר 26:33 שמעתי שלך ולמר דרוד הייתה אי-נעימות לאחרונה. נביל 26:39 זה נכון, אבל השלמנו, לשם כך נפגשנו. אני התנצלתי מעומק הלב, הוא התנצל על הדברים שאמר. שנינו קיבלנו את ההתנצלות והעברנו את הערב בנעימים. אחרי הארוחה אפילו טיילנו קצת יחד. הוא אמר שהוא רוצה ללכת לשפת הנהר כדי לצפות בסופה ואני התלוויתי אליו ושוחחנו וצפינו יחד בסופה. שוטר 26:57 ואז מה קרה? נביל 26:58 ואז נפרדנו לשלום והלכנו איש איש לביתו. זה הסיפור שלך? זה מה שקרה. שוטר 27:05 מר לנדלס, אדווין דרוד לא חזר לביתו אמש. דודו של מר דרוד, מר ג'ספר, פנה אלינו היום בדאגה לשלומו. הוא חשב שאולי הוא נפל ונחבל בסופה. למעשה נראה, מר לנדלס, שאתה האחרון שראה את מר דרוד הצעיר. נביל 27:24 מה? הוא בוודאי יצא לטייל. שוטר 27:28 מלבד זאת, בשל החשש לשלומו של מר דרוד, נערכו חיפושים נרחבים. אחד מחברינו אפילו צלל אל הנהר כדי לחפש אותו. נביל 27:36 ומצאתם אותו? שוטר 27:38 לא, לא מצאנו את מר דרוד בנהר. מצאנו שם שעון זהב שזוהה כשייך למר דרוד. לנדלס, זה אתה! מה עשית לו? מה עשית לאדווין? מה עשית לו?! מר נביל לנדלס, אתה עצור בחשד לרצח של אדווין דרוד. נביל 27:59 רצח?! אבל זה לא אני! אני נשבע לכם! זה לא אני! דורון פישלר 28:08 שישה חודשים מאוחר יותר. אף אחד לא ראה את אדווין מאותו לילה, לא מצאו אותו לא חי ולא מת. ג'ספר לוקח מאוד קשה את היעלמותו של אדווין, הוא שוקע יותר ויותר בקדרות ונדמה שהוא מאבד את אחיזתו במציאות. ג'ספר 28:30 רוזה יקירתי, אני חושב שאנחנו צריכים להתחתן כדי לשמר את זכרו של אדווין. כן, כן, לשמר אותו. רוזה 28:40 מר ג'ספר, איך?! דורון פישלר 28:43 נביל לנדלס נשאר מחוץ לכלא בזכות העובדה שאף אחד לא מצא את אדווין ואי אפשר להוכיח שהיה לו קשר להיעלמות שלו, אבל אפילו כשהוא לא בכלא הוא מרגיש רדוף. הם מסתכלים עליי, כולם, הם מסתכלים עליי ושופטים אותי. בנוסף לכל זה, מגיע אל העיר אדם חדש. אדם זר עם זקן לבן ועבה שמכסה את הפנים שלו, שקורא לעצמו דירק דאטצ'רי. הזר הזה מגיע לעיירה בירכרה יום אחד ומתחיל לשאול שאלות. הוא שוכר חדר מתחת לדירה של ג'ספר ומסתכל על האנשים שבאים והולכים, עוקב אחרי האנשים. נראה שהוא מאוד מתעניין בסיפור הזה של מה שקרה לאדווין. כנראה הוא אדם מאוד סקרן, האיש הזה בשם דירק דאטצ'רי. אתה מת בכלל שקט! וקורים עוד דברים. כן, זה ספר די ארוך, מה שסיפרנו לכם כאן זה רק תקציר של הספר. יש עוד הרבה דמויות שלא הזכרתי בכלל, כי אין זמן להזכיר את כולם. ובכל מקרה, זה היה רק חצי מהסיפור. כמובן שלא הגענו עדיין לסוף. רק שבנקודה הזאת של הסיפור... זה לא מה שקרה בספר, זה מה שקרה מחוץ לספר שמשנה. כי כאן, בנקודה הזאת בסיפור, צ'ארלס דיקנס עשה את הדבר שהפך את הספר הזה לכל כך ידוע לשמצה. הוא מת. דורון פישלר 30:11 זה יכול להיות מקום טוב להפסקת פרסומת. דורון פישלר 30:15 בשמיני ביוני 1870, צ'ארלס דיקנס עבד כל היום כדי לסיים את החלק השישי מתוך 12 של 'תעלומת אדווין דרוד'. הוא סיים לכתוב, הלך לאכול ארוחת ערב, קיבל התקף לב ומת. הסיפור נפסק בדיוק בחצי. היו אמורים להיות 12 המשכים, מתוכם פורסמו שישה. ודיקנס גם לא השאיר אחריו שום אאוטליין או סקיצות להמשך הסיפור שיבהיר איך הוא התכוון לסיים אותו. ולכן הסיפור נשאר תקוע בקליפהנגר שפשוט לא יכול להיפתר. בזמן שהוא מת פורסמו רק שלושה מהפרקים, אבל כתב העת המשיך ופרסם כמתוכנן את שלושת הפרקים הבאים, וכמובן המון אנשים קראו אותם בשקיקה למרות שהיה ברור כבר אז שלא הולך להיות לזה סוף. אולי הם קיוו לאיזו תשובה שתגיע בפרק השישי, אבל לא הגיעה שום תשובה, להפך, נוספו רק שאלות חדשות. השאלה הראשונה היא כמובן מי רצח את אדווין דרוד, אבל יש עוד שאלה: האם אדווין בכלל מת? כי עד הנקודה הזאת בספר לפחות לא ראינו גופה עדיין, ואתם יודעים איך זה בספרי מתח, אפשר להניח שכל בנאדם חי עד שיוכח אחרת. עד שאתם לא רואים אותו מת על הרצפה עם הראש מופרד לפחות 5 סנטימטרים מהצוואר, ורצוי יותר. בנוסף לזה גם הופיע פתאום דירק דאטצ'רי, שהוא מסתורי בפני עצמו, משום שדירק דאטצ'רי נראה תכלס כמו בנאדם בתחפושת. כאילו פתאום בחצי הספר מופיעה דמות חדשה לגמרי, זה לא קורה. אף אחד לא מכניס פתאום דמות חשובה בשלב כל כך מאוחר, ויש לו זקן שמכסה את כל הפנים שלו. פחות או יותר כל מי שקרא את הספר מסכים שדירק דאטצ'רי הוא כנראה מישהו שאנחנו כבר מכירים, אבל עם תחפושת. אבל מי? מי זה? אנחנו לא יודעים. אבל זה לא הסוף. כי אדווין דרוד של צ'ארלס דיקנס אולי נגמר, אבל הסיפור על הסיפור על אדווין דרוד מאוד רחוק מלהסתיים כאן. לסיפור הזה יש סוף, יש לו לא סוף אחד, יש לו הרבה סופים. יש לו סופים שמערבים טוויסטים מפתיעים, את שרלוק הולמס, נאמברים מוזיקליים ואת רוח הרפאים של צ'ארלס דיקנס. הסיפור של תעלומת אדווין דרוד רק התחיל ואנחנו נדבר על זה בפרק הבא: החלק השני של 'מי רצח את אדווין דרוד'. דורון פישלר 32:49 זה היה פרק ספשל של 'התשובה'. משתתפים: גדעון אובך, לילהב, יובל בינדר ועדי דר. עורכת: שלי נוי. כרגיל את כל הפרקים של הפודקאסט אתם יכולים למצוא בכל מקום שבו אתם שומעים פודקאסטים, ועדכונים על הרצאות שלי ועל פרקים חדשים אתם יכולים לקבל בעמוד הפייסבוק 'דורון פישלר נגד העולם'. אביב שם טוב - ייעוץ ותמיכה מורלית וסמנכ"ל תפעול. יובל דרור - העורך הראשי. רן לוי - עורך מיתולוגי. דני טימור - מנהל עסקי. ומנהלת הדיגיטל שלנו היא שרית לזני קורצמן. בצוות הרשת גם הילה שמש, שלי גואטה וזלאטה צ'באן. אני דורון פישלר, נתראה בקרוב. ג'ספר 33:41 רוזה היא נהדרת, באמת. היא יפהפייה... (צחוקים).
        ]]></content:encoded>
    </item>
    
    <item>
        <title>מי רצח את אדווין דרוד? חלק ב' [התשובה]</title>
        <link>https://mat-mo.github.io/podtext/episodes/htshvbh/my-rtskh-t-dvvyn-drvd-khlq-b-htshvbh.html</link>
        <guid>https://mat-mo.github.io/podtext/episodes/htshvbh/my-rtskh-t-dvvyn-drvd-khlq-b-htshvbh.html</guid>
        <pubDate>27 במרץ 2023</pubDate>
        <description>Transcript for מי רצח את אדווין דרוד? חלק ב' [התשובה] from התשובה</description>
        <content:encoded><![CDATA[
            דורון פישלר 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת 'מרכז מדעני העתיד'. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. קריין 01:38 רשת עושים היסטוריה. דורון פישלר 01:54 מי רצח את אדווין דרוד? האם זה היה הצעיר חם המזג נוויל לנדלס? נוויל לנדלס 02:08 אני אומר לכם זה לא אני! דורון פישלר 02:10 האם זה היה הדוד המכור לאופיום ג'ון ג'ספר? ג'ון ג'ספר 02:12 איך אתה מעז לרמוז שאפגע אי פעם בבן דודי האהוב! דורון פישלר 02:16 האם זו הייתה רוזה באד התמימה למראה? רוזה באד 02:19 אני? הא?! דורון פישלר 02:20 האם זו הייתה זקנה קריפית לא ברורה? זקנה קריפית 02:22 חה חה חה חה חה! דורון פישלר 02:24 או אולי זה היה בכלל מישהו אחר מבין דמויות אחרות שלא הוזכרו כאן, או אולי אדווין בכלל עדיין בחיים. אהלן, אני דורון פישלר, הפרק הזה הוא החלק השני של מי רצח את אדווין דרוד. אם לא שמעתם את החלק הראשון, אל תאזינו לפרק הזה, כי הוא לא יהיה הגיוני בכלל. לכו תשמעו את החלק הראשון קודם. לי זה נשמע הגיוני. ובכן, מי רצח את אדווין דרוד? אנחנו לא יודעים. כי צ'ארלס דיקנס שכתב את הספר מת לפני שהוא כתב את הסוף. אבל זה לא אומר שלתעלומה של אדווין דרוד אין סוף. להיפך, יש לה הרבה סופים. כמעט מהרגע הראשון אחרי שחצי הספר פורסם ועד היום פורסמו סופים לספר הזה, פורסמו ספרים שהם אדווין דרוד השלם, והסיפור גם עובד להצגות, לסרטים, לסדרות טלוויזיה, לתסכיתים, שלכל אחד מהם היה סוף. כמובן לא כל הסופים האלה הם אותו הדבר, אבל מה הסוף האמיתי? זאת השאלה. תכף תבוא תשובה. דורון פישלר 03:34 תוך שלוש שנים מהפרסום של אדווין דרוד והמוות של דיקנס פורסמו שלושה ספרים שונים שכולם טענו שהם ההמשך והסוף האמיתי של תעלומת אדווין דרוד. ומאוד ברור למה זה קרה, כי זה ספר פופולרי של סופר מאוד פופולרי שכולם רוצים לדעת את הסוף שלו, ולכן פרסום של הספר עם הסוף מן הסתם ימכור הרבה עותקים וכל מוציא לאור היה שמח להוציא אחד כזה. ההמשך הראשון שפורסם לא היה אמור להיות המשך בכלל. זה התחיל בתור פארודיה. המחבר שלו, אורפיוס קר, זה לא השם האמיתי שלו, הוא פרסם בהמשכים פארודיה על אדווין דרוד, כלומר כל פעם שדיקנס היה מפרסם קטע מהספר הוא היה מפרסם את הגרסה הפארודית שלו כשהוא שינה את השמות של כל הדמויות אבל היה מאוד ברור מי זה מי. אז אחרי שדיקנס מת והספר הפסיק, הוא המשיך לכתוב את יתר הספר מהדמיון שלו ואז כנראה פשוט כדי לעשות כסף, איזה מוציא לאור לקח את הגרסה שלו, שינה חזרה את השמות של הדמויות והציג את זה בתור ההמשך הרשמי של אדווין דרוד. וזאת הסיבה שהספר הזה יצא ממש מהר אחרי המוות של דיקנס וגם הסיבה שבתור המשך רשמי הוא מאוד מאוד לא אמין כי קר אפילו לא ניסה באמת לכתוב המשך אמיתי. דורון פישלר 04:57 טיפה אחר כך אבל יצא ספר ההמשך הרשמי, 'סודו של ג'ון ג'ספר', שנכתב על ידי הבן של צ'ארלס דיקנס בשיתוף עם וילקי קולינס שהוא סופר אחר שהיה חבר קרוב של דיקנס ואם מישהו יכול לכתוב המשך רשמי לספר הזה, אלה בדיוק שני האנשים האלה. רק שזה היה שקר מוחלט, הם לא באמת כתבו את זה. לא היה להם שום קשר לספר הזה, זה היה מישהו אחר שכתב אותו אבל מן הסתם להציג את זה בתור ספר של הבן של דיקנס נתן לזה הרבה קרדיט ובטח עזר למכור הרבה עותקים. וגם זה לא נחשב באמת להמשך אמין של הספר. ההמשך השלישי של הספר נכתב על ידי צ'ארלס דיקנס בעצמו. כמובן העובדה שהוא היה מת באותו זמן פגעה ביכולת הכתיבה שלו במידה מסוימת ולכן הוא נאלץ להיעזר במדיום. ב-1873 יצאה הגרסה המלאה של תעלומת אדווין דרוד שנכתבה על ידי אמריקאי בשם תומאס פאואר ג'יימס שטען בתוקף שהוא לא באמת כתב את זה אלא הוא קיבל הכתבה מרוח הרפאים של צ'ארלס דיקנס. פאואר ג'יימס הוא הסביר את עצמו גם בהקדמה לספר שבה הוא מזיים את כל השמועות המרושעות לגביו. למשל, יש אנשים שלא מאמינים ברוחות אבל טוענים שמכיוון שהחצי השני הזה של הספר הוא כל כך טוב וכל כך אמין ונשמע בדיוק כמו שדיקנס היה כותב אותו, שלמעשה דיקנס כן כתב את החצי השני לפני שהוא מת ושלח אותו אליו בסודיות. אבל זה לא נכון, זה לא נכון. הוא קיבל את ההכתבה מדיקנס אחרי שהוא מת. וגם השמועות על כך שלמעשה הוא קיבל את הספר הזה מהשטן ושאנשים ראו את השטן יוצא מהארובה אצלו בבית ומשאיר אחריו ריח חריף של גופרית, גם זה - זה לא נכון השמועות האלה. עכשיו, האם באמת היו שמועות כאלה אי פעם לפני שהוא הפריך אותן? אני ממש לא בטוח. אז מה באמת קורה בסוף של אדווין דרוד? הנה הסוף, ישר מפיו של דיקנס. צ'ארלס דיקנס 07:05 ובכן רבותיי, לאחר שחקרתי רבות גיליתי שהרוצח הוא למעשה- זקנה קריפית 07:12 ג'ספר, יש לי משהו לספר לך. אני למעשה אמא של אשתך! ג'ון ג'ספר 07:18 אשתי? אני נשוי? כי זה לא הוזכר עד עכשיו בכלל! זקנה קריפית 07:22 אתה היית נשוי אבל היא מתה ויש לה בת שעודנה בחיים! ג'ון ג'ספר 07:29 יש לי בת? אה! אני חייב לפגוש אותה בכדי לכפר על חטאי העבר. בתי! בתי! הו בתי! האם אי פעם תסלחי לי על מה שעוללתי? אדווין דרוד 07:37 שלום, זה אני, אדווין. אני למעשה לא באמת מת. ג'ון ג'ספר 07:41 לא! בתי האהובה חלתה! רק לא לאבד אותה שוב. אדווין דרוד 07:46 היי רוזה, רוצה להתחתן? רוזה באד 07:48 בסדר. אדווין דרוד 07:49 אה, הלו? אני גיבור הספר, חזרתי מהמתים, למישהו בכלל אכפת? דורון פישלר 07:54 ואז ג'ספר נכנס לבית משוגעים ובורח ממנו ומת על הקבר של הבת שלו. אף אחד לא רצח את אדווין והחצי השני של הספר לא ממש עליו בכלל אלא יותר על הבת של ג'ספר שלא ידענו שהיא קיימת בכלל. דורון פישלר 08:09 תקראו לי קטן אמונה אבל אני לא חושב שזה באמת הספר שדיקנס היה כותב. ויש מצב שלפאוור לא באמת היה אכפת כל כך אם הסוף שהוא כותב הגיוני או לא, הוא רצה לכתוב משהו שיישמע כמו דיקנס ולכן כל ההמשך הזה דומה יותר לסלט של כל מיני עלילות מספרים אחרים של דיקנס. חוץ מזה, יש גם אחרית דבר לספר מאת דיקנס כמובן שבה הוא מבטיח לא לתת לעובדה שהוא מת להפריע לקריירה הספרותית שלו ולכן בעקבות ההצלחה של השלמת הספר האחרון שלו בקרוב הוא עומד להוציא באמצעות פאוור ספר חדש לגמרי, ספר שנקרא 'חייו והרפתקאותיו של בוקלי וויקלהיפ'. שזה מעולה, זה כדאי סטארטאפ, יש המון פוטנציאל של סופרים מתים שימשיכו לפרסם ספרים כי למה לא? אני רוצה לקרוא את החדש של דאגלס אדמס, אתם לא? למרבה הצער בסופו של דבר מסיבה כלשהי הוא לא פרסם את הספר שהוא הבטיח. אני לא יודע למה, אולי הוא היה עסוק או משהו וככה הקריירה של דיקנס נקטעה באיבה כמה שנים אחרי שהוא מת. בקיצור, הסופים שפורסמו רגע אחרי שדיקנס מת היו בעיקר ניסיונות אופורטוניסטיים לעשות ממנו כסף ואף אחד לא ממש מתייחס אליהם ברצינות בתור הסוף האמיתי של הספר. דורון פישלר 09:31 מי שיכולים להגיד מה הסוף האמיתי של הספר זה לא מוציאים לאור חמדנים אלא המעריצים. אם אי פעם הייתם חלק מקהילת המעריצים של משהו - סטארטרק, הארי פוטר, גרוויטי פולס, וואטאבר - אתם יודעים שקהילות מעריצים יכולות להיות מאוד אינטנסיביות ואף אחד לא מוצא רמזים מוסתרים יותר טוב מהם. אלה האנשים שהעולם הבדיוני הזה חשוב להם והם לעיתים קרובות לוקחים אותו מאוד ברצינות. ויכוחים פוליטיים לפני בחירות - זה כלום לעומת הצעקות שהולכות בקבוצות פייסבוק על הצבע הנכון של הלייטסייבר של קיילו רן. וזה לא דבר חדש. ב-1878 הופיע במגזין ספרותי מאמר באורך של עשרים עמודים שבו המחבר מסביר מה הסוף הנכון של אדווין דרוד. עכשיו זה לא ספר, זה לא כתוב כמו ספר, המחבר שלו לא ניסה לעשות כסף ולא העמיד פנים שהוא מכיר את הרוח של דיקנס, הוא פשוט מנתח את החצי סיפור שקיים וכמו בלש מוצא שם רמזים ומגיע למסקנה סופית איך דיקנס התכוון לסיים אותו. הוא טוען שבנקודה מסוימת בסיפור מישהו היה מוריד לדירק דאצ'רי, דיי, אז הזקן המסתורי הזה שהגיע לסיפור לקראת הסוף, מוריד לו את הזקן ומגלה שהוא בעצם- אדווין דרוד 11:02 אדווין דרוד! חה חה חה! כן, זה אני. אני לא מת. אני נפלתי לנהר אבל שרדתי ועכשיו חזרתי בתחפושת מתוחכמת כדי לחקור את הרצח של עצמי. ובדרך גם למדתי שיעור חשוב על קבלה של אנשים בעלי פחות פריבילגיות ממני. רוזה באד 11:22 אבל אדווין, אתה לא צריך לחקור מי ניסה להרוג אותך. אתה היית שם. אדווין דרוד 11:27 אה, אז אולי איבדתי את הזיכרון או משהו, אני לא יודע. דורון פישלר 11:32 אוקיי, הגיוני? אבל לא כולם הסכימו איתו. בהמשך פורסם מאמר תשובה למאמר הזה שמפריך את הטענות שלו וטוען שזה לא יכול להיות והתשובה היא אחרת לגמרי. ואז המחבר של המאמר המקורי כתב תשובה לתשובה שמסבירה למה התיאוריה שלו כן נכונה ומי שהפריך אותו לא מבין כלום, ואז הייתה תגובה לתשובה ותשובה לתגובה ותגובה לתשובה לתשובה, ואתם יודעים בדיוק לאן זה הולך מכאן. המעריצים מיד התחלקו למחנות - תומכי אדווין מת ותומכי אדווין חי ותתי מחנות בתוכם. ב-1905 מועדון המעריצים של דיקנס ייסד מגזין - 'הדיקנסיאן', מגזין שמוקדש כולו למאמרים ודיונים על צ'ארלס דיקנס ויצירתו. הם היו עושים גם פודקאסט בנושא אם הם היו יכולים. מן הסתם מהר מאוד הוויכוחים על אדווין דרוד עברו לשם והגיעו למגזין כל כך הרבה מאמרים ותיאוריות על אדווין דרוד שבסופו של דבר העורכים של המגזין, כדי שיהיה להם מקום לדבר על משהו אחר לפעמים, הם אסרו, הם שוב ושוב אסרו על המשך הדיונים על אדווין דרוד. הם לא יפרסמו עוד מאמרים שמנתחים את אדווין דרוד. זה לא עזר. כי הם המשיכו להגיע והם נאלצו כן לפרסם כאלה מדי פעם, כי אתם יודעים, כשמעריצים מתווכחים על משהו אתם לא יכולים לעצור אותם. וככה התפרסמו לאורך השנים המון גרסאות לסיום הסיפור. עכשיו רובן הגדול לא היו ספרים, הם לא ניסו לכתוב את החצי השני של הספר ולחקות את הסגנון של דיקנס אלא רק לנתח ולכתוב מה לדעתם היה קורה בחצי הספר השני אילו הוא היה קיים. וזה אומר לענות על כמה שאלות מרכזיות. דורון פישלר 13:06 השאלה הראשונה היא האם אדווין בכלל מת או לא ואין הסכמה בשאלה הזאת. בחלק מהם מוכיחים באותות ובמופתים שברור שאדווין עדיין חי כי איזה מין רצח זה בלי גופה, ואחרים בטוחים לחלוטין שהוא מת והמציאה של הגופה שלו תהיה הטוויסט בהמשך הספר. נושא אחר שיש עליו הרבה ויכוח הוא מי זה דירק דאצ'רי. כי דירק דאצ'רי הוא ברור שהוא מסתורי שחייב להתגלות. הוא ככל הנראה בן אדם בתחפושת ובשלב כלשהו בספר היה מתגלה מי זה. אז יש את הגרסה שטוענת שדאצ'רי הוא בעצם אדווין בעצמו, אבל זה לא בטוח. בגרסאות אחרות מורידים לדאצ'רי את הזקן ומגלים שהוא בעצם- נוויל לנדלס 13:47 נוויל לנדלס! חה! כן, זה אני. החלטתי שהדרך היחידה לנקות את שמי לחקור את הרצח בעצמי, ומכיוון שאף אחד לא מכבד אותי כנוויל לנדלס, המצאתי לעצמי אישיות חדשה. דורון פישלר 14:02 זה סבבה והכל אבל אנחנו יודעים בדיוק איפה נוויל נמצא בזמן שדירק דאצ'רי נמצא במקום אחר וזה לא מאוד מסתדר העסק הזה. אז אולי זה לא הוא? יכול להיות שכשמורידים לדירק דאצ'רי את הזקן מגלים שהוא בעצם לוטננט טארטאר? משתתפים 14:19 רגע מי זה? מי זה? מי זה? דורון פישלר 14:21 זאת דמות אחרת בסיפור, לא היה לי זמן להזכיר בתקציר, לא היה זמן להכל. או אפשרות אחרת: מורידים את התחפושת ומגלים מתחת לזקן את אחותו התאומה של נוויל, הלנה לנדלס. הלנה לנדלס 14:33 כן, זאת אני. אני חוקרת את המקרה כדי לטהר את שמו של אחי, וכפי שנרמז כבר בעבר, אני מתוחכמת ויודעת להתחפש לגבר. דורון פישלר 14:44 זה ממש הגיוני וזה גם טוויסט מפתיע. השאלה אם דיקנס באמת היה עושה כזה דבר. כי ככל שזה נשמע מגוחך היום, הרעיון של אישה שמתחפשת לגבר היה מה זה חתרני בזמנו. לכן הרבה אנשים לא מאמינים שדיקנס היה כותב דבר כזה. מצד שני, הוא לא סתם נהיה הסופר הכי מפורסם בעולם, אולי הוא באמת חשב על טוויסט שהיה מפתיע את כולם. אם זה באמת מה שהוא התכוון לכתוב, זה היה הופך את אדווין דרוד לספר מאוד שערורייתי לזמנו. דורון פישלר 15:13 ויש פתרונות יותר מוזרים. אחד הפתרונות היותר מעניינים, נקרא לזה ככה, לעניין דירק דאצ'רי ובכלל, הוא הספר 'היעלמותו של אדווין דרוד' שכתב פיטר רולנד שיצא ב-1991. כן, זה הרבה זמן אחר כך, אנשים עדיין פותרים את התעלומה הזאת. הספר הזה הוא לא המשך של החצי ספר שיש לנו, אלא ספר חדש לגמרי שמתחיל ככה. ג'ון ג'ספר 15:42 לפני כמה חודשים האחיין האהוב שלי נעלם. לא מצאנו גופה, אנחנו אובדי עצות. שמענו שאתה הטוב ביותר בעניינים שכאלו. אם מישהו יוכל לפתור את התעלומה הרי זה אתה. האם תוכל לבוא בבקשה אל העיירה שלנו ולפענח את המקרה, מר הולמס? שרלוק הולמס 16:01 אלמנטרי מר ג'ספר. דורון פישלר 16:03 ואז שרלוק הולמס מגיע אל העיירה של אדווין דרוד וחוקר את המקרה הזה. אגב, זו לא הייתה הפעם הראשונה שגייסו את שרלוק הולמס כדי לפתור את התעלומה הזאת כי מה יותר הגיוני כשיש לכם תעלומה בלשית ספרותית באנגליה של סוף המאה ה-19 מלהביא את הבלש הספרותי הכי מפורסם בעולם. אז שרלוק הולמס מסתובב שם וחוקר ומוצא דברים אבל חלק מהמסקנות שלו הן מפתיעות. למשל- שרלוק הולמס 16:35 ובכן בעניינך מר דאצ'רי, או שמא עליי לומר דאלצ'רי? בוודאי שמתם לב שהשם דאלצ'רי הוא למעשה אנגרמה של צ'ארלי ד'. משתתפים 16:49 מי זה צ'ארלי ד'? מי זה צ'ארלי ד'? שרלוק הולמס 16:52 אלמנטרי רבותיי. צ'ארלי ד' הוא כמובן לא אחר מאשר צ'ארלס דיקנס! רוזה באד 17:00 זה אפילו לא הגיוני. דורון פישלר 17:02 כן, אז צ'ארלס דיקנס מופיע בספר שהוא כתב, מתברר. זה נהיה מאוד מטא בשלב הזה. מן הסתם אף אחד לא חשב שזה הפתרון האמיתי, אבל זה מאוד משעשע. היו גם עוד אנשים שעשו דברים יצירתיים עם אדווין דרוד. אחד העיבודים היותר יוצאי דופן וגם אחד הכי מפורסמים של אדווין דרוד היה בשנות ה-80 כשהסיפור עובד למיוזיקל. מיוזיקל שרץ בברודווי, הוא זכה בכמה פרסי טוני, שמבוסס על הסיפור. עכשיו בגרסה הזאת מי הרוצח? מי שאתם רוצים. כי פשוט מה שקורה במיוזיקל זה שבשלב כלשהו עוצרים את ההצגה ונותנים לקהל להצביע על כמה שאלות: על מי הרוצח, על מי זה דאצ'רי ואיזה שתי דמויות בקאסט יתחתנו. אז פחות או יותר כל הופעה היא שונה, ויש רשימות של זה. הצגה אחת יכולה להיות שבה הרוצח הוא נוויל ודאצ'רי הוא הלנה והלנה מתחתנת עם ג'ספר ובהצגה אחת אחריה הרוצחת היא רוזה ודאצ'רי הוא אדווין ונוויל מתחתן עם הזקנה. בקיצור היו הרבה מאוד סופים, חלקם סבירים יותר וחלקם פחות. דורון פישלר 18:15 ב-2004 התפרסם בדיקנסיאן, שזה אותו מגזין שעדיין קיים מאה שנה אחר כך, התפרסם שם מאמר שסיכם סטטיסטית את כל ניסיונות הסיום שהתפרסמו עד אז. מין הרוב קובע כזה. המחבר של המאמר קוראים לו ריי דאברקי, הוא איתר 252 השלמות של כותבים שונים, חלקם ספרים, חלקם מאמרים, וניתח אותם. אז קודם כל בשאלת האם דרוד חי או מת: אין ממש הסכמה. ב-63% מכל הסיומים שפורסמו הוא מת, ב-37% הוא חי. יש רוב אבל אין קונצנזוס. בנוגע לדירק דאצ'רי: ב-12% מהסופים זה אדווין בעצמו, ב-8% זה נוויל, ב-19% מהסופים זאת הלנה, באחרים זה דמויות אחרות שהופיעו בספר או מישהו חדש לגמרי. חוץ מזה 71% חושבים שנוויל לנדלס ימות עד סוף הספר. אבל מה עם השאלה העיקרית - מי הרוצח? דורון פישלר 19:16 לאורך כל השנים האלו אתם יכולים להסתמך על זה שהאנשים הביאו תיאוריות אמינות לגבי כל אפשרות, כולל כאלה שנראות לא מאוד סבירות. למשל, האם ייתכן שמדובר למעשה ברוזה באד? רוזה באד 19:35 כן, כן, כמובן ולא התכוונתי! דורון פישלר 19:38 אבל למה רוזה? כלומר לפני זה כשחשבת שאת חייבת להתחתן איתו אז אוקיי זה די מובן אולי היית רוצה להרוג אותו אבל למה להרוג אותו רגע אחרי שהאירוסין בוטלו? רוזה באד 19:46 כן, אבל מה אם ניצלתי מהפח רק כדי ליפול אל הפחת? אתם כולכם ראיתם איך ג'ספר מסתכל עליי. האיש הזה מפחיד אותי. ועכשיו כשאדווין לא עומד בדרכו, אין ספק שהוא עצמו ירצה לקחת אותי לאישה. ועם המעמד שלו ושלי, אני אהיה מחויבת. הו, אני לא מסוגלת לשאת את המחשבה! אבל גם לחזור אל אדווין לא רציתי, רגע אחרי שטעמתי את החופש. לא ידעתי מה לעשות, ואז ראיתי אותו, את ג'ספר, עומד ליד הנהר בסערה. וחשבתי - רק צעד אחד קטן, וסלע רטוב, יפתור את הכל. אני אהיה באמת חופשייה. ולא חשבתי אז, רק דחפתי אותו. אבל זה לא היה ג'ספר, זה היה אדווין! הוא לבש את המעיל של ג'ספר. אני לא התכוונתי! דורון פישלר 20:42 אבל אולי מי שהרג את אדווין דרוד היה בכלל נוויל לנדלס? נוויל לנדלס 20:50 כמובן שזה הייתי אני, מי זה עוד יכול להיות? דורון פישלר 20:53 אבל למה? נוויל לנדלס 20:55 כי הוא שחצן יהיר, מה זאת אומרת למה? אפילו עכשיו כשנפגשנו כדי להתנצל הוא אמר את המילים הנכונות אבל ראו עליו שהוא עדיין מתייחס אליי כאל נחות. נו מילא, בעולם לא יחסר שום דבר אם יהיה בו סנוב אנגלי מפונק אחד פחות. דורון פישלר 21:09 טוב זה מפתיע, טוב האמת שזה מפתיע מרוב שזה לא מפתיע. כלומר אתה היית החשוד העיקרי אז ברור שזה לא היית אתה. נוויל לנדלס 21:16 בדיוק! אף אחד לא חושד בחשוד העיקרי, זה הפשע המושלם! חה חה חה! דורון פישלר 21:24 או אולי זו הייתה בכלל אישה זקנה קריפית? זקנה קריפית 21:30 כן, זאת הייתי אני! דורון פישלר 07:18 אבל למה? זקנה קריפית 21:35 כי אני פסיכופתית! חה חה חה חה! דורון פישלר 21:41 אבל האמת היא שאף אחד מההסברים האלו לא באמת מקובל. על השאלה הזאת של מי הרוצח יש בין כל הפרשנים והמנתחים הסכמה כמעט מלאה. כל הפרשנים והמעריצים והסופרים והתסריטאים והתיאורטיקנים שכתבו סופים לאדווין דרוד מסכימים על מי הרוצח. זה ג'ספר. זה ג'ספר. זה ג'ספר. זה ג'ספר. ג'ון ג'ספר 22:07 זה אני! חה חה חה חה! דורון פישלר 22:09 למה? דורון פישלר 22:14 לא כל מי שיקראו את הסיפור הזה יגיעו מיד למסקנה הזאת אבל כשיש לכם שנים לעבור על חצי ספר ולשים לב ולהתבסס על כל פרט, זה נהיה די ברור שזה הוא. יש פשוט יותר מדי רמזים שתומכים בזה. ככה: ג'ספר הוא אומלל, הוא מכור לאופיום- ג'ון ג'ספר 22:32 רק תביא את המנה! דורון פישלר 22:34 הוא מרגיש תקוע בחיים שלו, הוא מקנא באדווין, אבל יותר חשוב מזה הוא בבירור מאוהב ברוזה והוא חושב שמה שעוצר בעדו מלהתחתן איתה הוא האירוסין שלה עם אדווין. ג'ון ג'ספר 22:45 או אני הייתי בשמחה מתחתן איתה בעצמי אילמלא אתה היית מובטח לה! דורון פישלר 22:52 הזקנה שסיפרה לאדווין- זקנה קריפית 22:54 נד זה לא שם טוב, זה מסוכן להיות נד. דורון פישלר 22:59 היא בעלת מאורת האופיום שבה ג'ספר שוכב מדי פעם והיא כנראה שמעה אותו ממלמל מתוך ההזיה שהוא הולך לעשות משהו לנד. ולכן היא הלכה לחפש את נד להזהיר אותו והיא באמת מצאה אותו. אדווין דרוד 23:12 אף אחד לא קורא לי נד חוץ מדוד שלי. דורון פישלר 23:16 ובספר כשג'ספר שומע על כך שאדווין ורוזה נפרדו הוא מתעלף כי הוא מגלה שהוא הרג את אדווין לחינם. וכמובן הסכסוך בין אדווין לנוויל מאפשר לו לעשות את זה ולהפיל את האשמה על מישהו אחר. ויש עוד פרטים שהופיעו בסיפור ולא הופיעו בתקציר הזה כי לא היה זמן שנחשבים לתומכים בתיאוריה הזאת. אז יש קייס לא רע נגד ג'ספר. אבל עד עכשיו הכל נסיבתי. אבל בנוסף לזה יש מצב שדיקנס בעצמו אמר את זה. כי זה נכון שאין שום דבר שהוא כתב שמעיד על איך הוא התכוון לסיים את הספר, אבל ארבע שנים אחרי שהוא מת פורסמה ביוגרפיה של דיקנס מאת חבר קרוב שלו, ג'ון פורסטר, ושם הוא טען שדיקנס סיפר לו מה אמור להיות סוף הסיפור: ג'ספר הוא הרוצח ואת הפרקים האחרונים הוא מבלה בתא נידונים למוות. והוא לקח את הגופה של אדווין ושם אותה בחבית של חומצה וגילו אותו בסוף בגלל טבעת שהייתה עליו. ונוויל כנראה מת בניסיון לתפוס את הרוצח. הוא לא אמר שום דבר בקשר למי זה דירק דאצ'רי. דורון פישלר 24:30 בנוסף בציור השער של הספר יש לאדווין עניבה. הסיפורים תמיד התפרסמו עם עמוד שער שכולל ציור מפורט עם כל מיני סצנות מתוך הסיפור והצייר שצייר את זה טען שדיקנס התעקש שבציור תהיה לאדווין עניבה. למה? כי הוא אמר הדוד שלו חונק אותו בעזרתה באיזשהו שלב. עכשיו שני הדיווחים האלה מוטלים בספק. כמו שיש ויכוחים על הסיפור עצמו בדיקנסיאן היו הרבה ויכוחים גם על הראיות החיצוניות האלה. בלשי דיקנס מתווכחים על האם זה אמין או שלא, האם החבר של דיקנס באמת שמע את הדברים האלה ממנו או פשוט הסיק דברים שהרבה קוראים אחרים כבר הסיקו בלי מידע פנימי. ואם היה חשוב לדיקנס שלאדווין תהיה עניבה, למה העניבה שלו לא מוזכרת בספר בכלל? אז יכול להיות שהוא באמת אמר את זה אבל שינה את דעתו. וזה העניין, אפילו אם דיקנס באמת אמר את הדברים האלה זה עדיין לא בהכרח אומר שזה באמת מה שהיה קורה בסיפור כי הוא לא כתב אותו עדיין והוא היה יכול לשנות את דעתו. ובכל זאת כמות העדויות נגד ג'ון ג'ספר מאוד גדולה וקשה להתעלם ממנה. הטענה העיקרית נגד זה שזה היה ג'ספר היא שזה פשוט קל מדי. כי זה יותר מדי ברור שזה הוא. קוראים לזה 'המסתורין של אדווין דרוד'. זה לא מסתורין אם ברור לכולם מי עשה את זה. וכמו שכולם יודעים בספרי מסתורין החשוד העיקרי הוא אף פעם לא באמת הרוצח. אז כמו שנוויל לא יכול להיות הרוצח כי זה ברור מדי אז גם ג'ספר לא יכול להיות הרוצח כי זה ברור מדי שתיים. דורון פישלר 26:12 מנגד אפשר לטעון שכן, היום זה ככה. סרט או ספר מתח היום הגיוני שהם היו משקיעים בחשוד עיקרי שהוא לא באמת הרוצח כדי להטעות את הקוראים. אבל הספר הזה נכתב מזמן. זה לפני תקופת אגטה כריסטי, אפילו לפני שרלוק הולמס. הסגנון הספרותי הזה של הו-דאניט, כלומר יש הרבה חשודים והקוראים אמורים לנסות לפענח מי הרוצח באמת, הוא לא כל כך היה קיים אז. אז אם יש המון רמזים לזה שג'ספר הוא הרוצח, זה כנראה משום שג'ספר הוא הרוצח. השאלה הקשה היא לא האם ג'ספר הרג או ניסה להרוג את אדווין, אלא למה. ג'ון ג'ספר 26:58 זה היה בגלל רוזה. אני נכסף אליה בכל נימי נפשי. אני לא יכול לשאת את המחשבה שהיא תבלה את חייה עם אחר. אדווין דרוד 27:11 אבל לפגוע באדווין? איך יכול להיות שתפגע באחיין כל כך אהוב שלך? ג'ון ג'ספר 27:15 אני לעולם לא אפגע באדווין. הבחור הצעיר הזה הוא כמו בני שלי. אבל אני חייב, חייב להיפטר ממנו. לא לא, אני אעמוד בפיתוי. אני אדם טוב. אדם טוב לכוד כמו חיה במלכודת. זו הדרך היחידה לפרוץ החוצה! לא לא, אני לא אתפתה. רק דקה של חטא אחרי שנים של מסירות וכל בעיותיי ייפתרו. אדווין, רוזה, הו נפשי השסועה. מאי פרשס. דורון פישלר 28:01 אז השאלה בעצם היא איזה מין ספר זה אחרי הכל. האם זה ספר מתח שבו מתברר שהאיש שחשבנו שהוא טוב הוא בעצם איש רע, איזה טוויסט? או שהספר הוא חקירה של נפש האדם והאדם הוא ג'ון ג'ספר, הוא הגיבור הטרגי של הספר, ומספר על איך אדם טוב ביסודו יכול להגיע לעשות מעשים מתועבים על ידי הנסיבות. או שיש הסבר יותר מתוחכם. הרבה אנשים חושבים שג'ון ג'ספר הוא הרוצח אבל הוא לא יודע את זה. כי כמה פעמים לאורך הספר מוזכר שג'ספר לא מתנהג כמו עצמו וגם על אנשים אחרים מדברים על זה שיש בהם שני אנשים שונים. זה בהחלט נשמע כאילו רומז לזה שיש לו פיצול אישיות. אתם יודעים כמו דוקטור ג'קיל ומיסטר הייד. זאת קלישאה, היום זאת קלישאה, אבל אז הרעיון של אישיות מפוצלת היה מאוד חדש. דוקטור ג'קיל ומיסטר הייד של רוברט לואיס סטיבנסון הייתה היצירה הספרותית הראשונה שבה הרעיון הזה הפך למפורסם ומאז יש את זה בכל מקום, מגולום ועד יוגי-הו. אבל דוקטור ג'קיל ומיסטר הייד של רוברט לואיס סטיבנסון נכתב ב-1886, 16 שנים אחרי אדווין דרוד. וזה היה אז מאוד מקורי אבל יכול להיות שדיקנס עלה על הרעיון הזה קודם. יש חוקרים שטוענים שאילו דיקנס היה חי כדי לכתוב את הסוף של אדווין דרוד, סטיבנסון לא היה יכול לכתוב את דוקטור ג'קיל ומיסטר הייד כי זה היה כבר נראה מועתק. והיום היינו מדברים לא על דוקטור ג'קיל אלא על מיסטר ג'ספר כשמדברים על אדם עם אישיות אפלה סודית. ובשלב הזה אפילו אם פתאום היינו מוצאים במגירה בארון של דיקנס את הסיום האמיתי והרשמי שלו, גם אז זה לא היה עוצר את הוויכוח כי צ'ארלס דיקנס עם כל הכבוד הוא בן אדם אחד. יש לו דעה אחת. אולי הרעיון שלי בקשר לסיום הסיפור הוא יותר טוב משלו. המושג פאנפיקשן לא היה קיים בזמנו של דיקנס אבל היום כולם מכירים את זה. המון אנשים כותבים המשכים לא רשמיים או גרסאות שונות ליצירות ידועות. ואם יש יצירה שיש לה סוף רשמי אבל הוא פשוט מאוד גרוע, דרוד לא מת, אז אתם חופשיים להתעלם ממנו ופשוט לכתוב סוף אחר שמתאים לכם יותר. אז מה הייתה השאלה? מי רצח את אדווין דרוד? ג'ון ג'ספר 30:33 אני! דורון פישלר 30:34 אף אחד לא יודע. משתתפים 30:37 יקירי, מה זאת אומרת אף אחד לא יודע? אומרים לך שזה היה ג'ספר! אף אחד לא יודע ואנחנו לעולם לא נדע. זה ג'ספר! אבל אומרים לך שזה היה ג'ספר! ג'ספר! זה מסתורין! אנחנו לא יודעים לעולם לא נדע זאת התשובה. דורון פישלר 30:53 אחרי ההפסקה על הסיפורים המוזרים ביותר בעולם. דורון פישלר 31:01 הפעם הראשונה ששמעתי על המסתורין של אדווין דרוד הייתה בספר שנקרא 'הסיפורים המוזרים ביותר בעולם', ספר שיש לי כאן אצלי. אני לקחתי אותו מהספרייה, הוא שאל בפעם האחרונה בנובמבר 2015, הוא לא מאוד פופולרי עכשיו. הוא היה פופולרי בזמנו. היה לי את הספר הזה בבית. זה ספר משנת 1982 שהוא אוסף של סיפורים מוזרים, זאת אומרת סיפורים נכונים לכאורה מרחבי העולם על דברים כמו רוחות רפאים ואבמים וקריאת מחשבות וגלגול נשמות וכל הדברים האלה. עכשיו, קראתי אותו הרבה פעמים. הספר מספר רק על הקטע עם הבן אדם שהשלים את הספר בעזרת הרוח של צ'ארלס דיקנס וכמובן מדווח על זה כאילו זה 100% נכון. זה קטע אחד, קוראים לזה 'המסתורין הכפול של אדווין דרוד'. אבל יש פה המון דברים. יש פה דברים כמו הטלפתיה הבלשית של צ'אירו הגדול ועקבותיו של השטן והחלום שזעזע את העולם ורולף הכלב שידע לדבר. חה חה, עם שתי שיניים בלתי נראות. יופי של דבר. תתנו לילד דבר כזה זה יופי של ראש זה מסקרן. אז רציתי לראות בדיעבד איך בעצם זה היה. קודם כל הקטע על אדווין דרוד הוא מאוד קצר, הוא רק כמה עמודים רגע והוא מספר מאוד מאוד בקיצור את העניין שצ'ארלס דיקנס כתב ספר שהוא לא סיים. הוא לא אומר אף מילה על העלילה של הספר והוא ממשיך אחר כך הוא טוען שהבן אדם שכתב את הספר בהשפעת הרוח קראו לו תומאס פיי ג'יימס. הוא לא טורח להבהיר שהפיי הוא פאוור שזה הרבה יותר מרשים הרי לא? והוא מספר עליו: 'תומאס ג'יימס, קלי להליכות וחסר נימוסים, טייל פעם ברחובות העיר ועיניו קלטו דמות נהדרת של נערה יפהפייה. כדרכו החל לעקוב אחריה ועד מהרה ידע את שמה וכתובתה. כדרכו, אתם מבינים? כאילו כדרכו. הוא החליט שנערה זו כדאית לטרחה קטנה ובראותו מול ביתה שלט 'דירת חדר להשכיר', החליט להשתכן שם כדי להיות קרוב יותר ליצור החמוד הזה. הוא שכר את דירת החדר הזאת ולא ידע כי בכך עשה צעד גורלי שאיננו קשור כלל לאותה יפהפייה שהטרידה את מנוחתו. הטרידה את מנוחתו! כלומר הוא עקב אחריה, הוא עשה לה סטוקינג, בירר איפה היא גרה, כאילו שכר דירה לידה בשביל להיות קרוב אליה והיא מטרידה אותו. זה העניין. בכל זאת היא לא קשורה בכלל לסיפור, פשוט כי שם הוא פגש זקנה שעסקה בספיריטואליזם זאת אומרת דיברה עם רוחות וככה הוא למד את זה ואז הוא קיבל את כל העסק הזה של הרוח של צ'ארלס דיקנס'. לפי הסיפור הזה הגרסה שלו לאדווין דרוד קיבלה ביקורות נפלאות כמו למשל: 'ג'יימס ודיקנס חד הם, אין להבחין בספר היכן נגמר דיקנס ומתחיל ג'יימס'. באמת? בגלל שגם בלי לקרוא את כל הספר שמתי לב. המקום שבו הוא מתחיל לדבר על הבת שלו שלא הייתה בכלל בזה. וזה נגמר במשפט 'מסתורין בתוך מסתורין!' סימן קריאה. את הספר הזה כתב י. יצחק, או יותר נכון הוא ליקט ועיבד, זה הקרדיט שהוא נותן לעצמו. וזה נכון, כלומר הסיפורים שבספר הם רובם סיפורים שכבר היו קיימים והסתובבו בכל מיני מדורים כאלה של מוזר ומעניין והם מוצגים בלי שום ביקורת ולכן הם כאילו זה למי שקורא את זה כמוני בשנת 1980 ומשהו לא היה אינטרנט אז כאילו לא הייתה דרך לבדוק מה נכון ומה לא, אז מבחינתי כל מה שכתוב זה נכון. עכשיו אם אתה קורא על רוח הרפאים של צ'ארלס דיקנס אז בחיפוש קצר אפשר לגלות שאף אחד לא מתייחס ברצינות להמשך הזה שהוא כתב ולא זה כנראה לא הייתה הרוח שלו. יש עוד כמה סיפורים. הוא מדבר שם בין השאר על הסיפור עם הכותרת 'מטאוריט או ספינת חלל?' הוא מדבר על המטאור מטונגוסקה ב-1908 שזה דבר שקרה, זה אירוע מסתורי פיצוץ גדול שקרה שם ובמשך הרבה זמן באמת לא ידעו בדיוק מה זה היה. התשובה היא מטאור, זאת התשובה. הוא מדבר שם על מערבולת אורגון, זה תחת הכותרת 'המקום המטורף ביותר בעולם', זה מקום מסתורי באורגון שמה יש כדורים מתגלגלים במעלה הגבעה, נראה כאילו יש שם מערבולת גרביטציה הגרביטציה עצמה מתנהגת שם מוזר יש מטוטלת נוטה לכיוון מסוים ולא למטה. אוקיי אני הייתי שם. זה מקום מאוד נחמד, זה ערימה של אשליות ויזואליות. באמריקה יש המון מקומות כאלה של בקתת המסתורין או מעגל המסתורין או משהו כזה שדברים מוזרים קורים שם. לא, זו הונאה חביבה כזאת, זה מין אשליות שהם מוכרים לתיירים. אני די בטוח שי. יצחק לא היה שם כשהוא כתב את הסיפור הזה אבל זה סיפור יפה. ויש שם גם דברים אחרים כמו היעלמותו של דייוויד לאנג. זה החוואי שיום אחד פשוט צעד לאורך השביל שלו ולעיני אשתו והילדים פשוט נעלם. נעלם, זאת אומרת כאילו ואניש, לא נמצא שם יותר. מצאתי עדויות לזה שהסיפור הזה קיים במובן של סיפור, זאת אומרת כן הוא הופיע בכל מיני מקומות י. יצחק לא המציא אותו אבל הוא לא הופיע בעיתונות מסביב לזמן שבו זה לכאורה קרה, אז אין שום עדויות לזה שדבר כזה באמת קרה אבל סיפור טוב. אז בקיצור האמת שהספר הזה הוא פחות טוב ממה שזכרתי אותו אבל הוא פחות גרוע ממה שחשבתי שהוא יהיה. הוא לא באמת מוכר את הכל לאנשים, הוא רק אומר 'וואו אולי יש דברים שאנחנו לא יודעים' וזה נכון ואני עדיין אוהב סיפורי מסתורין, זאת הסיבה שאני אוהב סיפורי מתח שאין להם סוף. דורון פישלר 37:16 האזנתם ל'מי רצח את אדווין דרוד'. משתתפים: גדעון אורבך בתפקיד ג'ון ג'ספר, ואותו אתם יכולים לשמוע גם בפודקאסט משחקי התפקידים 'אחרי ההתנפצות'. לי להב בתפקיד רוזה באד, ואתם יכולים למצוא אותה גם בערוץ האנימציה שלה ביוטיוב. יובל בינדר בתפקיד נוויל לנדלס וזקנה קריפית ושרלוק הולמס וכל מיני ס... תחפשו אותו בטיקטוק. ועדי דר בתפקיד אדווין דרוד, הלו הלו, ותחפשו אותו גם ביוטיוב וב-A.D. Dubs. עורכת ומפיקה: שלי נוי. כרגיל אתם יכולים למצוא עדכונים עליי בעמוד הפייסבוק 'דורון פישלר נגד העולם'. אביב שם טוב ייעוץ ותמיכה מורלית, יובל דרור העורך הראשי, רן לוי עורך מיתולוגי, דני תימור המנהל העסקי, שרית לזני קורצמן מנהלת הדיגיטל, בצוות הרשת גם הילה שמש, שלי גואטה וזלטה צ'אבן. אני דורון פישלר, שירותי כתיבה נוספים צ'ארלס דיקנס הוא תרם קצת, וזה הכל. ביי. ביי. משתתפים 38:40 (פספוסים והקלטות בונוס) קריין 39:34 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>השאלה האחרת שאי אפשר לכתוב ועוד השלמות ותיקונים [התשובה]</title>
        <link>https://mat-mo.github.io/podtext/episodes/htshvbh/hshlh-hkhrt-shy-pshr-lktvb-v-vd-hshlmvt-vtyqvnym-htshvbh.html</link>
        <guid>https://mat-mo.github.io/podtext/episodes/htshvbh/hshlh-hkhrt-shy-pshr-lktvb-v-vd-hshlmvt-vtyqvnym-htshvbh.html</guid>
        <pubDate>10 באפריל 2023</pubDate>
        <description>Transcript for השאלה האחרת שאי אפשר לכתוב ועוד השלמות ותיקונים [התשובה] from התשובה</description>
        <content:encoded><![CDATA[
            קריין 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית ספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר, זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת 'מרכז מדעני העתיד'. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. קריין 01:40 רשת עושים היסטוריה. רשת עושים היסטוריה. רשת עושים היסטוריה. דורון פישלר 01:57 היי, אני דורון פישלר ולהגיד דברים נכונים זה קשה. אתם ידעתם את זה? כן, זה ככה, אני קצת מקנא לפעמים באנשים כמו יוטיוברים וצייצנים שפשוט אומרים דברים ולא מאוד אכפת להם אם זה נכון או לא, מקסימום מישהו יגיד להם שזה לא נכון. אצלי זה די קשה כי כשאני אומר דברים שהם לא נכונים או כמעט נכונים או ליד נכונים או גם נכונים, אנשים מתקנים אותי. ואם שמעתם כמה מהפרקים שפורסמו השנה, היו לי בזמן האחרון קשיים בנושא הזה. כן, זה היה בעייתי. אבל יש גם מקרים קצת פחות קשים שבהם אנשים לאו דווקא מתקנים אותי אלא מוסיפים לדברים שדיברתי עליהם, ולפעמים התוספות האלה הן מאוד מעניינות. אז בזמן שאני עובע על הפרק הבא, הנה כמה עדכונים לכמה מהפרקים ששודרו בזמן האחרון, כולל מה הדבר הכי קטן שהוא ירוק ותשובה לשאלה האחרת שאי אפשר לכתוב. אבל קודם כל - מה השעה? ממש לא מזמן, לפני שנסחפתי לענייני אדווין דרוד, דיברתי על אזורי זמן בפרק 'מה השעה ואיפה', על למה במקומות שונים בעולם השעות הן שונות וגם על המצב המופרך והנדיר שבו יש שני אזורי זמן באותה מדינה, באותו זמן. ורגע אחרי שפרסמתי את הפרק הזה, התברר שהמצב הזה קרה שוב, מאוד קרוב אלינו, בלבנון. השנה ראש הממשלה של לבנון, נג'יב מיקאתי, הודיע בהפתעה שדוחים את המעבר לשעון הקיץ בחודש בגלל הרמדאן, כדי להקל על הצום. אבל בלבנון לא חיים רק מוסלמים, וההחלטה יצרה כאוס כשהרבה אנשים ומוסדות סירבו לעבור. אותו דבר קרה ברשות הפלסטינית. באתיופיה משתמשים בשעון שונה לגמרי שבו הספירה מתחילה בבוקר, ובקהילות חרדיות מסוימות בארץ קיים 'שעון ארץ ישראל' שמתחיל בשקיעה. בהמשך לפרק 'מה הצבע של אטום?', פיזיקאים רבים כתבו לי ותיקנו אותי. למרות שאי אפשר לראות אטום באור נראה, חומרים פלואורסצנטיים יכולים לפלוט אור ירוק גם אם הם קטנים מאורך גל. בנוסף, מולקולת הכלורופיל נחשבת ירוקה והיא בגודל של כ-1 ננומטר בלבד. לבסוף, לגבי השאלה שאי אפשר לכתוב - המקצב המפורסם של מחיאות הכפיים - מאזין בשם דור מצא ששיר משנת 1962 בשם 'Let's Go' של להקת הראוטרס הוא המקור המוקלט המוקדם ביותר שלו, אם כי סביר שהיה קיים עוד קודם כמקצב עידוד ספורטיבי. תודה לכל מי ששלח תיקונים ותוספות. קריין 24:32 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhisteria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>מה אוכלות החיות? [התשובה]</title>
        <link>https://mat-mo.github.io/podtext/episodes/htshvbh/mh-vklvt-hkhyvt-htshvbh.html</link>
        <guid>https://mat-mo.github.io/podtext/episodes/htshvbh/mh-vklvt-hkhyvt-htshvbh.html</guid>
        <pubDate>24 באפריל 2023</pubDate>
        <description>Transcript for מה אוכלות החיות? [התשובה] from התשובה</description>
        <content:encoded><![CDATA[
            Unknown 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז סביב שמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים לא רק את מה שלומדים בבית ספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף. אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. Doron Fishler 01:41 אהלן, אני דורון פישלר, וזאת התשובה. בפודקאסט הזה, אם אתם חדשים פה, אני בדרך כלל עונה על שאלות, שאלות שאנשים שולחים לי דרך טופס. ואני שמח לבשר שזה פרק חגיגי במיוחד כי מספר השאלות שקיבלתי חצה לאחרונה את ה-37,873. יש! מזל טוב! יהיי! בכל אופן כן, אני רואה את המספר הזה אז לפעמים אני מרגיש צורך לבחור את אחת השאלות האלה שחוזרות הרבה פעמים כדי טיפ-טיפה אולי להקטין את מספר השאלות שמחכות בתור. זה לא יעזור, אבל נגיד. אז הנה אחת מהן. הנה אחת השאלות האלה שחזרו כמה פעמים לאורך הרבה זמן. נתי, רותם פרנקל וכנופייתו, איה, אנונימוס, הדס וכרמי - כולם, ואחרים אני מניח, שאלו גרסאות שונות של השאלה הזאת, שהיא בניסוח של אלון: 'מי החליט שקוף מזוהה עם בננה כאוכל מועדף? שפן לגזר, חתול לחלב וכל הסטיגמות האחרות על בעלי חיים ואוכל?' Doron Fishler 03:07 מי החליט באמת? כי כולם יודעים מה אוכלות החיות. זה אחד הדברים הראשונים שילדים לומדים בגן. עכשיו ילדים בגן, סליחה אם אני מעליב כן או מכליל, אבל ילדים בגן לא יודעים כלום. הם לא יודעים מה הצורה של כדור הארץ, הם לא יודעים על פוליטיקה, הם לא יודעים כלום. אבל מה הם כן יודעים? ילדים, מה אוכל ארנב? גזר! יפה. מה אוכל הקוף? בננה! יפה מאוד. מה אוכל העכבר? גבינה! מה שותה החתול? חלב! ומה אוכל הכלב? עצם! איזה חמודים אתם, וואו. למה זה דבר שילדים צריכים ללמוד בכלל? למה כל דבר שהם לומדים קשור לחיות? כי עוד לפני זה יש את הקטע הזה של הקולות של החיות, נכון? Doron Fishler 04:05 הדבר הראשון שתינוקות יודעים לענות עליו הרבה פעמים לפני שהם אפילו יודעים להגיד אבא זה איך עושה פרה? מווו. איך עושה כלב? האו-האו. איך עושה חתול? מיאו. אז קודם כל בתור התחלה, זה לא נכון. חתולים לא עושים מיאו. חתולים עושים הרבה דברים. לפעמים הם עושים (קול של חתול כועס), ולפעמים הם עושים (קול של חתול מייבב), ולפעמים הם עושים (קול של חתול נושף). אף אחד מהם לא נשמע אפילו דומה למיאו. וחוץ מזה אתם יודעים שבשפות אחרות זה שונה, נכון? בעברית התשובה הנכונה לאיך עושה כלב זה האו האו, אבל באנגלית זה ווף ווף, וביפנית זה וואן וואן, ובאיטלקית זה באו באו וברוסית זה גאף גאף. וככה זה גם לגבי כל קול של חיה, בכל שפה זה אחרת, ואף אחד מהם לא נשמע כמו הקול האמיתי. אז למה ללמד ילדים מגיל כל כך צעיר את הדברים האלה שזה שטויות? זה אפילו לא נכון. Doron Fishler 05:09 כנראה משום שמהרגע הראשון הם צריכים ללמוד דבר אחד מאוד חשוב על העולם וזה - כולם משקרים לכם. מה שמבוגרים אומרים זה שטויות. עכשיו מה כל זה משנה? זה לא משנה, כן? ממילא איך עושה חתול או איך עושה אריה זה לא עובדות מאוד שימושיות לחיים. זה סתם. יש לכם בן אדם מאוד מאוד קטן שלא באמת יודע הרבה על מה תדברו איתו, על תורת הקוונטים? אז מלמדים אותו דברים כאלה שאנחנו שואלים והם עונים וזה יעני חמוד. אבל זה לא באמת משנה וזה לא באמת קשור למציאות. אז למה לא להיות יצירתיים אם כבר? למה כל הזמן חתול, כלב, צפרדע? תלמדו אותם דברים אחרים כמו איך עושה גלגוח? רר רר! נכון חמודי! או יותר טוב אפילו, אם כבר אז ללמד אותם דברים חשובים באמת לחיים כמו מה לובשים בגשם? צ'י! האם המידע שצ'אט-ג'י-פי-טי אומר הוא אמין? לא, הוא מחרטט! נכון ילדים, אתם כל כך חכמים. אלה דברים חשובים שצריך לדעת. Doron Fishler 06:11 אבל נסחפתי, לא על זה דיברתי בכלל. טיפ טיפה אחרי שהילדים יודעים איזה קול עושה החיה הם לומדים מה החיות אוכלות. יש מין משחקי הרכבה כאלה של חבר את החיה אל האוכל שלה, ארנב לגזר וכל זה. עכשיו קודם כל הזיווגים האלה של חיה ואוכל זה לא נכון. אתם יודעים שזה לא נכון, כן? כלומר אני מאוד מקווה שכולכם עברתם את השלב שבו הבנתם שלא כל מה שלימדו אתכם בגן הוא מדויק. כאילו אני לא הולך לפוצץ לכם עכשיו את המוח כשאני אגיד לכם שלמעשה ארנבים לא אוכלים רק גזר. וואו! כן, קודם כל כל הדברים האלה הם לא נכונים פשוט כי אין באמת חיה שאוכלת רק דבר אחד. Doron Fishler 06:58 ארנב אוכל גזר? כן, ארנבים יכולים לאכול בין השאר גזר, אבל אם תתנו לארנב לאכול רק גזר הוא ימות, כי גזר זה אמנם בריא אבל כדי לחיות צריך לאכול יותר מסוג אחד של ירק. להגיד שארנב אוכל גזר או שקוף אוכל בננה זה כמו להגיד ילדים, מה אוכל הבנאדם? צ'יפס! צ'יפס, נכון. אז כן זה נכון שבני אדם אוכלים צ'יפס לפעמים, אבל זה לא המזון היחיד שלהם, הם אוכלים גם דברים אחרים ולאכול רק צ'יפס זה לא דיאטה מומלצת. וגם לאכול רק בננה או רק גבינה זה לא רעיון טוב ולא משנה אם אתם קוף או עכבר או מה שזה לא יהיה. ומילא זה, אבל הקטע עם החתול שותה חלב - אל תתנו לחתולים חלב! לרוב החתולים יש רגישות ללקטוז, הם אפילו לא מעכלים טוב חלב. זה פשוט אוכל לא טוב לחתולים. Doron Fishler 08:00 לתת להם חלב זה רעיון ממש גרוע ועדיין יש עדיין אנשים שלפעמים מוצאים חתול, מה הדבר הראשון שהם נותנים לו? חלב. פשוט בגלל שהם למדו את זה בגן אז זה בטח נכון. אז אוקיי, לא זה העניין, כן? הדברים האלה בדרך כלל לא נכונים, לא זה מה שרציתי לדבר עליו. מה שאני רוצה לדעת זה מי החליט? מאיפה הגיעו המוסכמות האלה של האוכל שמתאים לכל חיה, בעיקר אם ברוב המקרים זה אפילו לא האוכל הנכון? מאיפה זה בא? וזו מתברר שאלה לא פשוטה בכלל, שכרגיל שלחה אותי להרבה תחקיר והרבה ספרים עתיקים וכל מיני דברים די מוזרים. התשובה תבוא תכף. Doron Fishler 08:51 ילדים, מה אוכל העכבר? גבינה! נכון. כלומר לא, זה לא נכון. קודם כל הרעיון שגבינה היא מזונו העיקרי של העכבר הוא מטופש פשוט כי גבינה זה לא דבר שקורה בטבע. אין צמחי גבינה, בני אדם מייצרים גבינה. אז אם אתם חושבים שעכברים אוכלים רק גבינה מה לדעתכם הם אכלו לפני שהיו בני אדם? או עכברי כפר כאלה שלא גרים ליד בני אדם, מאיפה הם השיגו גבינה? אז לא, זה לא המזון העיקרי של העכבר, אז מה עכברים אוכלים? הם אוכלים בגדול מה שיש. האמת שיש מעט דברים שעכברים לא יסכימו לאכול, אבל בעדיפות ראשונה הם יאכלו בעיקר דברים מתוקים ודברים ירוקים. פירות, ירקות, עלים, גרעינים, מה שתירצו. אבל אם אין הם יאכלו קרטונים או גבינה. אם כל מה שיש זה גבינה הם יאכלו גבינה, אבל זאת ממש לא תהיה העדיפות הראשונה שלהם. Doron Fishler 09:53 לכן בניגוד למה שלימדו אתכם בעשרות סרטים וקריקטורות וכאלה, לשים מלכודת עכברים עם גבינה בפנים זה לא הכי יעיל, עדיף לשים שם משהו עם סוכר. ובניגוד למה שלימדו אתכם בספרי עזרה עצמית, לעכבר ממש לא אכפת מי הזזיז את הגבינה שלו. ולמרות כל זאת כולם יודעים שעכברים אוכלים גבינה והם יודעים את זה לא מהיום. אני ניסיתי למצוא מתי אנשים מקשרים עכברים וגבינה. איך עושים את זה? איך מחפשים כזה דבר? טוב אני לא מחפש כאן את מה שעכברים אוכלים באמת, כלומר אני יכול לפתוח אנציקלופדיה ולראות מה הדיאטה של עכבר, אבל לא זה העניין. Doron Fishler 10:38 אני רוצה לדעת מה עכברים אוכלים בספרים. אז בשביל זה צריך לחפש בספרים, הרבה ספרים. למזלי יש לי אינטרנט. פרויקט גוטנברג, איזה מאגר באינטרנט שנעשה בהתנדבות של עשרות אלפי ספרים שזכויות היוצרים שלהם פגו. כלומר ספרים ישנים. יש שם בעיקר ספרים מהמאה ה-19 ותחילת המאה ה-20 ומה שיפה זה שמכיוון שכל הטקסטים האלה נמצאים ברשת אז אפשר להריץ עליהם חיפושים על המון ספרים בבת אחת. אז ניגשתי לשם וחיפשתי ספרים שמכילים את המילים 'עכבר' ו'גבינה'. ויש הרבה כאלה, כן יש ממש הרבה כאלה, אבל אני צריך את הכי ישנים. Doron Fishler 11:29 אז ככה, מצאתי שם ספר משנת 1874 שנקרא Tales from the Fjeld, זה ספר של סיפורי עם נורבגיים. אז בין השאר הוא כולל גרסה של עכברת העיר ועכברת הכפר. במקרה הזה עכברת העיר ועכברת הכפר ובין השאר החיים הטובים של עכברת העיר שם כוללים הרבה גבינה וגם עוגות גבינה. אוקיי, אז שם זה התחיל? זה תמיד התחיל בנורבגיה? לא, כי אני חיפשתי גם יותר מוקדם, הרבה יותר מוקדם, כמעט 300 שנה יותר מוקדם, אצל שייקספיר. אצל שייקספיר, המלך ליר בתרגום של אברהם שלונסקי, מערכה רביעית תמונה 6 מופיעה שורה: 'הביטו, הביטו, עכבר. הס, הס. חריץ הגבינה הצלויה יבושם לו'. Doron Fishler 12:28 יש גם מחזה אחר של שייקספיר, טרוילוס וקרסידה, פחות מפורסם מרומיאו ויוליה אבל כן יש מחזה כזה ובו מישהו מקלל מישהו אחר והוא קורא לו בתרגום חופשי 'יחתיכת גבינה יבשה שכורסמה על ידי עכבר'. הוא ידע לקלל שייקספיר, היו לו קללות טובות, אבל מה שמעניין אותנו כאן אצל שייקספיר עכברים אוכלים גבינה. שייקספיר חי לפני הרבה מאוד זמן והוא ידע שעכברים אוכלים גבינה. ואפשר לחפש עוד יותר מוקדם. יש פילוסוף רומאי שחי באזור שנת 0 לספירה, קוראים לו סנקה. הוא נולד לפני הספירה והוא מת באחרי הספירה, כלומר באזור של לפני 2,000 שנה. וזה קטע ממה שהוא כתב בלטינית. Doron Fishler 13:14 Mus syllaba est, mus autem caseum rodit, syllaba ergo caseum rodit. ומכאן אנחנו שוב לומדים שכל דבר שאומרים בלטינית נשמע כמו לחש קסום לזימון שדים או משהו כזה למרות שמה שהוא אומר כאן באמת זה 'עכבר הוא הברה, עכבר אוכל גבינה, מכאן נובע שהברות אוכלות גבינה'. אז קודם כל מה זה השטויות האלה? קודם כל עכבר בלטינית זה 'מוס' אז כן זאת הברה, זאת הברה יחידה והברות לא אוכלות גבינה. והוא ידע את זה, המשפט הזה הוא חלק מקטע שבו הוא מדגים כשלים לוגיים, כלומר איך לא לקפוץ למסקנות. אבל מה שמעניין אותנו כאן זה שהוא לוקח משפט סתמי בתור דוגמה אז הוא אומר עכבר אוכל גבינה. כלומר גם לו זה בא בטבעי שכשאוכלים מדברים על עכבר מה הוא יאכל? גבינה. זה כנראה לא מקרי, כלומר כנראה גם אצלו, כלומר ברומא לפני הספירה כולם ידעו שמה שעכבר אוכל זה גבינה. זה יותר מ-2,000 שנה שאנשים פשוט יודעים את העובדה הזאת שהיא לא נכונה. למה? מאיפה כולם קיבלו את הרעיון הלא נכון הזה? Doron Fishler 14:32 כמו ברוב המקרים כששואלים על משהו בין אלפי שנים מי התחיל מי המציא את זה, התשובה היא שאף אחד לא ממש יודע, זה מזמן. אבל יש תיאוריות, יש השערה, זה הסבר בדיעבד שנשמע הגיוני שאומר ככה: לפני שהיו מקררים אנשים אחסנו את המזון שלהם במזווה, באיזה שהוא ארון, אז פה ושם שקים או צנצנות של גרעינים כמו חיטה למשל ובשר שהיו תולים על ווים מהתקרה וגבינה - חריצים או גלגלים של גבינה שפשוט מונחים שם. עכשיו אם הגיע למזווה עכבר כמו שקורה לפעמים לעיתים קרובות, לתוך צנצנת הוא לא יכול להיכנס כי הוא עכבר. אם יש לכם קערה פתוחה של גרגירי חיטה או שק של גרגרים אז הוא כן הוא יכול להיכנס לשם והוא יכול לקחת משם גרגרים, אבל עכברים לא אוכלים כמויות עצומות ומכיוון שלא ספרתם בדיוק כמה גרגרים יש קשה לדעת אם היה שם עכבר או לא. Doron Fishler 15:45 אבל הגבינה - אם עכבר פלש לכם לארון ואכל חתיכות מהגבינה אפילו אם זה רק ממש קצת, אתם תראו שזה קרה כי הגבינה תהיה מכורסמת, אתם תראו את החורים. אז יכול להיות שעכבר פשט לכם על המזווה ועשה שם משתה אכל סעודה גדולה של 5 מנות, אבל הדבר היחיד שתראו העדות היחידה שתראו זה החורים בגבינה. ואז תוכלו לחשוב בטעות שעכברים אוכלים את הגבינה ולא נוגעים בשום דבר אחר ומכאן המסקנה שזה מה שעכברים אוכלים. עכשיו אני לא יודע שזאת באמת הצורה שבה המיתוס התפתח, זה נשמע הגיוני, אנחנו לא ממש יכולים לדעת. מה שאנחנו יודעים זה שעכבר אוכל גבינה זה דבר שאנשים חושבים כבר אלפי שנים. Doron Fishler 16:42 לעומת זאת מה אוכל הקוף? בננה! נכון. כל פעם שרואים קוף חושבים על בננה, כשרואים בננה חושבים קוף. בכל ספר ילדים לכל קוף יש באופן קבוע בננה ביד. אתם רואים סרט על קופים, לקופים יש בננות. אוקיי, עכשיו האם זה נכון שקופים אוכלים בננות? כן, קופים מאוד אוהבים בננות, בננה זה פרי מתוק תנו לקוף בננה והוא ישמח. אבל קופים אוכלים בננות אם נותנים להם בננה. קופים בסביבה הטבעית שלהם בג'ונגל לא אוכלים בננות. הם לא אוכלים בננות לא כי הם לא אוהבים בננות אלא כי אין. מאיפה הם ישיגו בננה? הבננה כמו שאנחנו מכירים אותה, זאת בלי הגרעינים, לא קיימת בטבע. בננה היא לא פרי טבעי, זה משהו שעבר השבחה גנטית על ידי בני אדם ובני אדם מביאים אותה, אין לה אפילו גרעינים כדי להפיץ את ה- אני בטוח שכבר דיברתי על זה מתישהו, נכון? כל העסק הזה נשמע מוכר. Doron Fishler 17:53 בקיצור בג'ונגל אין בננות. אז לא, הבננה היא לא מזונו העיקרי של הקוף. אבל לפחות כאן אין ממש מסתורין ללמה אנשים חושבים שקופים אוכלים בננות, כי הם ראו אותם אוכלים בננה. אנשים לא ראו קופים בג'ונגל, הם ראו אותם בגן חיות ושם הם אוכלים את מה שנותנים להם וכמו שאמרתי זה בהחלט נכון שהם אוהבים לאכול בננה אם יש. אבל שוב השאלה היא ממתי? ממתי יש את הקשר הזה? ממתי יש את הקישור האוטומטי הזה בין קוף לבננה? וזה מאוד שונה מהסיפור עם העכברים כי הקשר בין קופים לבננות ממש לא קיים אלפי שנים. שייקספיר לא כתב שום דבר על קופים ובננות. הוא הזכיר קופים, בננות לא. שום פילוסופים לא כתבו על קופים ובננות. אני חיפשתי במאגרים האלה של ספרי ילדים עתיקים מהמאה ה-19, יש הרבה סיפורים על חיות, יש הרבה ספרים על חיות ורשימות של חיות וציורים של חיות ויש שם בין השאר קופים. הקופים שם לא אוכלים בננות. הם גם לא מצוירים עם בננה ביד, לא מוזכרת שם בננה. Doron Fishler 19:11 אז הקשר בין הקוף והבננה התחיל מתישהו במאה ה-20. מתי? יש סרטים שבהם מוזכרים קופים ובננות, בהחלט יש הרבה כאלה ויש ממש הרבה כאלה אבל הם פשוט לא מוקדמים במיוחד. ג'ורג' הסקרן, הקוף המפורסם, הוא הופיע בפעם הראשונה ב-1940 ובציור הראשון שלו בספר הראשון שלו הוא מתנדנד בג'ונגל עם בננה ביד. אז אולי זה הוא שהמציא את כל העסק הזה? לא, כי יש אזכורים מוקדמים יותר. חיפשתי גם בסרטים. נכנסתי ל-IMDB, מסד הנתונים של הסרטים, וחיפשתי שם את כל הסרטים שבתיאור העלילה שלהם מופיעות המילים 'בננה' ו'קוף'. והסרט הכי מוקדם שם שמופיע זה סרט של צ'ארלי צ'פלין, 'הקרקס' משנת 1928, ויש שם קטע שצ'ארלי צ'פלין הולך על חבל ואז יש קופים שבאים אליו ומציקים לו וכל זה ואחד מהם משאיר קליפה של בננה על החבל. ואתם יודעים להחליק על קליפת בננה זה מצחיק. אז זה היה ב-1928 ולפני זה יש אזכורים מוקדמים עוד יותר. Doron Fishler 20:31 מצאתי כותרת בעיתון מה-New York Times משנת 1923 שאומרת ככה: 'קוף הורס 3 דירות. ג'וני נלכד כשהוא עוסק בניקוי נברשת באמצעות מברשת שיער. נלקח לתחנת משטרה, זורק בננה על שוטר'. אוקיי טוב כמובן שזאת ידיעה שצריך לקרוא. מה שכתוב בהמשך היותר מפורט זה שהשוטר לוטננט דניס הוריגן האשים את ג'וני מאנקי בפריצה וקנה לו שתי בננות כדי להרגיע אותו. ג'וני אכל אחת מהן וזרק את השנייה על השוטר ולכן הוא הואשם בתקיפת שוטר ובילה את הלילה מאחורי הסורגים. איזו עיתונות איכותית הייתה פעם. בכל אופן מה שברור זה שכבר אז כבר ב-1923 השוטר ידע שלקוף נותנים בננות כדי להרגיע אותו. ומה לפני זה? Doron Fishler 21:28 מצאתי אחד, ספר ילדים אחד הכי מוקדם שמצאתי שמזכירים קוף ובננה. זה ספר משנת 1917 שקוראים לו 'אגדות מברזיל' ויש בו הרבה מאוד סיפורים שאחד מהם מתחיל במילים האלה: 'אולי אתם לא יודעים אבל הקופים חושבים שכל הבננות שייכות להם. כשילדים ברזילאיים אוכלים בננות הם אומרים אני קוף. אני הכרתי פעם ילד קטן בברזיל שמאוד מאוד אהב בננות והוא תמיד אמר אני מאוד מאוד קוף. אם אתם אוהבים בננות הילדים הברזילאיים יגידו שגם אתם קופים'. מה מעניין פה? שמי שכתב את הספר הזה מניח שהילדים שהספר הזה פונה אליהם, כלומר ילדים אמריקאים, לא יודעים את זה. הוא מסביר להם את הקשר בין קופים ובננות. Doron Fishler 22:19 היום לא צריך להסביר את זה כולם יודעים שקופים אוכלים בננות. כלומר אפשר להניח שב-1917 או מתי שהספר הזה הופיע בפעם הראשונה הקשר בין קופים ובננות לא היה מובן מאליו בארצות הברית אבל הוא כן היה כזה בברזיל. כלומר המקור של האמונה של המיתוס הזה הוא מברזיל, שזה הגיוני בין השאר כי בברזיל יש יותר קופים וגם יותר בננות. אני חושב שהסיבה העיקרית שאנשים לא קישרו קופים ובננות לפחות בארצות הברית לפחות עד תחילת המאה ה-20 זה שלא היו להם בננות. כלומר הם ידעו שבננות קיימות אבל עד סוף המאה ה-19 בננות בארצות הברית היו דבר די נדיר ודי יקר, אז אם כבר השגתם בננה אף אחד לא היה נותן אותה לקוף. רק שהתחילו להביא בננות במספרים עצומים וזה נהיה דבר זול ויומיומי אפשר היה לקשר אותם לקופים. אבל מה המקור ממש? זאת אומרת אם מישהו המציא את זה אני לא ממש יודע כי לא מצאתי הרבה ספרי ילדים עתיקים בפורטוגזית. אוף, אין פה שום תשובה ברורה מדי בקשר לאיפה זה התחיל. Doron Fishler 23:35 אז בואו ננסה עוד אחד כי כאן יש תשובה. ארנבים, מה הם אוכלים? גזר! יפה. כלומר לא, כרגיל, לא ארנבים לא אוכלים גזר. כלומר הם יאכלו גזר אם אין משהו אחר אבל הם בהחלט יעדיפו לכרסם דברים ירוקים - חסות, ירקות, עלים. בגדול אם תתנו לארנב סלט ירקות הגזר הוא ממש לא הדבר הראשון שהוא ילך אליו. אבל כן הם יכולים לכרסם גם גזר. וכמו עם הקוף הקשר בין ארנבים וגזר הגיע מאוחר יחסית. שוב שייקספיר לא כתב על זה כלום. ויותר מזה, אפילו בספרי ילדים מאוחרים יחסית כלומר בעליסה בארץ הפלאות יש שם ארנב, נכון? ארנב ממהר, לא מוזכר בשום מקום שהוא אוכל גזר. אולי לא היה לו זמן לזה. Doron Fishler 24:27 בפו הדב, בפו הדב יש ארנב, או שפן בחלק מהתרגומים קוראים לו שפן, והוא חקלאי הוא מגדל ירקות. הוא לא מגדל גזר. המילה גזר לא מוזכרת בשום שלב בשני הספרים של פו הדב. אז למה אנחנו מקשרים ארנבים וגזר? אהה, לזה יש תשובה - זה בגלל ארנב אחד. זה בגלל ארנב מסוים אחד. באגס באני! הוא ארנב והוא אוהב גזר והוא מכרסם גזר כל הזמן ועושה (קולות של כרסום) כזה. ובאגס באני הוא כוכב קולנוע והוא אחד מכוכבי הקולנוע הכי גדולים בהיסטוריה. הוא הופיע בפעם הראשונה בגרסה המוכרת ב-1940. כלומר לפני פחות מ-100 שנה. אלא אם כן אתם מאזיני העתיד הממש רחוק ואתם שומעים אותי עכשיו ב-2040 והלאה ואז תגידו 'מה זה נוסטלגיה שאתם מאזינים עכשיו לענתיקות מה מה קורה?'. Doron Fishler 25:23 והעובדה הזאת שיש ארנב מאוד מפורסם שאוכל כל הזמן גזר שטפה לכולם את המוח וגרמה לכולם להאמין שארנבים אוכלים גזר כי לא כל האנשים בעולם מגדלים ארנבים אבל כולם מכירים את באגס באני. אוקיי, אז למה באגס באני אוכל גזר? זה ידוע - כי זו הייתה פרודיה. כי באגס באני ויתר הדמויות של לוני טונס אמרנו הם נמצאים בסביבה משנת 1940. הסרטים המצוירים של אז לא היו בדיוק אותו דבר כמו הסרטים המצוירים של היום. באותה תקופה חלק גדול ממה שהדמויות המצוירות האלה עשו זה זה פרודיות, זה חיקויים של דברים שאנשים הכירו אז של סרטים של אז. עכשיו היום רק חובבי קולנוע עתיק יכולים לזהות חלק מהרפרנסים האלה אבל כולם מכירים את החיקוי. Doron Fishler 26:17 באגס באני מכרסם גזר כי הוא עושה חיקוי של קלארק גייבל. ב-1934 יצא הסרט 'זה קרה לילה אחד', קומדיה רומנטית סופר קלאסית עם קלארק גייבל כוכב קולנוע עצום והסרט הזה היה אחד הסרטים הכי מצליחים של זמנו עד כדי כך שכולם הכירו אותו וכולם הכירו את גייבל ואת צורת הדיבור שלו ואת הסצנה המפורסמת בסרט שבה הוא מסביר על שיטות לתפוס טרמפים, כלומר איך להשתמש נכון באגודל, ולאורך כל הסצנה (קול של כרסום) הוא גם מכרסם גזר. גזר חי, הוא מקלף אותו עם סכין ואז עושה 'קראנץ' קראנץ' כזה לאורך כל הסצנה. וזה מראה על ביטחון עצמי אמיתי. אם אתה מצליח להיות סמל השרמנטיות והקוליות בזמן שאתה מכרסם גזר אז יש לך את זה. Doron Fishler 27:06 אז כשיוצרים של באגס באני רצו לעשות דמות שהוא קול, הוא לא מתרגש מכלום הוא שומר על פאסון, אז הדרך לעשות את זה הייתה לעשות חיקוי של קלארק גייבל שזה אומר לשלוף גזר ולכרסם אותו תוך כדי דיבור וכן אפשר בהחלט לזהות את הדמיון. אז ככה יצא שסצנה מסרט עם קלארק גייבל מ-1934 אחראית בעקיפין לזה שכל העולם חושב שארנבים אוכלים גזר. סיפור טוב נכון? כן גם אני חשבתי ככה, זה סיפור ממש טוב. אה אבל כשעשיתי את החיפוש בספרות ילדים עתיקה אחרי עכברים וגבינה מצאתי בין השאר את הספר Jumping Kangaroo and the Apple Butter Cat, הקנגורו המקפץ וחתול חמאת התפוח. מה זה חתול חמאת התפוח? מה הקשר בין המילים האלה? לא משנה, בכל אופן גם זה זה ספר ילדים זה סיפור מצחיק על חיות שעושות שיגועים. Doron Fishler 28:16 יש שם צפרדע ושועל ערמומי ויונת דואר ויש שם ארנב לבן ועכבר אפור והעכבר כמובן אוהב גבינה כי כולם יודעים שעכברים אוהבים גבינה זה כבר עברנו על זה. העכבר והארנב מתכננים בשלב כלשהו לפרוץ לבית של האיש והעכבר יקח את הגבינה והוא אומר לארנב 'אתה תיקח את הגזרים' ובהמשך הארנב באמת אוכל גזרים. הוא מאוד אוהב גזרים הוא קצת אובססיבי לגזרים זה בהחלט ארנב שאוהב גזר. אוקיי אז ממתי הספר הזה? 1900. 1900 וכלום. זה 40 שנה לפני באגס באני. אבל זה לא יכול להיות, אני סגרתי את התיק עם הגזר כבר, זה היה באגס באני וקלארק גייבל וכל זה זה היה מושלם. Doron Fishler 29:08 אולי זה רק מקרה? אז צריך לבדוק את זה שוב ליתר ביטחון. אז חיפשתי שוב בקולנוע אוקיי בסרטים מצוירים הרי חיות תמיד מתנהגות באופן הכי סטריאוטיפי שיש נכון? אז בדקתי שוב חיפשתי סרטים שמופיע להם גזר וארנב ומצאתי את באגס באני ועוד שלושה סרטים מצוירים שהיו לפניו שכוללים ארנב וגזר ולא סתם בתור פרט שולי. יש קטע שבו זאב מנסה לתפוס ארנבים והוא עושה את זה עם חכה שבתור פיתיון הוא שם גזר. כלומר הקטע הזה שארנבים אוהבים גזר היה ברור. וליתר ביטחון חיפשתי גם בעיתונים בארכיון של ה-New York Times ומצאתי ב-1939 שנה לפני שבאגס באני הגיע מאמר שמדבר על גזר ואומר בין השאר את המשפט 'יש אומרים שגזר הוא רק אוכל לארנבים'. Doron Fishler 29:56 אוף מה זה אומר? זה אומר שהסיפור על באגס באני בתור המקור לאהבה של ארנבים לגזר הוא מצוין והוא לא נכון. כלומר כן זה נכון שבאגס עושה חיקוי של קלארק גייבל כן, אבל זה שהגזר המסוים הזה הוא המקור לזה שארנבים אוהבים גזר לא זה לא. זה היה דבר ידוע גם קודם ויכול להיות שבאגס עשה הרבה כדי להפיץ את השמועה הזאת כן אבל הוא לא המציא אותה. אנשים קישרו בין ארנבים וגזר עוד קודם. ולמה? אני לא יודע. אני לא יודע. כי בכל מקום שחיפשתי ניסו למצוא את המקור של הקשר בין ארנב וגזר כולם טוענים שזה באגס באני וזה לא נכון. לא מצאתי אפילו תיאוריה כמו זאת עם העכברים שתנסה להסביר למה כולם חושבים שזה דווקא גזר. אוף השאלה הזאת מסובכת הרבה יותר ממה שחשבתי. Doron Fishler 30:53 מה שכן תוך כדי התחקיר הזה אני מצאתי לגמרי במקרה משהו מאוד מעניין אחר בנוגע לגזר ולמיתוסים ולמיתוסים על גזר דבר שמאוד הפתיע אותי בתכלס אבל לזה נגיע תכף. קודם כל צריך לסכם: אז מה אוכלות החיות? ארנב אוכל גזר אם אין משהו אחר. קופים אוכלים בננות אם נותנים להם בטבע הם לא עושים את זה. עכברים לא אוכלים גבינה אם יש להם אפשרות אחרת. לחתול לא מומלץ לשתות חלב. כלב יכרסם עצם אם תתנו לו אבל הוא ממש יעדיף בשר ובאמת כלב אוכל מזון לכלבים. פרה אוכלת עשב, סוס אוכל קש, וגם פרה אוכלת קש וסוס אוכל עשב מה זה ההפליה הזאת? חלק מהמיתוסים האלה מאוד מאוד וותיקים חלק הם די חדשים ולגבי כולם זה מאוד קשה למקם בדיוק מאיפה הם הגיעו וזו לא דמות מצוירת אחת שאחראית לזה. Doron Fishler 31:58 זאת התשובה כלומר זה בעיקר חוסר בתשובה. אם מישהו מכם יודע משהו אחר אם אתם יכולים לכוון אותי לכיוון של איזה תשובה קונקרטית אז בבקשה תעשו את זה. נכון לעכשיו זה מה שיש. אבל עכשיו העניין האחר הזה בקשר לגזר. כלומר תכף. איך יודעים שגזר זה טוב לעיניים? ראית פעם ארנב עם משקפיים? גזר זה טוב לעיניים כולם יודעים. כולם כל כך יודעים את זה שזה קלישאה וזה קלישאה אפילו לנפץ את המיתוס הזה. גזר זה טוב לעיניים זה לא רע לעיניים כלומר כל עוד אתם לא תוקעים גזר בעין כי זה לא בריא. Doron Fishler 32:53 אז ככה זה נכון ויטמין A הוא הכרחי לראיית לילה תקינה, למי שיש מחסור בויטמין A הם יראו פחות טוב בחושך וויטמין A זה דבר שיש בגזר ובעגבנייה ובמנגו ובביצים ובגבינה ובדגים ובחלב מלא והרבה מאוד דברים אחרים. אז קודם כל זה לא רק גזר וחוץ מזה זה כדי למנוע מהראייה להידרדר, כל עוד הראייה שלכם בסדר לאכול גזר לא יעשה אותה יותר טובה ובכל מקרה זה קשור רק לרגישות לאור נמוך כלומר זה לראייה בחושך זה לא ישנה בשום צורה את האם אתם תצטרכו אי פעם משקפיים או לא. אז יש קשר בין גזר לראייה אבל לא הרבה קשר. אז מאיפה הגיע המיתוס הזה שגזר וראייה כל כך קשורים אחד לשני? אהה. Doron Fishler 33:47 עכשיו אם אתם עצומים קצת בטריוויה אתם קוראים דפים של עובדות לא חשובות וכאלה דברים אז אתם בטח מכירים את הסיפור הזה כי זה סיפור ידוע. במלחמת העולם השנייה למטוסים הבריטים הייתה המצאה חדשה - מכם. רדאר. וזה אפשר להם לראות גם בחושך הם יכלו לטוס בלילה ולפגוע במטרות של גרמנים גם בחושך מוחלט. עכשיו כדי להטעות את הגרמנים שהם לא ידעו שקיימת ההמצאה החדשה הזאת, חיל האוויר הבריטי המציא את העניין הזה שהטייסים הבריטים פשוט רואים ממש ממש טוב בחושך. למה? כי הם אוכלים המון גזר. כי גזר נותן ראייה ממש טובה וככה הם הפיצו את הרעיון הזה שגזר הוא טוב לראייה כדי שיאמינו לזה. זה מיתוס שנוצר בכוונה כדי להטעות את הנאצים ושרד עד היום. Doron Fishler 34:59 זה פרט היסטורי מאוד מגניב שאפשר למצוא בהרבה מקומות בערך בויקיפדיה העברית על גזר נכון לכרגע ובכל פוסט או כתבה על עובדות שלא ידעתם על גזר שמפרסמים תמיד בכל ארגון רפואה או תזונה אי פעם. אוקיי קול זה מגניב. עכשיו כמו שסיפרתי כשחיפשתי את הקשר בין ארנבים וגזר אז בין השאר אני חיפשתי בארכיון של ה-New York Times בגיליונות מאוד מאוד ישנים של העיתון וחיפשתי כתבות שכוללות את המילים 'גזר' ו'ארנב' ובין השאר מצאתי את הכתבה הזאת. הכותרת היא 'גזרים לנהגים' וכתוב שם ככה: 'יש הרבה יתרונות לירק שפעם התייחסו אליו בזלזול כאל אוכל לארנבים'. Doron Fishler 35:32 זאת אותה סיבה שהכתבה הזאת קפצה לי בחיפוש כי היא מזכירה גם גזר וגם ארנב והיא הייתה לפני באגס באני בכל אופן זה ממשיך: 'מדען גילה שהגזר מכיל ויטמין שמחדד את הראייה ומאפשר לאדם לראות טוב יותר בחושך'. קודם כל ככה זה כתוב כן 'מדען גילה'. מה השם של המדען? לא יודע, לא כתוב. עיתונות. 'לנהגים עם ראייה חלשה אנחנו ממליצים לפני שיוצאים לנסיעה לילית ללעוס גזר. ההשפעה היא לכל הדעות כל כך מועילה שיום אחד ללא ספק יהיו תחנות גזר כמו תחנות דלק בצידי כל הדרכים'. חה חה חה. Doron Fishler 36:13 אז קודם כל לא נכון, הידיעה הזאת מתייחסת לגזרים כאילו זה מין כוח על, כלומר אני מחרסם גזר והראייה שלי מיד משתפרת לשעות הקרובות. לא בטח שזה לא עובד ככה. אבל אתם יודעים זאת הייתה פרופגנדה בריטית בזמן מלחמת העולם השנייה שגרמה לאמונה הזאת נכון? הנה העניין - הכתבה הזאת שקראתי עכשיו פורסמה ב-1939. אוגוסט 1939. לפני שמלחמת העולם השנייה פרצה. אז זה מעניין. זה מעניין כי זה לא מסתדר מבחינת זמנים. מצד שני זה גבולי, המלחמה תכף התחילה אולי הבריטים כבר אז ידעו שזה הולך לקרות ומראש התחילו להפיץ שמועות על גזר בעיתון אמריקאי משום מה? Doron Fishler 37:08 אז חיפשתי שוב. הרצתי עוד חיפוש. הפעם חיפשתי גזר וראייה ומצאתי עוד דברים. התברר שהיו עוד כמה כתבות כאלה שהזכירו שגזר עוזר לראייה עוד קודם. ומצאתי גם אני חושב את המקור את מאיפה זה באמת הגיע. זאת ידיעה מכמה שנים קודם מדצמבר 1935 וזו ידיעה יותר רצינית, לא כמו השטות הזאת של הכותרת היא 'גילוי שירקות עוזרים לראייה בחושך' והיא מדברת על מדען, מדען עם שם ותואר ומקום לא פשוט להגיד את המילה מדען וזהו. זה דוקטור מרסטון טי בוגרט, פרופסור באוניברסיטת קולומביה והידיעה אומרת בכנס שנערך בסימפוזיון הלאומי לכימיה אורגנית הוא הציג מחקר שמגלה את הקשר בין ויטמין A לראייה, דבר שלא היה ידוע עד אז. אז כן זה חדשות. Doron Fishler 38:21 וכתוב שם 'כדי לראות טוב בחושך יש צורך לאכול הרבה גזרים ועגבניות'. עכשיו האם דוקטור בוגרט אמר באמת שאכילת גזר נותנת לכם ראיית על למשך כמה שעות? לא, אבל אני לגמרי יכול להבין איך אפשר להבין את זה אם מרפרפים על הידיעה ורואים רק את הכותרת ושוכחים שהוא הזכיר גם עגבניות אז אה כן גזר זה עוזר לראות בחושך. אז אני די משוכנע שהידיעה היותר מאוחרת שאומרת פשוט מדען אמר שגזר טוב לראייה בחושך זה פשוט גרסת טלפון שבור של הדבר הזה. מדען חקר אמר דבר לא לחלוטין ברור הכותרת הייתה לא בכוונה טיפ טיפה מטעה אנשים הבינו לא בדיוק נכון וככה נוצר מיתוס. Doron Fishler 39:07 וכל הסיפור הזה שהמציאו את זה בשביל להטעות את הגרמנים במלחמת העולם השנייה זה פשוט לא נכון. גם לגרמנים היו מכמים. גם לגרמנים היה גזר. הסיפור הזה שמפריך את המיתוס על הגזר טוב לראייה זה בעצמו מיתוס. זה מדהים כי הגעתי לזה במקרה אני חיפשתי בכלל מיתוס אחר. יש פה שני דברים שקשורים לגזר, שניהם דברים שאנשים חכמים אוהבים להגיד כדי להישמע חכמים - הרעיון שבאגס באני אחראי למיתוס של הקשר בין ארנב וגזר והרעיון שחיל האוויר הבריטי המציא את הקשר בין גזר וראייה. Doron Fishler 39:50 שני הדברים האלה הם עובדות שאפשר למצוא בהמון מקומות בהרבה מאוד מקורות וגם כאלה שאמורים להיות אמינים ושניהם לא נכונים. ואת שניהם אני מצאתי הוכחה לזה שהם לא נכונים בשני חיפושים בארכיון של עיתון אחד. זה לא היה כזה קשה, כלומר זה לא שאני השקעתי שנים בתחקיר הזה וחיפשתי מיליון נתונים מכל העולם, לא, כל אחד שהיה מחפש את המילים האלה היה מוצא את אותו דבר. מה שאומר שכל מי שפרסמו את המיתוסים על המיתוסים האלה פשוט לא עשה את זה, לא חקרו את זה. Doron Fishler 40:29 אז מה למדתי מכל העסק הזה? את אותו דבר שתינוקות לומדים בגיל שנה כשאומרים להם שחתול עושה מיאו - כולם משקרים לכם. זה שאמרו לכם משהו בגן זה לא אומר שזה נכון וזה שאחר כך הפריכו לכם אותו עם סיפור יפה על למה מה שסיפרו לכם בגן לא נכון, גם זה לא אומר שזה נכון. אי אפשר לסמוך על אף אחד. צריך לבדוק דברים ואני חושד שזה עלול להיות נכון אפילו לגבי דברים שלא קשורים לגזר. וזאת הייתה התשובה. Doron Fishler 41:18 עורכת התוכנית שלי נוי. הכתובת להגשת שאלות כדי להאריך עוד יותר את הרשימה שלי היא doronfishler.com/questions. עדכונים על הרצאות שאני עורך אתם יכולים למצוא בעמוד הפייסבוק 'דורון פישלר נגד העולם'. אביב שם טוב ייעוץ ותמיכה מורלית וסמנכ"ל תפעול ועוד דברים. מנהלת דיגיטל שרית לזני קורצמן, יובל דרור העורך הראשי, רן לוי המציא את המלפפון, דני תימור המנהל העסקי. בצוות הרשת גם אילה שמש, שלי גואטה וזלטה צ'אבן. אני דורון, ביי. Doron Fishler 41:51 ועכשיו אני הולך לאכול גזר כדי שיהיה את האפקט של אכילת גזר שאפשר יהיה להכניס אותו בכל מיני מקומות בפרק. (קולות של כרסום גזר). הבעיה עם לאכול גזר שזה פשוט נתקע בשיניים למשך שעות ואני לא יכול פשוט אני לא יכול לדבר עכשיו כי עכשיו זה עניין של איזה שתי דקות עד שאני פשוט אסיים. כן, טוב. (קולות כרסום נוספים). Doron Fishler 42:22 מה אוכל הכלב? עצם! (צחוק של קבוצת אנשים). לא אני לא מבין מה אתם אומרים אחי. מה אוכל הכלב? עצם! (צחוק ודיבורים בחדר). מה זה פשוט הלך ועזב? (צחוק). לא מחרטט. לא הוא מחרטט. (קולות של צחוק ודיבורים לא ברורים).
        ]]></content:encoded>
    </item>
    
    <item>
        <title>למה פוליטיקאים גבוהים? [התשובה]</title>
        <link>https://mat-mo.github.io/podtext/episodes/htshvbh/lmh-pvlytyqym-gbvhym-htshvbh.html</link>
        <guid>https://mat-mo.github.io/podtext/episodes/htshvbh/lmh-pvlytyqym-gbvhym-htshvbh.html</guid>
        <pubDate>8 במאי 2023</pubDate>
        <description>Transcript for למה פוליטיקאים גבוהים? [התשובה] from התשובה</description>
        <content:encoded><![CDATA[
            דורון פישלר 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית ספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה אליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. רשת עושים היסטוריה 01:42 רשת עושים היסטוריה. רשת עושים היסטוריה. רשת עושים היסטוריה. דורון פישלר 01:55 היי, אני דורון, זאת התשובה. 178 שאל אותי: שמתי לב שפוליטיקאים רבים הם יחסית גבוהים. נתניהו, גנץ, טראמפ, אובמה, ביל קלינטון ועוד ועוד. ותהיתי אם זה באמת נכון שפוליטיקאים הם גבוהים יותר בממוצע, ואם כן אז למה? אה... מה? מה הקשר? טוב, אני מניח שהתחמקנו מזה מספיק ועכשיו הגיע הזמן לעסוק בפוליטיקה, ובחלק הכי חשוב והכי רלוונטי של הפוליטיקה בלי ספק - הגובה של הפוליטיקאים. בואו נראה מה הקשר. ביבי נתניהו הוא לפי מה שכתוב במקומות מסוימים באינטרנט בגובה של מטר 84, ובמקומות אחרים מטר 82. בני גנץ הוא מטר 91, אוקיי, איש גבוה. יאיר לפיד מטר 74. לגבי כולם אני לא התגנבתי לבית שלהם בלילה ומדדתי אותם כשהם ישנו, וזה גם לא בדיוק נתון שחובה על ראש מפלגה לספק למישהו. כל הדברים האלה זה פשוט מה שאנשים באינטרנט אומרים, אני מניח שזה פשוט לפי שמסתכלים עליהם בטלוויזיה וכל זה, ואני הולך להניח שזה פחות או יותר נכון למרות שאין לי שום מושג עד כמה זה מדויק, מן הסתם זה לא באמת מדויק. נפתלי בנט - אין לי מושג, לא מצאתי שום הערכה לגבי הגובה שלו. אבל אם חוזרים יותר אחורה ברשימת ראשי הממשלה של ישראל, אז ככה: רבין, ככה אומרים, היה מטר 74. שרון מטר 70. אהוד אולמרט די גבוה, מטר 87. לעומת זאת ידוע שיצחק שמיר למשל היה איש ממש נמוך, וכמוהו בן גוריון שאין ויכוח על זה שהוא אחת הדמויות הציבוריות הכי חשובות בתולדות המדינה, ראש הממשלה הראשון, האבא של המדינה, והוא היה מטר חמישים וקצת. הוא היה איש גדול אבל אדם נמוך. ועל האחרים פשוט לא מצאתי. גולדה מאיר למשל, אני גיגלתי 'גולדה מאיר גובה' והגעתי לעמוד על גולדה שבו כתוב חד משמעית: גובה 29 סנטימטר. מה? לא יכול להיות, אני בטוח שהיא הייתה קצת יותר גבוהה מזה. אה אוקיי, זה פשוט היה עמוד של ספר עליה, זה הגובה של הספר. גולדה מאיר לא הייתה גמד גינה. מה כל זה אומר? שראשי ממשלה בישראל בהווה ובעבר ובפוטנציה הם בחלקם גבוהים ובחלקם נמוכים ובחלקם בינוניים ואין פה שום מגמה ושום קשר. ולמה שיהיה קשר? איך זה קשור למשהו? אני מתחיל לחשוב שהשאלה הזאת הייתה קצת טיפשית. אבל כשעושים את אותה בדיקה בארצות הברית, אז קורה משהו מעניין. ג'ו ביידן הוא לפי מקורות זרים מטר 83. דונלד טראמפ הוא מטר 91. שניהם אנשים גבוהים. ולפניהם היו אובמה (מטר 87), בוש (מטר 82), ביל קלינטון (מטר 89), בוש השני (מטר 88) ורייגן (מטר 85). כל האנשים האלה הם אנשים גבוהים. זאת אומרת, צריך לחזור יותר מ-40 שנה אחורה לג'ימי קרטר כדי למצוא נשיא אמריקאי שהגובה שלו הוא פחות ממטר 80, וגם הוא לא היה נמוך. ואם ממשיכים אחריו עוד ארבעה נשיאים אחורה, גם הם כולם מעל מטר 82, שזה הרבה מעל האמריקאי הממוצע. עכשיו, לכל הנשיאים האלה אין המון במשותף חוץ מזה שכולם גברים, כן, כי זה הדבר שבארצות הברית איכשהו עדיין לא התגברו עליו. אבל חלקם מהמפלגה הדמוקרטית וחלקם רפובליקנים, חלקם נחשבים לנשיאים מוצלחים וחלקם לא, אבל מה שכן משותף לכולם זה שכולם גבוהים. אז המסקנה הברורה שאפשר להסיק מזה היא שכדי להיות נשיא ארצות הברית, להיות כשיר או להיות חכם או להיות בעל עמדות מסוימות זה אולי חשוב, אבל יותר חשוב זה להיות גבוה. זה התנאי הבסיסי מסתבר. אנשים אפילו טרחו וביררו את הסטטיסטיקה של המועמדים שלא נבחרו לנשיאות, כי האופן שבו זה עובד באמריקה זה שתמיד יש שני מועמדים משתי המפלגות הגדולות, זה תמיד אחד נגד השני. ובבחירות האלה, בדרך כלל המועמד היותר גבוה מנצח. לא תמיד, אבל ברוב המקרים כן. יש נתונים, יש סטטיסטיקות, זה מאוד ברור. אבל אתם לא תמצאו בן אדם אחד שכששואלים אותו מה השיקול העיקרי שלך כשאתה בוחר למי להצביע בבחירות - 'זה לפי ההשקפה הכלכלית, זה לפי מדיניות הפנים, מדיניות החוץ' - אז הוא יגיד: 'לא, אני פשוט מצביע למי שגבוה יותר'. אף אחד לא יגיד את זה. אז איך זה קורה בכל זאת? מה הקשר? והאם כדאי לקחת הורמוני גדילה או משהו אם אתם רוצים להיכנס לפוליטיקה? זאת השאלה שמובילה כמובן להרבה שאלות אחרות בנוגע לקשר בין גובה לבין כל מיני דברים, ועוד מעט תבוא התשובה. גובה זה הדבר הכי שטחי בעולם. אם תשאלו אותי מה הגובה של מישהו, ברוב גדול של המקרים התשובה שלי תהיה 'למי אכפת?'. מכל הפרטים שאפשר לדעת על בן אדם, זה אחד הכי פחות מעניינים. כלומר אוקיי, אם מישהי אומרת לי 'דרך אגב הגובה שלי הוא חמישה קילומטר וחצי', אז אוקיי זה מעניין, אני מודה שזה פרט חשוב, אבל כל עוד הגובה שלך הוא גובה של בן אדם, למי אכפת? עכשיו, אני לא כזה תמים, אני לא אומר שזה לא משפיע בכלל על החיים שלכם, כן? אם אתם גבוהים, אז מצד אחד אף אחד לא מסתיר לכם אף פעם בהופעות, ומצד שני בטיסות מאוד צפוף ולא ממש נוח. אם אתם נמוכים, אז מצד אחד קשה לכם למשוך תשומת לב שזה חבל, ומצד שני אתם מושכים פחות תשומת לב שזה לפעמים אחלה. וכן, שוב, אני יודע שזה משפיע, אני לא רוצה לזלזל בזה, אני יודע את זה בעצמי בתור בן אדם לא גבוה שלפעמים קשה להיות נמוך. המצב באפליקציות הכרויות לא משהו לגברים שהם לא גבוהים, וגם אם קצת צוחקים עליכם בבית ספר או משהו כי אתם נמוכים, כן זה מפריע. ומצד שני לאנשים גבוהים מאוד נמאס לספר לכולם שלא, הם לא משחקים כדורסל ומזג האוויר אצלם בדיוק אותו הדבר כמו אצלכם. אבל חוץ מזה, מבחינת קריירה - אם אתם רוצים להיות רופאים או לעבוד בהייטק או לעסוק במדע או לסחור בבורסה או להיות דייגים או כמעט כל דבר אחר, או להיות פוליטיקאים, הגובה שלכם לא נשמע כמו משהו שאמור להיות רלוונטי באיזושהי צורה. אבל זהו זה, שכשמסתכלים על נתונים, על סטטיסטיקות, מגלים שכן, יש קשר. יש משום מה הרבה קשר. אבל רגע, לפני שמגיעים לזה בכלל. אנשים הם לא כולם באותו גובה, שמתם לב לזה נכון? מה גורם לאנשים להיות יותר גבוהים או פחות גבוהים? זה מורכב. קודם כל, שוב כמו שאתם יודעים, יש קבוצות שהן גבוהות יותר ופחות. בטח שמתם לב שאם הייתם נגיד בטיול בנפאל, אז פתאום הרגשתם גבוהים, וזה משתי סיבות: קודם כל כי אתם בנפאל, זה כן גבוה שם, אבל חוץ מזה כל הנפאלים הם פתאום נמוכים מכם בראש או משהו כזה. ולעומת זאת אם נסעתם לשוודיה, אז אולי פתאום כולם יסתכלו עליכם מלמעלה בגלל שכולם שם מטר 80. יש מקומות שבהם אנשים גבוהים יותר ויש מקומות שבהם נמוכים יותר, וזה משתנה לא רק לפי המקום אלא גם לפי זמן. הגובה של הגבר הממוצע שנולד בעולם בשנת 1896, זה לפי Our World in Data, הוא מטר 71 וטיפה. וזה הממוצע. לעומת זאת הגובה של הגבר הממוצע שנולד בדיוק מאה שנה לפני כן הוא מטר 62 וחצי. כלומר הגובה של הגבר הממוצע גדל במשך 100 השנים האלה ב-8.5 סנטימטר. זה לא מעט. אותו הדבר אצל נשים. אישה ממוצעת ב-1896 הייתה בגובה מטר 51, ומאה שנה אחר כך מטר 59 וקצת, 8 ורבע סנטימטרים יותר. אז קודם כל אם אתם רוצים להרגיש גבוהים כל מה שאתם צריכים לעשות זה להמציא מכונת זמן ולחזור 100 שנה אחורה וכבר אתם תוכלו להתנשא על כל החבר'ה. אבל זה לא אומר שאותו דבר הולך להמשיך, זאת אומרת זה לא שהילדים שלנו יהיו בהכרח גבוהים יותר ובעוד 100 שנה כולם יהיו 2 מטר וחצי. לא, כשמסתכלים על הנתונים, אז בני אדם הלכו ונהיו גבוהים יותר ויותר מתחילת המאה ה-20 עד שנות ה-80 בערך, ואז די הפסיקו, נשארו באותו גודל. במקומות מסוימים אפילו התכווצו קצת. מה הולך? ההסבר המקובל לזה הולך ככה: מה שקובע את הגובה של בן אדם זה בעיקר הגנים. כלומר אם נולדתם לזוג שחקני כדורסל, אתם כנראה תהיו גבוהים. לעומת זאת אם ההורים שלכם נמוכים, גם אתם כנראה תהיו נמוכים. יש מקרים יוצאים מהכלל, אבל בדרך כלל זה ככה. אבל זה לא הגורם היחיד. יש מצב שה-DNA שלכם קובע את פוטנציאל הגובה שלכם, אבל עוד דבר שמשפיע הוא מה אתם אוכלים, כלומר ספציפית מה אכלתם כשהייתם ילדים ובגיל ההתבגרות. אנשים שאוכלים טוב, עם הרבה חלבונים בעיקר, יכולים להגשים את פוטנציאל הצמיחה שלהם. אלה שלא - פחות. דרך אגב מה אתם אוכלים אחרי שגמרתם לגדול, אחרי גיל ההתבגרות, זה לא משנה בכלל. אתם לא תגדלו יותר. אז כיוון שתנאי התזונה באופן כללי בעולם מאוד מאוד השתפרו ב-100 ומשהו השנים האחרונות, בני אדם יותר ויותר מגשימים את פוטנציאל הגובה שלהם. אז זה לא שה-DNA השתנה המון במשך הזמן הזה, זה פשוט שאנשים מצליחים להגיע למלוא הגובה שהם יכולים להגיע אליו. וחוץ מזה לא בכל מקום המצב הוא זהה, ולכן במדינות המפותחות אנשים גדלו יותר ובמדינות עניות שבהן לאנשים יותר קשה להשיג אוכל הם גדלו פחות. זאת התיאוריה לפחות. אבל איך אפשר לבדוק תיאוריה כזאת? איך אפשר להוכיח את זה? כי בשביל זה, בשביל להוכיח את זה, היה צריך לעשות מין ניסוי מטורף של לקחת מדינה שלמה ולפצל אותה לשניים ולחצי לתת אוכל ולחצי לא, ולראות אם משתנה הגובה שלהם. אבל אף אחד לא יעשה דבר כזה מטורף, נכון? כן, זה קרה. זה חד משמעית קרה. קוריאה. קוריאנים מבחינה גנטית, מבחינת קבוצה אתנית, הם אותה קבוצה. כלומר צפון קוריאנים ודרום קוריאנים הם אותו דבר. והם היו אותה מדינה, מדינה די עניה שהאנשים בה די נמוכים, עד 1945, כשהמדינה התפצלה. עכשיו יש צפון קוריאה ודרום קוריאה והן לא דומות בכלל. דרום קוריאה במשך השנים גדלה והתפתחה והיא עכשיו מדינה דמוקרטית, עשירה ומפותחת עם תעשיית פופ וקולנוע אדירות. צפון קוריאה לעומת זאת היא צפון קוריאה, היא מדינה טוטליטרית מבודדת מהעולם וגם אומללה בתכלס, ואנשים שם רעבים. כלומר היו תקופות של רעב במדינה הזאת. זה מטורף שבמדינה שכנה אוכלים כמה שרוצים, במדינה אחרת יש רעב. זה לא בגלל שאין להם אוכל, זה בגלל שיש להם שלטון מושחת, כי דיקטטורה זה לא טוב לבריאות מתברר. את זה אפשר לראות בין השאר בגובה של הקוריאנים, משום שהיום דרום קוריאנים הם משמעותית יותר גבוהים מצפון קוריאנים. אבל מה שכל זה אומר זה שהגובה שלכם הוא לא דבר שיש לכם הרבה מה לעשות בקשר אליו. כלומר זה תלוי בעיקר בהורים שלכם ובהאם אכלתם טוב בתור ילדים. לא אכלתם - אכלתם אותה. אז מה זה אומר עליכם? אחד הדברים הכי בסיסיים במחקר זה לקחת נתונים מסוג אחד על משהו ונתונים מסוג אחר על משהו ולראות אם נראה כאילו יש קשר ביניהם. כלומר שימו משתנה אחד על ציר ה-X ומשתנה אחר על ציר ה-Y ואת כל הנתונים באמצע ותראו אם הגרף הזה יוצר צורה מעניינת. אז לבדוק את הקשר בין הגובה של אנשים, שזה נתון די חד משמעי וקל למדידה, לבין משהו אחר בקשר אליהם זה די פשוט ופורסמו הרבה מחקרים כאלה בכל מיני מקומות בעולם. הנה אחד כזה למשל: מחקר שפורסם ב-2004 על ידי טימותי ג'אדג' ודניאל קייבל, מחקר סטטיסטי עם הרבה מאוד נדגמים, שבו בדקו את הגובה שלהם ואת גובה המשכורת שלהם. ומצאו שיש קשר בין שני הדברים האלה. יש מתאם סטטיסטי בין הגובה לבין גובה המשכורת. וזה מנוסח כמובן אחרת, זה מנוסח עם הרבה מאוד נוסחאות ומספרים וזה, אבל בשורה התחתונה ומתורגם מאינצ'ים לסנטימטרים - על כל סנטימטר נוסף של גובה, המשכורת השנתית הממוצעת של הבן אדם עולה ב-300 דולר. ברצינות. אתם סנטימטר אחד גבוהים יותר, אתם בממוצע מרוויחים 300 דולר יותר לשנה. אז בשורה התחתונה של השורה התחתונה, אנשים גבוהים בדרך כלל מרוויחים יותר כסף מנמוכים. הנה עוד מחקר כזה, מחקר של אריק לינדקוויסט מ-2012 משבדיה, שהוא מראה שהבדל של 10 סנטימטרים בגובה מתואם עם עלייה של 2.2% בסיכוי שלבן אדם תהיה משרה ניהולית. ויש נתון שאומר שמבין המנהלים של חברות פורצ'ן 500, כלומר רשימת 500 החברות הכי גדולות בארצות הברית, 58% מהם הם אנשים שהם מטר 82 ומעלה, וזה בהחלט ייצוג יתר מהיחס שלהם באוכלוסייה. בקיצור, זה בדוק, זה נבדק, קשה להתווכח עם זה: אנשים גבוהים מצליחים יותר. לאנשים גבוהים יותר יש סיכוי טוב יותר להיות בכירים יותר, להרוויח יותר כסף, למצוא בן או בת זוג וגם להיבחר לנשיאות. אנשים גבוהים מצליחים יותר. אבל למה? כי עם כל הכבוד ליכולת להגיע למדף הגבוה זה עוזר בחיים, אבל לא עד כדי כך. התשובה לזה גם היא ידועה היטב ונחקרה היטב: זה לא קשור לעמוד השדרה, זה לא קשור בכלל לגוף של הבן אדם הגבוה, זה בגלל בעיה במוח. ולא במוח של האנשים הגבוהים - במוח של כולם. יש גם כאן הרבה מחקרים שונים בפסיכולוגיה שנעשו בכל מיני צורות, אבל הרבה מהם נעשו בסגנון של לתת לנבדקים שתי תמונות של אנשים שהם לא מכירים, או אנשים שאין להם פרצוף בכלל, ולשאול: 'מי משני האנשים האלה נראה לכם יותר אמין? מי משניהם נראה יותר כמו מנהיג? מי משניהם נראה כמו בן אדם שהייתם סומכים עליו?'. והתוצאות מראות שוב ושוב שאנשים מייחסים תכונות טובות יותר לאנשים שהם יותר גבוהים. זאת אומרת יש יותר סיכוי שהם יגידו שהאיש היותר גבוה הוא נראה כמו מנהיג טוב יותר. למה? אני לא יודע לשים את האצבע על זה. יש משהו בו שפשוט נראה... המשהו הזה זה שהוא גבוה יותר. עכשיו קודם כל זה מה שאנשים נוטים לעשות, לא אמרתי שזה מה שאנשים חושבים. כי אותם אנשים אם ישאלו אותם אני בטוח שהם לא יגידו שהם חושבים שאנשים גבוהים הם מוכשרים יותר או טובים יותר. לא, ברור שלא, כי מה הקשר? אין קשר. אבל באופן תת הכרתי כן אנשים נוטים לטובת אנשים גבוהים יותר. אבל דבר שחשוב להבהיר כאן זה שההעדפה הזאת היא לא גדולה. זה לא שאם באים שני מועמדים לחברה אז בכל מקרה יבחרו את הגבוה יותר, אפילו אם הנמוך הוא הרבה הרבה יותר מוכשר והרבה יותר כשיר והרבה יותר יפה והרבה פשוט הרבה יותר טוב אבל הוא נמוך יותר. לא. הסטטיסטיקה הזאת פשוט מראה שבצומת כזאת שבה בן אדם תלוי באנשים אחרים שיצביעו בשבילו או שלא, שיתמכו בו או שלא, שיקבלו אותו לעבודה או שלא - בכל צומת כזאת לאיש גבוה יש יתרון קטן, קטן מאוד, אבל יש. אולי הסיכוי שלו גדול באחוז אחד מזה של הבן אדם הנמוך יותר. אבל להגיע להיות נשיא ארצות הברית נגיד - זה אומר לחצות המון צמתים כאלה. כי אף אחד לא נבחר לנשיא מיד, זה מסלול מאוד מאוד ארוך של התקדמות במפלגה שלך ובחברה וזה, זה הרבה מאוד צמתים כאלה שבכל אחד מהם יש לו יתרון של אחוז אחד, בסופו של דבר זה מצטבר. זה אומר שלאלה גבוהים פשוט יש יותר סיכוי להיות אחד מהקומץ הקטנטן של אנשים שמגיעים למשרה הכי בכירה שיש. זה לא אומר שנמוך לא יכול לקבל את העבודה הזאת, זה אומר שהסיכוי שלו נמוך יותר. הסטטיסטיקה יודעת להגיד שזה המצב, היא לא יודעת להגיד למה זה המצב. למה אנשים פשוט מעדיפים גבוהים? מה הקטע? למה אנשים דפוקים בראש? זה הרי לא הגיוני וכולם מסכימים שזה לא הגיוני, גם אנשים שעושים את הבחירה הזאת באופן לא מודע מסכימים שזה לא הגיוני. אז להגיד בוודאות למה זה ככה קשה, אבל מאוד קל להעלות פה אפשרויות שנשמעות הגיוניות. וההסבר שמוצע הכי הרבה זה שכרגיל, הבעיה היא שאנחנו חיות. אנחנו חיים בעולם מתקדם אבל אנחנו קצת חושבים כמו קופים. או כמו אדם קדמון מהסוואנה מלפני 100,000 שנה. והאנשים שהיו אז לא מאוד העריכו תכונות כמו ידע במתמטיקה או יכולת לצטט מערכונים של מונטי פייתון בעל פה, הם כן העריכו גודל. שלהיות גדול וחזק גופנית היה תכונה מאוד חשובה. אצל גורילות הכי גדולים הם בדרך כלל המנהיגים, החזקים בשבט. ובני אדם הם לא גורילות. את רוב הבעיות שלנו היום אי אפשר לפתור באמצעות מכות, ובחברה שלנו כוח פיזי הוא לא הדבר הכי חשוב בתכלס, אבל עדיין זה כנראה תקוע לנו באיזשהו מקום במוח שמי שגדול הוא גם חשוב או חזק או באופן כללי טוב יותר. זה לא הגיוני, אבל עדיין יש לנו נטייה לחשוב ככה. אז הסבר מקובל אחד. לי יש רעיון אחר, שגם אותו אי אפשר להוכיח, אבל זה דבר שלא קשור לקופים אלא לבני אדם. פשוט אצל כולנו במשך כל השנים הראשונות לחיים שלנו, הדמויות הכי סמכותיות בחיים, אלה שיודעים יותר טוב, אלה שדואגים לנו ומגינים לנו ושצריך להקשיב להם ולעשות כל מה שהם אומרים כי אם לא תעשו את זה אז אוי ואבוי, בקיצור המנהיגים - הם אמא ואבא, והם גבוהים יותר מאיתנו. כלומר נכון יש את המקרים השערורייתיים האלה של ילדים שברוב חוצפתם הם גבוהים יותר מההורים, אבל זה לוקח זמן. כלומר אפשר לבנות על זה שבמשך השנים הראשונות ההוראות יגיעו מלמעלה, וזה בדיוק הזמן שבו אנחנו לומדים איך העולם עובד, אז אנחנו לומדים שאנשים גדולים הם הסמכות, ומתרגלים לזה. מה שלא תהיה הסיבה - זה המצב. זה לא תמיד כל כך מובהק כמו במקרה של נשיאים אמריקאים, אבל זאת עובדה מאוד ידועה ואנשים מאוד מודעים לזה, ובמיוחד בפוליטיקה. לפני כל עימות טלוויזיוני בין מועמדים למשהו אז אנשים יוודאו שהפודיומים מסודרים ככה ששני המועמדים יהיו בדיוק באותו גובה. ואנשים, פוליטיקאים, מסתובבים עם נעלי פלטפורמה כדי להיראות גבוהים קצת יותר. זה דבר שמקפידים עליו כי זה חשוב, מה לעשות, הוכח שזה חשוב. עכשיו יש מצב שכל המאזינים הנמוכים מהממוצע מרגישים מאוד מקופחים וממורמרים, ובצדק, כי כל מה שאמרתי עד עכשיו היה מאוד מעצבן והחיים לא הוגנים. אבל רגע, לכם יש שני דברים להגיד: דבר ראשון, ממוצע זה רק ממוצע. כלומר זה שקיים טרנד כזה זה לא אומר שום דבר עליכם. זה שאנשים גבוהים מרוויחים בממוצע יותר לא אומר שאין אנשים נמוכים שמרוויחים הרבה, ובכלל חצי מהאנשים מרוויחים יותר מהממוצע בערך, כן אני יודע זה חציוני, אוקיי שקט נודניקים. לא משנה. כן קיימת הטיה כזאת אבל זה בהחלט לא אומר שום דבר לגבי מה שאתם תגיעו אליו. ודבר שני, כשמקשרים את הגובה לנתונים אחרים יש עוד דבר עם קשר סטטיסטי מובהק לגובה, ובו לנמוכים יש יתרון - וזה אורך חיים. הנה העניין: נכון אמרנו שעל כל סנטימטר יותר אנשים מרוויחים 300 דולר לשנה בממוצע? על אותו סנטימטר אנשים חיים בממוצע משהו כמו חצי שנה פחות. כן. כלומר לאנשים נמוכים יש פחות סיכוי להגיע לגיל 95 עם 'ראש הממשלה' כתוב ברזומה, אבל יותר סיכוי להגיע לגיל 95 בכלל. עכשיו גם כאן צריך לשאול למה? איך זה קרה? למה אנשים נמוכים חיים יותר זמן? והתשובה כאן היא שזה מאוד מסובך, אף אחד לא ממש יודע. גובה אמרנו זה עניין גנטי, ה-DNA שלכם הוא הדבר העיקרי שאחראי לכמה גבוהים תהיו, אבל לא שיש נקודה אחת ב-DNA שבה כתוב 'מטר 76', לא, כי גובה זה לא באמת תוצאה של דבר אחד. יש הרבה תכונות שונות בגוף שהאוסף של כולן ביחד קובע בסופו של דבר את הגובה שלכם. יש הרבה מאוד נקודות שונות ב-DNA שמקושרות עם גובה, והרבה מהן מקושרות גם עם דברים אחרים. כי אנשים נהיים גבוהים מהרבה סיבות ואנשים נהיים חולים מהרבה סיבות. כלומר הסטטיסטיקה מראה שלאנשים גבוהים יש פחות סיכוי לחלות במחלות לב משום מה, ויותר סיכוי לחלות בסרטן משום מה, ובינתיים אף אחד לא יודע להגיד בדיוק למה. אבל בכל מקרה זאת חתיכת עסקה עם השטן, כי זה ליטרלי הכסף או החיים. כלומר אם מישהו פתאום מופיע בעננת עשן ומציע לכם: 'חא חא חא! אתם תוכלו לקבל יותר כסף כל שנה וגם להיבחר לנשיאות. כל מה שאני רוצה זה שנה מהחיים שלכם! חא חא חא!'. מה לבחור? זאת שאלה, זאת באמת שאלה. אבל למזלכם זה לא משנה כי זאת לא בחירה שלכם, כן? אתם לא באמת בוחרים באיזה גובה אתם. אבל לו הייתם בוחרים, אז הייתם צריכים לבחור: מצד אחד יותר כסף כל שנה, סיכוי טוב יותר להיות בכירים ו/או מיליארדרים ו/או נשיא ארצות הברית, ומצד שני סיכוי מוגבר לחיים קצרים יותר. ובצד השני צ'אנס טוב לחיים ארוכים עם פחות כסף. מה הייתם בוחרים? אולי עדיף שאתם לא באמת יכולים לבחור. דרך אגב עוד דבר שצריך לשאול כאן זה הקטע הזה עם רגע שנייה, אז אנשים שאוכלים טוב בילדות נהיים יותר גבוהים ואז הם חיים פחות זמן? אז לא כדאי לאכול אוכל טוב? אז גם כאן התשובה היא שזה מורכב, בגלל שכמו שאמרתי יש הרבה גורמים וזה בעיקר בעניין ה-DNA, ויכול להיות שאורך החיים יותר מקושר לגובה שנקבע על ידי ה-DNA ולא לגובה שנקבע על ידי המזון. אבל לכו תדעו, גם כאן אני לא יודע לתת תשובה חד משמעית על עסק כזה. בשלב הזה אבל צריך להגיד לאנשים הגבוהים שעכשיו הם מרגישים מאוד מאוד מקופחים ולהגיד להם שזה בסדר, זה רק ממוצע, זה לא אומר כלום. מי שאתם זה נקבע מהמון דברים, ואולי אתם תחיו יותר, זה לא... וחוץ מזה מי אתם? אתם לא רק הגובה שלכם. מה הייתה השאלה? האם יש קשר בין גובה לבין הצלחה בפוליטיקה או בכלל? התשובה היא כן. יש קשר, יש מתאם סטטיסטי. זה אולי לא צריך להיות ככה אבל זה ככה. אבל זה לא הדבר היחיד שמנבא הצלחה. יש הרבה מאוד דברים אחרים ועל הרבה מהם כן יש לכם שליטה. אז להתמקד דווקא בדבר האחד שאין לכם שום דבר לעשות בקשר אליו, זה פשוט לא עוזר בשום צורה. כן, זאת הסטטיסטיקה, וזה לא משנה. ולמי ממילא לא הייתה שום כוונה להיכנס לפוליטיקה? אחרי הפסקה קטנה, תכף אני אספר לכם על הבן אדם הנמוך הכי גבוה בעולם. פעם היה איש, קראו לו אדם ריינר, ואני לא יודע עליו המון, משום שהמידע עליו לא מספר, אתם יודעים, מה הוא אהב, איך הוא חי, מה הוא עשה, יש רק מידע רפואי עליו. אבל המידע הרפואי עליו הוא חתיכת דבר מדהים. זה הולך ככה: האיש הזה נולד ב-1899 באוסטרו-הונגריה, מה שאחר כך התפצל לאוסטריה והונגריה, זה לפני שכל המדינות התפרקו לחתיכות, והוא היה איש קטן. הוא היה איש ממש קטן, עד כדי כך שזה כבר לא סתם להיות בן אדם נמוך אלא איזה שהוא מצב רפואי עם שם. בגיל 18 הגובה שלו היה מטר 22 וחצי. זה איש קטן. אבל אז קרה משהו. ההסבר המקובל זה שהיה לו גידול בבלוטת יותרת המוח, אבל לדעתי הסבר אחר סביר הרבה יותר זה שפשוט הוא מצא ג'יני והביע משאלה, כי מה שקרה זה שהוא התחיל לגדול. עכשיו קודם כל אנשים נורמליים אחרי גיל 18-19 בדרך כלל לא גדלים בכלל, כלומר בגיל הזה אתם מגיעים לשיא הגובה שלכם, אתם לא הולכים להיות יותר גבוהים מזה אי פעם. אבל האיש הזה כשהיה בן 20 הוא התחיל לגבוה ולגבוה בקצב מטורף. תוך פחות מחמש שנים הוא היה בגובה של אדם ממוצע. הוא פשוט הפסיק להיות גמד. שזה דבר שלא קורה. אבל אז התברר שהג'יני ההוא שהוא פגש היה כנראה מהסוג המרושע, מהסוג של כף הקוף, אלה שמגשימים לך את המשאלה אבל באופן הכי גרוע אפשר, כי הוא לא הפסיק לגדול. הוא המשיך לגבוה בקצב של יותר מ-9 סנטימטר לשנה. בגיל 33 הוא היה בגובה של 2 מטר ו-18 סנטימטר. וזאת נהייתה בעיה כי הגוף שלו לא עמד בזה. אני חושב שזה גדילה בקצב שהוא היה יכול פשוט לראות את הרצפה מתרחקת ממנו. הוא התעוור בעין אחת, הוא בקושי היה מסוגל ללכת בכוחות עצמו, והוא לא הפסיק לגדול. ההסבר לזה הרשמי אמרנו זה שהיה לו גידול שבפני עצמו לא היה מסוכן, זאת אומרת זה לא היה סוג שהיה הורג אותו, אבל פשוט היה בדיוק על הנקודה במוח שמפרישה את הורמוני הגדילה וזה פשוט לא הפסיק. הוא עבר ניתוח כדי להוציא את הגידול הזה, ונגד כל הסיכויים הוא שרד את הניתוח הזה וזה באמת גרם לו להפסיק לגדול או לפחות להאט, אבל בשלב הזה הוא כבר לא היה מסוגל ללכת בכוחות עצמו. הוא נכנס לבית זקנים בגיל 30 ומשהו. בסופו של דבר הוא הגיע לגיל 51, שזה צריך להגיד הרבה יותר ממה שהרבה ענקים מגיעים אליו. הגובה שלו כשהוא מת היה 2 מטר ו-34 סנטימטר. והוא היה האדם היחיד שידוע עליו בהיסטוריה שהיה גם גמד וגם ענק. זאת הייתה התשובה, עורכת ומפיקה שלי נוי. הכתובת להגיש שאלות היא doronfishler.com/questions. נורא קשה להגיד את המילה הזאת. עדכונים על הרצאות שאני עורך אתם יכולים למצוא בעמוד הפייסבוק 'דורון פישלר נגד העולם'. אביב שם טוב, ייעוץ ותמיכה מורלית וסמנכ"ל תפעול. מנהלת דיגיטל שירז לזני קורצמן. יובל דרור, העורך הראשי. רני לוי, מטר 70 כזה, לא יודע. דני טימור, המנהל העסקי. בצוות הרשת גם הילה שמש, שלי גואטה וזלטה צ'בן. אני דורון פישלר. רשת עושים היסטוריה 34:31 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>האם גרגמל יהודי? (ש.ח.) [התשובה]</title>
        <link>https://mat-mo.github.io/podtext/episodes/htshvbh/hm-grgml-yhvdy-sh-kh-htshvbh.html</link>
        <guid>https://mat-mo.github.io/podtext/episodes/htshvbh/hm-grgml-yhvdy-sh-kh-htshvbh.html</guid>
        <pubDate>22 במאי 2023</pubDate>
        <description>Transcript for האם גרגמל יהודי? (ש.ח.) [התשובה] from התשובה</description>
        <content:encoded><![CDATA[
            דורון פישלר 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף. אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת 'מרכז מדעני העתיד'. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. קריינות 01:41 רשת עושים היסטוריה. דורון פישלר 01:56 היי, זה דורון, ואתם מאזינים לאחד מ'הפרקים האבודים' של התשובה. למי שלא מכיר, אלה פרקים ישנים של התשובה, כמה מהפרקים הראשונים פחות או יותר, שירדו מהאוויר או ממאגר הפודקאסטים של אפל או איך שהדברים האלה עובדים, ואנחנו מעלים אותם מחדש לאט לאט עם עדכונים איפה שצריך. הפרק הזה, הפרק על גרגמל, זה הפרק שאנשים ביקשו הכי הרבה. קרה לי כמה פעמים שאנשים יודעים שהיה את הפרק הזה אבל שאלו מה קורה איתו ומתי הוא עולה מחדש. אז התשובה היא - עכשיו. הנה הוא עולה מחדש. לא חושב שהיה הרבה מה לעדכן אותו. אני האזנתי לו שוב, הרבה פעמים כשאני שומע את הפרקים הישנים אני צועק על דורון של העבר 'יא טמבל, למה אתה לא אומר את זה?', אבל כאן הוא די בסדר דורון של העבר, לדעתי לפחות. לא הרגשתי שיש משהו שצריך לעדכן, אז אין עדכונים מיוחדים בפרק הזה. וזהו, אין לי עוד הרבה מה להוסיף על זה. יש בזמנו אנחנו עשינו את הקטע הזה שבתחילת הפרק אני עונה על שאלה קצרה מאוד שלא קשורה לשאר הפרק, אז אם אתם תשמעו אותי עוד מעט, כלומר את דורון של העבר, מדבר על תרנגולות וביצים וכאלה - זה לא קשור לגרגמל. הקטע על גרגמל יגיע מיד אחר כך. אוקיי? זה הכל. האזנה נעימה, כמו שאומרים בפודקאסטים. דורון פישלר 03:31 קיבלתי את השאלה מה בא קודם, הביצה או התרנגולת? וואי איזה שאלה קשה, כולם תמיד עושים וואי איזה שאלה קשה. לא, זאת לא שאלה קשה, זאת שאלה קלה מאוד. רבותיי, הביצים המוקדמות ביותר שידוע עליהן הן ביצים של דינוזאור שחי לפני כ-190 מיליון שנה. תרנגולות הן מין ביולוגי חדש יחסית שהופיע לראשונה לפני לא יותר מ-60 אלף שנה. הביצה באה קודם. זאת התשובה. אנחנו תכף נתחיל. דורון פישלר 03:58 היי אני דורון פישלר וזאת התשובה. יש טופס באתר של הפודקאסט הזה שבו אפשר לשלוח לי שאלות, ובן שלח לי לשם שאלה של שלוש מילים, אבל נפיצות. השאלה היא זאת: גרגמל באמת יהודי? דורון פישלר 04:19 לפני הרבה הרבה שנים בתוך יער עבות היה כפר נסתר שבו חיו יצורים כחולים קטנטנים. קראו להם דרדסים. למעשה זה לא באמת מדויק, במקור קראו להם שטרומפפים ובאנגלית קראו להם סמרפים, אבל בעברית תרגמו את השם שלהם לדרדסים. לא רחוק משם חי גרגמל, המכשף הנורא, הוא היה רשע. ובאמת קראו לו גרגמל, ככה קראו לו גם במקור. היער עדיין קיים ואם תקשיבו היטב אולי תצליחו לשמוע את צעקותיו של גרגמל. אם כי זה לא ממש סביר כי הרגע אמרנו שזה היה לפני הרבה הרבה שנים וגרגמל לא נראה כל כך צעיר כבר אז, אז רוב הסיכויים שהוא לא חי היום. ואם תהיו טובים אולי תצליחו לראות את הדרדסים. כאן השאלה היא למה הכוונה בטובים, כי המושג טוב ורע זה מושגים סובייקטיביים ונתונים להרבה פרשנות. מה זה בדיוק ערך הטוב שבו צריך לציית כדי להביא את הדרדסים לתוך הספקטרום הנראה? ואיך זה בדיוק עובד? העברתי זקנה את הכביש ואז פתאום אני רואה דרדס? או שזאת בכלל מין הבטחת בחירות, כלומר אם תהיו טובים אז נלך לקחת אתכם לראות את הדרדסים. בכל מקרה, את השטרומפפים, כלומר דרדסים, יצר צייר קומיקס בלגי שקראו לו פייר קוליפורד אבל הוא פרסם תחת השם פיו, כי גם אז אנשים השתמשו בשמות בדויים קליטים כאילו הם די-ג'ייז. דורון פישלר 06:02 הוא המציא ב-1958 את השטרומפפים, או יותר נכון הוא המציא את השם שלהם לפני שהוא המציא אותם. הסיפור שהוא סיפר על זה זה שהוא אכל עם חבר שלו והוא רצה לבקש ממנו את הזה, נו, המלח. אבל היה לו את אחד הקטעים המוזרים האלה שהמוח פתאום שוכח מילה. אתם מכירים את זה נכון? אז הוא אמר לו 'תעביר לי את השטרומפף'. אז חבר שלו אמר לו 'בבקשה קח את השטרומפף ותשטרומפף לך ואז תשטרומפף אותו חזרה'. ואז הם בילו את כל סוף השבוע בלהגיד אחד לשני שטרומפף על דברים. בא לך לצאת לאיזה שטרומפף? נה, עזוב אותך אני משטורמפף לגמרי עוד ממקודם. זה נשמע כמו סוף שבוע ממש ממש כיפי דרך אגב, זה באמת הקטעים הכי מגניבים. בארץ הרבה יותר מאוחר נבחר להם השם דרדסים שזה מין שילוב של דרדקים וננסים, ואפשר להשתמש בו באותה צורה, כלומר תדרדס לי איזה חומוס ואבא שלך מדרדס, שזה נחמד אבל פחות מצחיק משטרומפף לדעתי. הוא פחות שטרומפפי. דורון פישלר 07:01 איפה הייתי? אז השטרומפפים, דרדסים, התחילו בתור דמויות משנה בקומיקס אחר של פיו, אבל אנשים אהבו אותם ולכן הם קיבלו מהר מאוד קומיקס משל עצמם. ובמשך די הרבה שנים הם רצו בקומיקס בבלגיה והם הופיעו אפילו בסרטי קולנוע בבלגיה והם היו מאוד פופולריים בבלגיה. אף אחד בארץ לא שמע עליהם. בשנות השמונים הייתה סדרת הטלוויזיה. האנה-ברברה, אולפן האנימציה האמריקאי, הפיק סדרת טלוויזיה על פי הדרדסים וככה גם הקהל בארצות הברית ובדי הרבה מקומות אחרים בעולם שהסדרה הזאת יובאה אליהם הכיר אותם. והסדרה הזאת הוקרנה בין השאר בטלוויזיה בארץ. עכשיו צריך להבהיר שכשאיני אומר שזה הוקרן בטלוויזיה בארץ בשנות השמונים, זה אומר שהוקרנה בערוץ היחיד שהיה בטלוויזיה. לא הייתה אז אפשרות אחרת. זה לא שאתם אומרים כמו היום בא לי לראות משהו אז אני אפתח נטפליקס או כבלים ואבחר מה לראות מבין אלפי אפשרויות. לא, זה העידן של לפני הבחירה. היה ערוץ אחד בטלוויזיה. מה שהוקרן באותו רגע זה מה שראיתם. אז לכל דבר שהוקרן שם היה מאה אחוז רייטינג והדרדסים הוקרנו בטלוויזיה והיו פיצוץ. זה היה להיט ענק. הפופולריות של הדרדסים בארץ הייתה מטורפת. זאת הייתה גם אחת הפעמים הראשונות בארץ שתוכנית טלוויזיה קיבלה שיווק של ממש עם מרצנ'דייז והכל. כלומר היו תיקי דרדסים וצעצועי דרדסים ומצעי דרדסים ושוקו דרדסים וכל העסק הזה. היום זה די ברור שזה מגיע עם כל סדרה אבל אז זה לא היה ככה, אז זאת הייתה באמת אחת הפעמים הראשונות שישראלים הכירו את זה. ועד היום הדרדסים פופולריים בארץ יותר מבכל מקום אחר. הם מוכרים בכל העולם אבל בארץ יותר. ואת זה אני אומר באופן בדוק ומדוד. איך אני יודע את זה? כי הרבה שנים אחר כך כשצאו סרטי הקולנוע של הדרדסים הם הצליחו בארץ ביחס לגודל האוכלוסייה יותר מבכל מקום אחר בעולם. סרט הדרדסים הראשון היה שובר קופות הכי גדול של אותה שנה בארץ, יותר מהארי פוטר, יותר ממהיר ועצבני, יותר מהכל. זה לא היה ככה בשום מקום אחר בעולם כולל בבלגיה איפה שהמציאו אותם. וצריך גם לציין שאלה סרטים ממש ממש גרועים, אלה סרטי פח אשפה, כן? אלה שהבדיחות בהם זה שדרדס נופל לאסלה, גיחי. וזה לא שהסדרה המקורית הייתה מבחר יצירותיו של טולסטוי בהקראה דקאנטר, כן? אבל לא על הומור כזה היא הייתה בנויה. בכל מקרה, ישראלים, וזה בדוק, מאוד אוהבים את הדרדסים. דורון פישלר 09:59 אבל יש צל כבד שמעיב על האהבה הזאת, העניין של האנטישמיות. אתם שמעתם את הסיפורים האלה נכון? אני חושב שרוב האנשים בארץ שמעו על זה. זה לא עניין חדש. אצלי בבית הספר ילדים סיפרו את זה אחד לשני, היום בפייסבוק אנשים מספרים את זה. זאת שמועה מאוד ידועה. הרעיון שהדרדסים היא בעצם סדרה אנטישמית. למה? בעיקר כי גרגמל המכשף הנורא, הוא היה רשע וכל זה... גרגמל הוא יהודי. הוא מעוצב בתור קריקטורה אנטישמית של יהודי ולכן הדרדסים בעצם מחנכת ילדים לשנוא יהודים. ולאורך השנים הרעיון הזה נהיה יותר ויותר מורכב, נוספו לו עוד כל מיני דברים. זאת שמועה או תיאוריה מאוד נפוצה כמו שאמרתי. אני לא יודע איפה היא הופיעה בפעם הראשונה, אבל כשאני אספר לכם פשוט שיש אנשים שאומרים ככה זה לא נשמע כל כך אמין, אני צריך איזה מקור, איזה טקסט לצטט. אז מצאתי את הטקסט הזה. זה מאמר מלומד שפורסם בפורום FXP. מי שכתב את זה לא המציא את זה, כן? זה לא המקור, זאת פשוט דוגמה מרוכזת של התיאוריה הזאת. וזה הולך ככה. הכותרת היא: הדרדסים - נאצים? דורון פישלר 11:27 בין אם גדלנו עליהם בשנות ה-90 או לא, כמעט כולם מכירים את הדרדסים, היצורים החמודים והזעירים בצבעם הכחול וכובעם הלבן. אבל בן אדם גדול ממדים הנקרא גרגמל מאיים לחטוף את הדרדסים ולהפר את השקט והשלווה. אך מה אם אותו רשע לכאורה הוא בעצם יהודי כמוני וכמוך? הסיבות: אחת - גרגמל, אותו בן אדם אשר מנסה לחטוף את הדרדסים הוא מכוער, בעל אף גדול, מוזנח ושיער שחור. כולם סטריאוטיפים נאציים על היהודים. שתיים - למה בעצם גרגמל רוצה לחטוף את הדרדסים? לפי מתכון שנמצא בספר מיוחד שאותו אפשר להשוות גם אל התנ"ך. נכתב כי ניתן להפוך את הדרדסים לזהב. זוהי בעצם סיבה כפולה, גם הקשר לתנ"ך וגם חמדנותם של היהודים, גם היא סטריאוטיפ ידוע על היהובים. שלוש - לגרגמל חיית מחמד, חתול, הנקרא בגרסה העברית חתחתול, אך בגרסה המקורית של הדרדסים נקרא חתחתול עזראל. שם יהודי מובהק. ארבע - בתחילת הסדרה, דרדסית אשר נוצרה על ידי גרגמל כדי לפתות את הדרדסים הייתה מרושעת, צבע שיערה היה שחור. לאחר כמה פרקים דרדסבא שליט הדרדסים שינה אותה לטובה בדרך זו או אחרת וצבע שיערה שונה לבלונדיני, אשר נחשב לצבע ארי לעומת השחור אשר נחשב ליהודי. חמש - רוב תושבי הדרדסים לובשים מצנפות לבנות אשר דומות מאוד לכובעם של הקו-קלוקס-קלאן אשר דוגל בעליונות הגזע הלבן ואנטישמיות. אלו הן חמש סיבות שלדעתי הופכות את הדרדסים מסדרה ידידותית לילדים ונערצת לאנטישמית ובעלת ערכים מתאימים. יום טוב לכולם. I rest my case. דורון פישלר 13:36 וכמובן אחרי שמישהו כותב I rest my case אי אפשר להתווכח איתו יותר. ובכל זאת אני הולך להתייחס לזה קצת. בואו נדבר על כל הטיעונים האלה אחד אחרי השני. נתחיל מהחתול. לגרגמל יש חתול ובעברית קוראים לו חתחתול. במקור קוראים לחתול עזראל. וזה נכון שעזראל הוא שם מהתנ"ך, כן? הוא מוזכר בתנ"ך כמה אנשים בשם עזראל. אתם יודעים אגב שלא רק יהודים קוראים את התנ"ך, כן? גם נוצרים וגם מוסלמים קוראים את התנ"ך. ולפי המסורת הנוצרית עזראל הוא השם של מלאך המוות, שזה שם הגיוני לחתול מרושע. זה לא מגיע מהמסורת היהודית, זה מהמסורת הנוצרית. גרגמל דרך אגב זה לא שם מהתנ"ך למרות שזה קצת נשמע ככה, כאילו גר-גם-אל, גר עמנו גם אל, אבל זה לא, זה לא שם שהופיע בתנ"ך. ההמשך - למה גרגמל רוצה לחטוף את הדרדסים? האמת שהסדרה לא עקבית בזה כי לפעמים הוא רוצה לאכול אותם, לפעמים הוא רוצה להפוך אותם לזהב. בקומיקס דרך אגב הוא ניסה ליצור את אבן החכמים, אותה אחת מהארי פוטר, ואחד המצרכים היה דרדס. והיא הופכת דברים לזהב. אבל לצורך העניין נגיד שהוא רוצה להפוך אותם לזהב בגלל משהו שהוא קורא בספר אחד. ואת הספר הזה אפשר להשוות לתנ"ך. עכשיו הנה העניין, אפשר גם לא. זה ספר כשפים, אין שום דבר בסדרה שאומר שהספר של גרגמל שאומר איך להפוך דרדסים לזהב הוא התנ"ך. אפילו אם אתם משום מה מחליטים שזה ספר דתי, עדיין אין סיבה מיוחדת לחשוב שזה התנ"ך. זה יכול להיות התנ"ך, זה יכול להיות הברית החדשה, זה יכול להיות הקוראן וזה יכול להיות חמישים גוונים של אפור ואז לכו תדעו מה הוא רוצה לעשות לדרדסים. זה שיש בסדרה ספר זה לא הופך אותה לאנטישמית. אוקיי הלאה, הדרדסים חובשים מצנפות לבנות כמו הקו-קלוקס-קלאן שחובשים מצנפות לבנות. זה נכון. אתם יודעים מי עוד חובש מצנפות לבנות? טבחים. מכאן נובע שכל הטבחים אנטישמיים. או זה או שמותר לחבוש כובע לבן ולא כל מי ששם על הראש משהו בצבע לבן הוא אנטישמי. המצנפות של הדרדסים לא דומות לאלה של הקו-קלוקס-קלאן, הן לא מחודדות, הן רק באותו צבע לבן. יש עוד דברים לבנים בעולם. אבל כל אלה הם שוליים, לדעתי אלה פרטים שמישהו ליקט בכוונה כדי לנסות לשכנע בתיאוריה המרכזית. הסיפור מתחיל מגרגמל בעצמו. גרגמל כמו שנאמר במאמר הוא אדם מכוער, מרושע, חמדן ועם אף ארוך. וזה נכון שכל אלה הם דברים שהנאצים ועוזריהם ובאופן כללי אנשים שלא אוהבים יהודים אמרו על היהודים. מכוערים, מרושעים, חמדנים ועם אף ארוך. דמיון מצמרר. אבל מכוער, מרושע וחמדן זה לא ממש תיאור ייחודי לאנטישמים, זה פשוט תיאור של איש רע. אף פעם לא הייתה שום קבוצה של אנשים שלא אהבה קבוצה אחרת של אנשים שלא אמרה עליה שהם מכוערים ומרושעים וחמדנים. אף אחד לא אומר 'האנשים האלה, האויבים שלנו, הם כאלה יפים ונדיבים ונחמדים, איך אני שונא אותם'. לא, אנשים רעים מתוארים כמכוערים, מרושעים וחמדנים וגרגמל הוא איש רע בסדרה מצוירת, זאת הגדרת התפקיד שלו. אז כל התכונות הרעות האלה הן לא יהודיות במיוחד. נשאר האף. דורון פישלר 17:12 עכשיו זה נכון שלגרגמל יש אף ארוך, כלומר בסטנדרטים של בני אדם אמיתיים, כן? לא ממש בסטנדרטים של דמויות מצוירות. האף שלו יותר קצר משל פינוקיו אפילו כשהוא אומר אמת. פינוקיו היה יהודי? צריך לבדוק את זה. בכל מקרה, אם אתם מכירים את הקריקטורות האנטישמיות, במיוחד אלה שהתפרסמו בעיתונים גרמניים בשנות השלושים, אתם יודעים איך הם ציירו יהודים. ליהודי בקריקטורות האלה הייתה צורה מאוד ברורה. הוא היה שמן, כי הוא כמובן לקח את כל האוכל מהארים הטהורים והתמימים, הוא עשיר, הוא לבוש יפה, יש לו שפתיים עבות ועיניים בולטות ויש לו אף ארוך. אבל לא סתם אף ארוך, יש לו אף יהודי, שזה אף נשרי כזה, עקום, שיורד מעל הפה, מתעקל. מהצד הוא נראה קצת כמו מין ספרת שש וזה מאוד מאוד ברור איך אמור להיראות אף יהודי לפי הסטריאוטיפ הנאצי. יש ספר ילדים נאצי שבו מתואר שיעור בבית ספר איך לזהות יהודי. האנס הקטן נקרא אל הלוח בבית הספר ומצייר את הסימנים המזהים של יהודי שזה מגן דוד, פנים נפוחות ואף בצורת שש, אף יהודי. עכשיו לגרגמל יש אף ארוך, זה נכון, אבל הוא לא אף יהודי. הוא פשוט לא. מצטער, זה לא דומה. האף שלו הוא ארוך וישר קדימה. האנס הנאצי הקטן מספר הילדים לא היה מזהה את גרגמל כיהודי כי האף שלו פשוט לא כזה. אם אני הייתי מנסה להתקבל להיות צייר קריקטורות בעיתון אנטישמי והייתי שולח תמונה של גרגמל היו זורקים אותי מכל המדרגות כי היו אומרים לי 'ככה לא נראה יהודי, מי לימד אותך להיות אנטישמי תגיד לי? איפה השפתיים הבולטות? איפה העיניים הבולטות? למה אין לו פאות או זקן או שטריימל או מגן דוד או כל דבר אחר שיסמן אותו בתור יהודי? למה הוא רזה? היהודי הסטריאוטיפי הוא שמן והוא לובש בגדים יקרים כי הוא מניאק שגונב מכולם את הכסף. זה לא יהודי'. אנשים שחושבים שגרגמל הוא קריקטורה אנטישמית לא מבינים באנטישמיות. דורון פישלר 19:24 אוקיי אז אם גרגמל לא יהודי למה יש לו אף ארוך? פשוט כי הוא מכשף. תחשבו על הסטריאוטיפ של מכשפה רעה. לא סברינה, לא הרמיוני, לא מכשפות מודרניות, אלא המכשפה הרעה הקלאסית. איך היא נראית? היא זקנה, רזה, היא לובשת שחור, יש לה חתול ויש לה אף ארוך. זה לא כי היא יהודייה, זה כי היא מכשפה. גרגמל הוא מכשף, הוא לא יהודי. אגב יש עוד טענה בקשר לגרגמל שאמורה להוכיח את הקשר היהודי שלו, שזה שיש לו חנוכייה בבית. באחד הפרקים רואים חנוכייה אצלו באיזשהו מקום. אני לא ראיתי את זה. האמת שאני גם לא פגשתי אף פעם מישהו שטוען שהוא ראה את זה, כולם שמעו על זה שיש את החנוכייה הזאת באיזשהו מקום, שמעו מחבר שלהם מוטי שראה אותה או שאח שלהם ראה אותה. אף אחד לא ראה אותה בעצמו. עכשיו אני לא ראיתי את כל הפרקים של הדרדסים, ראיתי מספר מביך שלהם אבל לא ראיתי את כולם, ואם יש פרק של הדרדסים שבו גרגמל מדליק חנוכייה אני לא ראיתי אותו. אני נוטה לחשוב שאם היה דבר כזה אז היו תמונות של זה באינטרנט, אבל לא, לא מצאתי שום דבר כזה, יש רק הרבה סיפורים על זה שחבר שלי מוטי ראה את זה. אז לא, אני לא מאמין שהחנוכייה הזאת באמת קיימת. ולא, הדרדסים הם לא נאצים וגרגמל הוא לא יהודי. דורון פישלר 21:12 אבל קשה לשכנע אנשים בזה, כי ברגע שאנשים מאמינים במשהו, נגיד שהדרדסים אנטישמיים, אז כל דבר ייראה להם כמו עדות לזה. אם יש בסדרה ספר - זה התנ"ך. אם יש כוכב - זה מגן דוד. יש כובע לבן - זה ה-KKK. אלה פרטים זעירים שלא קשורים לשום דבר ובסדרה יש המון המון פרטים אחרים שהתיאוריה הזאת לא מתייחסת אליהם בכלל. כשאתם לוקחים מתוך ים של נתונים רק את אלה שמתאימים לכם ומחברים אותם בקו, אפשר לצייר ככה כל תמונה שתרצו. וככה עובדות תיאוריות קונספירציה. במקרה הזה לקחת סדרת טלוויזיה תמימה, גם אם טיפה דבילית, ולהפוך אותה לאפלה. דורון פישלר 21:58 אבל זה מעלה שאלה אחרת - למה חושבים שגרגמל יהודי? מאיפה זה בא? למה השמועה הזאת כל כך נפוצה? אם גדלתם בארצות הברית וראיתם את הדרדסים, אז שם אתם לא תשמעו הרבה על גרגמל היהודי, אבל יש סיכוי טוב שהייתם שומעים שם תיאוריה אחרת על הדרדסים - שהדרדסים הם בעצם קומוניסטים. למה? ובכן, דרדסבא המנהיג של הדרדסים לובש אדום. וזהו פחות או יותר, שם התיאוריה נגמרת. אדום, קומוניסטי, זה הכל. זה באמת לא מבוסס על הרבה. לאורך הזמן כן פיתחו אותה והוסיפו לה כל מיני דברים, למשל שהדרדסים כמו קומוניסטים חיים בקומונה והם לא משתמשים בכסף. זה נכון, אבל הם דמויות מצוירות בעולם פנטזיה בסדרה לילדים קטנים, הרבה מהם לא מתעסקות בכסף. אני לא ראיתי את הטלטאביז משלמים משכנתא על המנהרה שלהם אף פעם. אומרים גם שדרדסבא לא סתם לובש אדום אלא דומה לקרל מרקס. וכן, לשניהם היה זקן לבן. אבל הכי חשוב השם של הדרדסים, המילה באנגלית לדרדס זה Smurf, S-M-U-R-F. וזה בעצם התברר ראשי תיבות של Socialist Men Under Red Father - גברים סוציאליסטים תחת אב אדום. ואיך אתם מסבירים את זה? שהשם הזה מסתדר בדיוק עם ראשי התיבות אלה? צירוף מקרים? ברור שכן. בחייכם, להמציא ראשי תיבות זה ממש ממש קל, באמת שלא קשה לקחת כל דבר ולעשות ממנו ראשי תיבות מפחידים. ידעתם למשל שקטיקטים זה בעצם ראשי תיבות של קואליציית טבעונית קוריאנית טוטליטרית יותר מהיטלר? אז לא, העניין עם הקומוניזם הוא קלוש בדיוק כמו הקטע האנטישמי. אבל הסדרה הזאת הייתה בשנות השמונים. בשנות השמונים הייתה המלחמה הקרה. באמריקה פחדו מקומוניסטים. בארץ מפחדים מאנטישמיים. איכשהו כל אחד מצא בסדרה את מה שמפחיד אותו. למה? כי אנשים אוהבים לספר סיפורים מפחידים. שמועות ואגדות אורבניות הם תמיד סיפורים מפחידים. אף אחד לא מספר סיפורים על כך שבקצה היער בבקתה מבודדת גר איש מאוד נחמד שעוזר לילדים בשיעורי הבית וזהו. כאן נגמר הסיפור כי אף אחד לא יעביר את הסיפור הזה, זה לא מעניין. אין שמועות על זה שאם משמיעים תקליטים אחורה אז שומעים מסרים שתומכים באיכות הסביבה: 'שימו את הבקבוקים במיחזור'. או שיש תמונה של ילדה יפנית שאם קיבלתם אותה באינטרנט זה אומר שבתוך שבוע מהיום אתם תאכלו שוקולד. זה לא עובד, אף אחד לא יספר סיפורים כאלה, זה לא מעניין. מה שמספרים זה סיפורים מפחידים. פחד זה דבר שעובד וליצור קשר בין משהו סופר תמים כמו סרטים מצוירים לבין דבר אפל ומכוער זה הכי מעניין. ולכן יש את כל הסיפורים אלה שגרגמל הוא יהודי וואלט דיסני היה אנטישמי ויש מסרים סמויים במלך האריות ולמומינים יש פרק מצונזר סודי שגורם לאנשים להתאבד. יש מיליון שמועות כאלה ולא, זה לא באמת עובד ככה. אם מישהו משום מה היה רוצה להכניס מסרים נאציים לדרדסים הוא היה מכניס מסרים נאציים לדרדסים, הוא לא היה מחביא אותם באופן כזה שצריך להכפיל את הצבע הכובע של דמות אחת באורך האף של דמות אחרת כדי להבין מה הוא רוצה בכלל. ברוב הגדול של המקרים השמועות האלה לא באמת קשורות לשום מציאות. דורון פישלר 26:11 אבל יש נושא אחד שדילגתי עליו אם שמתם לב - הסיפור של דרדסית. כי מה שכבוד המלומד כתב בהודעה היה נכון. דרדסית התחילה בתור שתולה של גרגמל. בפרק הראשון אי פעם של הדרדסים גרגמל יוצר את דרדסית כדי שהיא תהיה שתולה שלו, מרגלת שלו בכפר הדרדסים. ולדרדסית אז יש שיער שחור והיא מרושעת. אבל עד סוף הפרק היא מחליטה להפסיק להיות מרושעת ואז דרדסבא עושה קסם והיא הופכת מרעה לטובה וגם השיער שלה הופך משחור לבלונדיני. ואז היא נשארת בכפר הדרדסים לנצח. לפני זה לא היו דרדסיות בכלל, מה שמעלה את השאלה איך הם התרבו קודם, אבל זה עניין אחר. עכשיו אם אתם אומרים לי שיש פה משהו שאם לא אנטישמי אז לפחות קצת גזעני או לכל היותר תומך באידיאל היופי המערבי בזה שכשמישהי הופכת מרעה לטובה היא הופכת גם משחורה לבלונדינית - אז הייתי אומר וואלה נכון, כן, זה די נכון. הרעיון שמעבר מרע לטוב הולך ביחד עם מעבר משחור לבלונדיני זה די גזעני. זה די כאילו הרעיון שבלונדיניים הם פשוט אנשים קצת יותר טובים. אבל הנה העניין, אני לא חושב שזה נעשה בכוונה. אני לא חושב שפיו ניסה בכוונה להחדיר מסר גזעני אלא פשוט הוא חי בעולם שהוא כולו טיפ טיפה גזעני וזה נראה לו פשוט טבעי לעשות את השינוי הזה בצורה כזאת. יש עוד דברים בסדרה שאפשר לראות אותם בתור לא מאוד נחמדים. כל הרעיון של דרדסית שהיא דרדסית בודדת. לכל אחד מהדרדסים יש ייחוד. יש אחד גנדרן ואחד חזק ואחד חכם ואחד מנהיג, ויש אחת שהיא אישה. הייחוד שלה זה שהיא אישה. כי להיות אישה זה הרי תכונה מיוחדת, את לא יכולה להיות חכמה או מנהיגה או חרוצה כי את אישה, את צריכה להיות עסוקה בזה. זה לא שחמישים אחוז מהאנשים בעולם הם כאלה. זה מסר די דפוק. אז כן, זה לגמרי לגיטימי להסתכל על כל דבר כולל סדרות לילדים ולראות מה זה בעצם אומר על הדעות הקדומות של האנשים שיצרו אותם והתקופה שבה הם נוצרו. כן. אבל זאת לא קונספירציה. זה לא משהו שנוצר במיוחד בשביל להחביא מסרים כדי להחדיר נאציזם לילדים. דורון פישלר 28:51 אז מאיפה התחלנו? מה הייתה השאלה? האם גרגמל יהודי? לא. גרגמל הוא לא יהודי. למומינים אין פרק סודי מצונזר. המיניונים הם לא נאצים. במלך האריות אין מסרים סודיים על סקס. פול מקרטני לא מת. האלבום של הפינק פלויד לא נועד להסתנכרן עם הקוסם מארץ עוץ. אבל זה מגניב להעלות תיאוריות כאלה בכל מקרה. זאת התשובה. דורון פישלר 29:31 אבל בזמן שחיפשתי את התשובה הזאת מצאתי משהו אחר, עוד פרק אפל בלתי נתפס בעברם של הדרדסים שהרבה פחות ידוע והרבה יותר מפתיע. אספר לכם על זה אחרי הפרסומת. דורון פישלר 29:45 היי אני עדיין דורון ואני עדיין מדבר על דרדסים. את הסיפור של גרגמל האנטישמי את זה כולם מכירים, אבל יש סיפור הרבה פחות מוכר ולדעתי יותר מעניין שקשור לדרדסים שאשכרה קרה להם. הסיפור של הדרדסים השחורים. הדרדסים השחורים היה אחד הסיפורים הראשונים של הדרדסים שפורסמו בכלל, זה פורסם בקומיקס של הדרדסים ב-1959 ויותר מאוחר זה גם עובד לפרק של הסדרה. הסיפור של הפרק הזה הוא ככה: הדרדסים עוסקים בענייניהם עד שמגיע איזשהו סוג של יתוש או זבוב שחור ועוקץ אחד מהם. ומהרגע שהוא נעקץ הדרדס הזה משנה צבע, הוא הופך לשחור והוא גם משנה אופי לגמרי. הוא הופך למין מרושע וחסר מוח שרק קופץ כל הזמן ואומר רק מילה אחת, בעברית זה היה 'ניאם ניאם ניאם', והוא מנסה לנשוך דרדסים אחרים. ומהרגע שהוא נושך דרדס אחר בזנב, אז גם הדרדס האחר הופך לשחור וחסר מוח ומנסה לנשוך וככה המגפה הזאת מתפשטת. עכשיו דרדסבא מנסה למצוא פתרון, מנסה למצוא ריפוי לזה והוא מוצא עלים של איזשהו צמח שכשהוא טוחן אותם לאבקה זה הופך לדבר שמחזיר דרדסים שחורים בחזרה לכחולים. ואז נהיית מלחמה בין הדרדסים הכחולים לדרדסים השחורים והשחורים מנצחים. בשלב כלשהו כל הדרדסים הופכים לשחורים חוץ מדרדסבא, הוא האחרון שנשאר וגם הוא ננשך בזנב והופך לשחור. אבל ברגע האחרון הצנצנת עם האבקה נופלת לתוך האש ויש פיצוץ גדול וענן גדול של האבקה הזאת וכל הדרדסים הופכים בחזרה לכחולים וסוף שמח. דורון פישלר 31:52 עכשיו כמה עניינים בקשר לפרק הזה. קודם כל זה די אפל בשביל דרדסים, ולא רק מבחינת הצבע. כשתיגרמו את הסיפור הזה לאנגלית וכשהפכו אותו לפרק בסדרה אז דבר ראשון שינו את הצבע של הדרדסים הרעים משחור לסגול. עכשיו הדרדסים הרעים הם סגולים משום שכבר דיברנו על זה שאנחנו יכולים להסתבך עם גזענות ולהגיד שכל הרעים הם שחורים, זה סיפור שאנחנו ממש ממש לא רוצים להיכנס אליו. דרך אגב יש עוד דבר שמצונזר בסדרה, כל פעם שדרדס אחד נושך דרדס אחד אחר בזנב אף פעם לא ממש רואים אותו נושך, זאת אומרת רואים אותו מתקרב אליו ואז רואים את השני אומר 'איי נשכו אותי' אבל אף פעם לא ממש רואים את הנשיכה. זה דבר מוזר לצנזר, יכול להיות בגלל שהם פחדו שייקחו תמונות בודדות של דרדס נושך דרדס אחר בזנב וכשמוציאים את זה מההקשר אולי זה נראה כמו משהו אחר ולא רצו שייעשו את זה. בכל אופן גם העסק הזה צונזר. דורון פישלר 33:01 אבל מה שיותר מעניין, הסיפור הזה אם אתם כבר ראיתם יותר דברים מדרדסים ואתם מנוסים בסוגים אחרים של סרטים אז הסיפור מאוד מוכר - זה פשוט סיפור זומבים. זה אפוקליפסת זומבים בגרסת הדרדסים. כלומר מישהו אחד נושך אחד אחר וכל מי שננשך הופך לחסר מוח שמנסה לנשוך. זה זומבים. עכשיו הזומבים, מה שנחשב לסרט שהמציא את הזומבים הוא 'ליל המתים החיים' של ג'ורג' רומרו שיצא בשנת 1968. מה שמעניין זה שהקומיקס המקורי של הדרדסים השחורים יצא תשע שנים קודם. זה היה סיפור זומבים לפני שהיו זומבים. יכול להיות שהדרדסים הם הזומבים המקוריים? כלומר שג'ורג' רומרו הכיר את הסיפור הזה ולקח מהם השראה? על פניו נשמע לא סביר כי רומרו היה אמריקאי והדרדסים לא היו מאוד מוכרים באמריקה באותו זמן. אבל לכו תדעו, זה נשמע מאוד דומה. יכול להיות שהוא באופן מודע או לא מודע לקח השראה מהסיפור הזה. כלומר אם ליל המתים החיים הוא הזומבי הראשון או הדרדס השחור הראשון, אז הפרק הזה של הדרדסים הוא הזבוב שעקץ אותו. בעצם כל עניין הזומבים התחיל בדרדסים. האם זה נכון? אני לא בטוח, אבל זה שווה איזה תיאוריה, שווה לפחות לכתוב על זה הודעה ב-FXP. דורון פישלר 34:31 זה היה הפרק של התשובה. העיסוק הזה בתיאוריות קונספירציה לסרטים מצוירים זה לא חדש לי האמת, יש לי הרצאה שלמה שעוסקת בנושא הזה וגם בפרק הסודי של המומינים ועוד כל מיני תיאוריות כאלה. כדי להתעדכן בהרצאות שלי אתם יכולים להיכנס לעמוד הפייסבוק 'דורון פישלר נגד העולם'. את הפרק הזה ערך במקור דור קומט, עורכת העדכון שלי נובי, אביב שם טוב ייעוץ ותמיכה מורלית, יובל דרור העורך הראשי, רן לוי עורך מיתולוגי, דני תימור המנהל העסקי. בצוות התוכנית גם הילה שמש ושלי גואטה. לי קוראים דורון פישלר, ביי. קריינות 35:33 לפודקאסטים נוספים ולהצטרפות לרשימת התפוצה של התוכנית בקרו באתר הבית של רשת עושים היסטוריה בכתובת ranlevi.com. ranlevi.com. או הורידו את אפליקציית רשת עושים היסטוריה שבחנות האפליקציות של אנדרואיד.
        ]]></content:encoded>
    </item>
    
    <item>
        <title>מי ינצח: האנושות או הנמלים? [התשובה]</title>
        <link>https://mat-mo.github.io/podtext/episodes/htshvbh/my-yntskh-hnvshvt-v-hnmlym-htshvbh.html</link>
        <guid>https://mat-mo.github.io/podtext/episodes/htshvbh/my-yntskh-hnvshvt-v-hnmlym-htshvbh.html</guid>
        <pubDate>5 ביוני 2023</pubDate>
        <description>Transcript for מי ינצח: האנושות או הנמלים? [התשובה] from התשובה</description>
        <content:encoded><![CDATA[
            קריין 00:00 בכיתה י' א', יעל גילתה כוכב לכת חדש. אמיתי, כוכב לכת שלא היה מוכר עד אז סביב שמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית ספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד, שם יומרני, אני יודע, אבל צריך למכור את זה גם להורים שלכם. מה שזה אומר, זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עיושיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:53 היי, אני דורון פישלר, זאת התשובה. והנה כמה שאלות שקיבלתי על נמלים. דנה שאלה כמה נמלים יש בעולם? אוקיי, אז ספרתי, ולפחות שש. כלומר, התחלתי לספור אבל השתעממתי והפסקתי. זאת שאלה לא קלה כי יש הרבה נמלים. מצאתי כל מיני הערכות מאוד שונות לגבי מספר הנמלים. כולם מסכימים שיש הרבה, אבל כמה בדיוק זה מאוד קשה לדעת. המחקר הכי עדכני שראיתי הגיע למסקנה שמספר הנמלים בעולם הוא באזור של 20 קוואדריליון. כלומר, 20 מיליון מיליארדים, כלומר 2 ו-16 אפסים אחריו. איתן שאל מה יש יותר, נמלים או בני אדם? נמלים. הרבה, הרבה, הרבה יותר נמלים. יש רק 8 מיליארד בני אדם. אם לוקחים את המספר מהשאלה הקודמת ומבצעים חילוק, יוצא שיש בערך 2.5 מיליון נמלים לכל בנאדם שיש בעולם. מעיין, אחות של יאיר, שאלה מה יש יותר, כוכבים בגלקסיה או נמלים על כדור הארץ? נמלים. יש יותר נמלים. יש ממש ממש הרבה נמלים. תפארת ודרור שאלו מה כבד יותר, כל הנמלים בעולם או כל האנשים בעולם? טוב, נו, אם אנחנו לוקחים משקל ממוצע של 4 מיליגרם לנמלה, זה אומר שכל הנמלים בעולם שוקלות בערך 80 מיליון טון. זה הרבה, אבל זה פחות מהמשקל של כל האנשים בעולם, כי כל בני האדם ביחד שוקלים בערך פי שש או שבע מזה, כי יש הרבה מאוד נמלים אבל במקרה שלא שמתם לב הן ממש ממש קטנות. גיא שאל האם כל הנמלים בעולם יכולות להרים את העץ הכי גדול בעולם? בואו נראה. העץ הכי גדול בעולם הוא עץ סקויה בשם ג'נרל שרמן. הגובה שלו הוא בערך 83 מטר והוא שוקל בערך 2 מיליון קילוגרם. מה שאומר שאם נחלק אותו לחתיכות קטנות קטנות קטנות ונחלק בין כל הנמלים, לכל גרם אחד של עץ יהיו בערך מיליון נמלים. כן, הן יכולות להרים אותו, מאוד בקלות. יואב הפלטיפוס שאל אם כל הנמלים בעולם יקפצו באותו זמן בנאורו, מה יקרה? אתה מתחכם יואב. מישהו או מישהי בשם ASCA, אני לא יודע מה זה אומר, שאלו אם כל הנמלים יכריזו על מלחמה בבני האדם, מי ינצח? הממ... טוב זה מעניין, כי יש הרבה נמלים, ממש ממש הרבה, אבל בני אדם הם יותר גדולים ושוקלים יותר ויותר חכמים. זה מעניין העסק הזה. האמת שצריך לברר מה יקרה. טוב, אני לצורך העניין צריך לדבר עם נמלים, אבל אני לא יכול. אז במקום זה דיברתי עם פרופסור עופר פיינרמן מהמחלקה לפיזיקה של מערכות מורכבות במכון ויצמן, שחוקר נמלים וחוקר מערכות מורכבות בפיזיקה באמצעות נמלים. יש לו מעבדה לנמלים במחלקה לפיזיקה במכון ויצמן, שזה מדהים בתור התחלה. והוא פירסם הרבה מאוד מחקרים על התנהגות של נמלים, אז הוא נראה כמו האיש הנכון ושאלתי אותו. היו לו כמה רעיונות בעניין, גם לי היו כמה רעיונות בעניין, אז יש לנו מסקנות. ביום שבו הנמלים יתקפו את האנשים, איך תראה המלחמה הזאת ומי ינצח? זאת השאלה. תכף תבוא התשובה. מערכון 05:24 כבוד הנשיא, אנחנו תחת מתקפה. מי אלה הפעם? הצפון קוריאנים? הסינים? הטג'יקיסטנים? זה הטג'יקיסטנים, נכון? אף פעם לא סמכתי עליהם. כבוד הנשיא, אלו הנמלים. ירחם האלוהים על כולנו. מלחמת הנמלים. בקרוב. בקולנוע. או משהו כמו חודש אחר כך בסטרימינג אז אף אחד לא טורח ללכת לקולנוע ממילא. דורון פישלר 05:58 נמלים קיימות בעולם הרבה יותר זמן מאיתנו. הן קיימות כבר 140 מיליון שנה. הן נפוצות הרבה יותר מבני אדם, הן קיימות כמעט בכל יבשת בעולם חוץ מאנטארקטיקה. כל מה שקשור לאבולוציה, ברור שהשיטה הנמלית עובדת. נמלים זה דבר שקיים ועובד. בני אדם עדיין לא כזה ברור. זה רק ניסוי שנמצא בשלבים הראשונים שלו ולא כל כך ברור לאן זה ילך, ואולי עוד הטבע יחליט שאנחנו לא שווים את המאמץ ויבטל את כל העסק. אבל מה יקרה אם יום אחד הנמלים יכריזו מלחמה על המין האנושי? למה? נקמה בתור התחלה אני מניח, ראיתם? אתם דרכתם על נמלים נכון? אז יש להן סיבות טובות להיות נגדכם. עכשיו שאלה ראשונה, מה זה אומר בכלל שהנמלים תקפו? מועצת הנמלים ישבה ודנה וקיבלה החלטה? איך נמלים יכולות להחליט משהו בכלל? נמלה, כל נמלה בנפרד, היא לא חכמה במיוחד. למרות שהן בטח יותר חכמות ממה שנראה לכם. לנמלים יש מוח. לא גדול במיוחד אבל הוא שם. יש דברים שהן בהחלט יודעות לעשות. הן מדברות אחת עם השנייה, סוג של, כלומר לא באמצעות קול אלא באמצעות ריחות, אבל יש להן מין שפה עם יותר מ-100 אותיות שונות כדי להעביר מסרים אחת לשנייה. הן יכולות לקבל החלטות לגבי איזה זרעים לאסוף ואיזה לא, כאלה דברים. מה שכן, אין להן הרבה גמישות במה שהן יכולות ללמוד. כלומר קשה לאלף נמלה לעשות משהו חדש. הידע של נמלה זה פחות או יותר מה שהיא נולדה איתו, כלומר בקעה איתו, מההתחלה. אבל למרות שנמלה בודדת היא לא גאון, נמלים עושות דברים מדהימים. כשמסתכלים על קן של נמלים, זה מבנה ארכיטקטוני ענק ומאוד מורכב שנבנה עם מחשבה מאחוריו. זה לא סתם חור באדמה, זאת עיר. זאת עיר שיש בה בתי ילדים וחוות לגידול פטריות ומזבלות לריקון זבל ומערכת למניעת הצפה ומיזוג אוויר. יש להן מערכת אוורור כדי לשמור על הטמפרטורה. נמלים יודעות להילחם כשצריך ובאסטרטגיות שנראות כאילו הן מתוכננות מראש, כלומר להקים ביצורים, לחסום את היריב, לשלוח מחבלים מתאבדים לפעמים. מי תכנן את זה? איזו נמלה ישבה ותכננה את תוכנית הקרב? אז זהו, שאף אחת מהן. אף נמלה לא באמת יודעת איך לבנות קן, ואף אחת מהן גם לא מתכננת את האסטרטגיה לקרב. גם המלכה לא יודעת. זו לא היא ששולחת את כולן לעשות משהו. לא. היא טיפשה בדיוק כמו כל האחרות. אבל הקן יודע. הלהקה של הנמלים יודעת לעשות דברים. האופן שבו הנמלים מתקשרות אחת עם השנייה הופך אותן, את כולן ביחד, ליצור אינטליגנטי, סוג של. יחסית. כי אפשר להשוות את זה כמו שתמיד משווים את זה, אבל זה מתבקש, למוח שלכם, למוח של בנאדם. זה לא אותו דבר, כן? כי המוח שלכם הוא לא נמלים, אבל העיקרון דומה. מוח מורכב מהמון המון תאים, נוירונים. אף אחד מהתאים האלה הוא לא חכם. בפני עצמו כל אחד מהם יודע מעט מאוד ואין אף נוירון שהוא מנהיג. אבל כשאני מדבר על מוח, אני מתכוון לכל הנוירונים האלה ביחד עם כל הקישורים ביניהם, כל הקשרים ביניהם. מוח הוא חכם, הוא אינטליגנטי, הוא יודע לתכנן תוכניות. עובדה. אז באותו אופן כל נמלה אישית היא אולי טיפשה מאוד אבל נמלים הן יצור די אינטליגנטי. יצור שפותר בעיות. עכשיו ככל הידוע לנו אף קן נמלים אף פעם לא כתב שיר או בנה רקטה לשיגור לחלל או פתר משוואה מתמטית בשביל הכיף, אבל קל יחסית לדמיין שיצור אינטליגנטי יקבל החלטה ובמקרה הזה ההחלטה היא להרוג את כל בני האדם. אבל זה לא נגמר כאן, כי אנחנו מדברים על מצב שבו כל הנמלים בעולם יקבלו את אותה ההחלטה בו-זמנית ויפעלו בתיאום אחת עם השנייה. וזה לא ממש יכול לקרות. כי גם אם אפשר להסתכל על קן נמלים אחד כמו על יצור אחד, זה לא שכל הנמלים בעולם הן חלק מתודעה אחת. הן לא. הן לא מקושרות אחת לשנייה. קודם כל יש המון המון המון מינים שונים של נמלים. גם בשאלה הזאת דרך אגב על כמה מינים שונים יש של נמלים, עושה רושם שאף אחד לא ממש בטוח. ראיתי הערכות של בין 12,000 ל-25,000. אבל יש הרבה. ונמלים ממינים שונים הם לא תמיד כל כך דומות אחת לשנייה, חלקן ממש זעירות, חלקן קצת יותר גדולות. ההתנהגות שלהן שונה, הביולוגיה שלהן שונה, המוח הקולקטיבי שלהן שונה והמינים השונים של נמלים לא מתקשרים אחד עם השני. הם אפילו לא מדברים את השפה אחד של השני. אז כשאני אומר נמלים, זה בעצם הרבה מאוד סוגים שונים של יצורים שלא משתפים פעולה ביניהם בכלל. אז הרעיון שכל הנמלים בכל העולם יחליטו פתאום לעשות דבר אחד, בין אם זה לקחת יום חופש או להרוג את כל בני האדם, ברור שזה לא באמת דבר שיכול לקרות. אבל את זה אפשר לפתור נורא בקלות פשוט בשורה אחת בתסריט. עושים... מערכון 20:26 אבל זה לא ייתכן, אלה מינים שונים של נמלים, הן לא משתפות פעולה. זה אולי לא ייתכן פרופסור מדען, אבל זה הרגע קרה. אלוהים אדירים! דורון פישלר 21:10 זהו, נגיד שזה קרה. אז הנמלים תוקפות. איך הן הולכות לתקוף? איך נמלה בכלל יכולה לתקוף בנאדם? לנמלים יש נשק, הן יכולות לעקוץ. הן לא נושכות, כלומר הן כן נושכות אבל הנשיכה של הנמלה לא עושה כלום. אם היא עושה משהו זה עם העקיצה, זה הצד השני של הנמלה. רוב הנמלים יכולות לעקוץ, לא כולן. כאן אנחנו שוב מגיעים לזה שיש המון המון המון מינים של נמלים ומאוד שונות ביכולות שלהן בתחום הזה. יש מינים של נמלים שלא יכולות לעקוץ בכלל, יש כאלה שעוקצות אבל זה נשק שנועד להילחם בחרקים אחרים, זה לא נועד להילחם ביצורים ענקיים כמונו. אז העוקץ שלהן אפילו לא חודר את העור של בנאדם, אז הוא חסר תועלת נגדנו. יש הרבה נמלים מהסוגים שאנחנו מכירים שכן יכולות לעקוץ, אבל זה לא נורא מטריד, זה קצת פחות מהעקיצה של יתוש, זה משהו נורא קטן. ויש כאלה שכן מכאיבות. וזה לא בהכרח קשור לגודל של הנמלה. יש מצב שנתקלתם כבר בנמלת האש. נמלת האש הקטנה היא מין פולש, הן חדשות בארץ, הן הגיעו לא כל כך מזמן, רק ב-2005 זיהו אותן בארץ בפעם הראשונה, והיום הן בכל מקום. זאת נמלה מאוד מאוד קטנה, אדומה, באורך של מילימטר אחד בערך, אבל היא עוקצת. וכשהיא עוקצת זה כואב. זה לא מהדברים האלה, זה לא מגרד, זה לא מעקצץ, זה כואב למשך איזה חצי שעה ואז זה עובר. אבל מכיוון שהנמלים האלה הן כל כך קטנות, בדרך כלל ואת זה אני אומר מניסיון, אתם אפילו לא יכולים לראות אותן לפני שהן עוקצות. פשוט יושבים בשדה באיזה פיקניק ופתאום משהו דוקר לכם ברגל ואין הרבה מה לעשות בעניין הזה. וזה לא הדבר הכי גרוע שיכול להיגרם מעקיצה של נמלה. כדי למדוד את העסק הזה, אני יודע, אני אמור לדבר על נמלים אבל עכשיו אני אעצור רגע כדי לדבר על בנאדם, כי תאמינו לי שווה לדבר עליו. לבנאדם הזה קוראים ג'סטין או. שמידט והוא המציא את סולם שמידט לכאב מעקיצות של חרקים. הדירוג בסולם הזה הוא מאפס, כלומר לא מורגש בכלל, ועד ארבע. עכשיו איך הוא עשה את זה? איך מדרגים כאב מעקיצות של חרקים? פשוט, באמצעות זה שהוא נתן לכל מיני חרקים לעקוץ אותו ורשם את התוצאות. אז בשביל הפרופורציה, נקודת הייחוס, נקודת האמצע שהוא קבע היא עקיצה של דבורה. כלומר דבורת דבש סטנדרטית ואת העקיצה שלה הוא דירג כ-2 בסולם הזה. זה כואב, אבל זה עובר. ומכאן הגיעה רשימה ארוכה של חרקים שהוא נתן לכולם לעקוץ אותו ודירג את רמת הכאב עם הערות ועם תיאור פואטי. אז למשל יש כאלה שהעקיצה שלהם דורגה כ-1, שזה רמת כאב ששמידט מתאר כמעט נעים, כאילו אהובך נושך אותך בתנוך האוזן מעט חזק מדי. אוה, שמידט... כאב מדרגה 2 הוא תיאר כחם ומעושן, כמו סיגריה שכיבו לכם על הלשון. יש את דרגה 3, שעקיצה כזאת הוא תיאר באופן ציורי כמה שקורה אחרי שמונה שעות שבהן ניסית לרפא ציפורן חודרנית באמצעות מקדחה. וישנה דרגה 4. יש מעט מאוד דברים שגורמים לכאב מדרגה 4. כשהוא פרסם את הדירוג בפעם הראשונה היה רק יצור אחד שיכול לגרום לכאב מדרגה 4. זאת נמלה שנמצאת רק בדרום אמריקה וטיפה מרכז אמריקה, למזלכם. היא היא מאוד גדולה, היא באורך של כמעט 4 סנטימטר, שזה הרבה בשביל נמלה. וקוראים לה נמלת הקליה. זה הכינוי שלה, Bullet Ant. השם שלה לא נובע מזה שהצורה שלה דומה לקליע, הוא נובע מההרגשה שמקבלים כשהיא עוקצת. שמידט תיאר את ההרגשה הזאת ככאב טהור אינטנסיבי ובוהק, כמו ללכת על גחלים לוהטות עם מסמר תקוע בעקב. במילים אחרות, להיעקץ על ידי נמלת קליע זה לא כיף. אבל זה גם לא קטלני. אם חס וחלילה אחת כזאת תעקוץ אתכם, אתם לא הולכים ליהנות מזה, אבל אתם גם לא תמותו מזה. אז גם העוקץ הכי גרוע של הנמלה הכי גרועה אולי מוציא בנאדם מכלל פעולה למשך כמה שעות אבל לא הורג אותו. אז בתור נשק מתוך כוונה להשמיד את בני האדם זה פשוט לא מאוד יעיל. עכשיו כמובן זאת עקיצה של נמלה אחת, והיתרון של הנמלים זה שנמלים יש הרבה. בקן נמלים אחד יכולות להיות בין 50,000 ל-500,000 נמלים, תלוי במין של הנמלה. וגם אם עקיצה אחת לא הורגת, אני הולך להניח שאם 50,000 נמלים עוקצות בנאדם, לא רק שהוא ימות מזה, אלא זה יהיה מוות שגם לאויבים הכי גרועים שלי לא הייתי מאחל. מה שכן, אני לא בטוח שזה דבר שאף פעם קרה. אני חיפשתי אם היו מקרים של אנשים שמתו בגלל עקיצה של נמלים. אז אמנם קיימים מקרים כאלה אבל הם מאוד מאוד מאוד נדירים. זה יותר נדיר מפגיעת ברק, אבל עדיין נפוץ יותר מפגיעת אסטרואיד דרך אגב. וככל שאני יכול לראות רוב מוחלט אם לא כולם של המקרים האלה זה אנשים שהיו אלרגיים לעוקץ, כלומר אנשים שמראש רגישים במיוחד לעוקץ הזה. רוב בני האדם לא היו מתים מזה. ואם אי פעם קרה בהיסטוריה שאלפי נמלים התנפלו בבת אחת על בנאדם אחד ועקצו אותו והוא מת מזה, אני לא מצאתי אותו. אבל במקרה התיאורטי הזה שבו נמלים מחליטות להתארגן מראש, כן, הן יכולות, אם הנמלים בוחרות את הלוחמות שלהן, מינים ארסיים במיוחד של נמלים מן הסתם, מתארגנות בקבוצות של אלפי נמלים ואז מתנפלות על אנשים ועוקצות אותם בהמוניהן, כן, הן יכולות להרוג אותם. וצריך להגיד לא כמו דבורים, נמלה לא מתה אחרי שהיא עוקצת. לוקח לה כמה שעות לחדש את הארס אבל היא תהיה מוכנה להתקפה מחודשת. אז אפשר לנחש שהנמלים יתארגנו בגלים. כל גל תוקף, עוקץ בהמוניו ואז נסוג אחורה לטעון מחדש כשהגל החדש מגיע. אז כן, לנמלים יש איך לתקוף את בני האדם. מצד שני אנחנו יכולים לדרוך עליהן. איזה בנאדם ישב במקום ויתן ל-1,000 נמלים לעלות עליו? זה לא הולך לקרות. אנחנו יצורים גדולים, אנחנו יכולים ללכת משם, אנחנו יכולים לדרוך על נמלים, אנחנו יכולים להפיל עליהן ספר. במקרה הזה בקרב הזה, הארי פוטר ומסדר עוף החול זה חתיכת נשק. זה יכול לבד לחסל הרבה נמלים. לא את כל הנמלים. במקרה של נמלת האש הקטנה למשל, תפילו עליה אפילו את כל הכרכים של שיר של אש ושל קרח אחד על השני, זה לא עובד, היא לא נמעכת. אבל בכל מקרה הנקודה היא שאנחנו גדולים יותר, אנחנו לא חסרי ישע מול נמלים. עדיין שדה קרב כזה יהיה מקום לא נעים אם העיר שלכם נמצאת תחת מתקפה של נמלים עצבניות, זה בהחלט סוג של סיוט אבל זה גם חלק מהעניין, הן לא יכולות לתקוף בכל מקום בבת אחת. אין מספיק נמלים עוקצות לזה. אז המתקפה הראשונית בטח תבוא באזור שבו יהיה לנמלים רוב ברור ויש שם הרבה מינים של נמלים עם ארס חזק יחסית. כלומר כמעט בטוח באוסטרליה. זאת הנקודה הכי טובה לתקוף. באוסטרליה נמצאת נמלת הבולדוג, נמלים מאוד אגרסיביות גדולות יחסית שהעקיצה שלהן היא בדירוג כאב של 1.5 בסולם של שמידט, אבל הארס שלהן הוא מהיותר מסוכנים. אז המקום שבו מתקפת הנמלים תתחיל זה כנראה אוסטרליה. מצד שני יכול להיות ששם זה גם יגמר, כי אחרי שהן כבשו את אוסטרליה, מה קורה עכשיו? איך הן הולכות לצאת משם? מערכון 28:27 כן, כן, אני מבינה. אני אעדכן אותו. אדוני הנשיא, הנמלים... הנמלים כבשו את אוסטרליה. לכל הרוחות! הייתי בחופש בווינה רק בשנה שעברה. אם הם לקחו את אוסטריה עכשיו דבר לא יעצור אותם בדרך לאיטליה ומשם לכל רחבי הים התיכון. אנחנו בצרות גדולות. סליחה אדוני, לא אוסטריה. אוסטרליה. אה... אוסטרליה. הממ... רק אוסטרליה? אוקיי... טוב... אנחנו לא חייבים את אוסטרליה, נכון? דורון פישלר 29:13 כי כן, יש הרבה יותר נמלים מבני אדם אבל הן לא מאוד גדולות ולהתמודד נגדן אחד על אחד זה לא כזה קשה. אבל למה שהמלחמה תתנהל ככה? ממתי מלחמות מתנהלות רק בנשק קונבנציונלי? כשמדינה אחת נלחמת במדינה שנייה זה לא קורה כשאנשים פשוט הולכים ברגל למדינה השנייה ונותנים לה מכות, נכון? אנחנו מתוחכמים יותר מזה. אנחנו בני אדם. יש לנו כלי נשק, אנחנו המצאנו את פצצת האטום. עכשיו יכול להיות שלתקוף נמלים באמצעות פצצת אטום זה לא הכי חכם. האמת שקשה לחשוב על משהו פחות חכם מלתקוף נמלים באמצעות פצצת אטום. נמלים כידוע חיות מתחת לאדמה, שזה בדיוק המקום הנכון להיות בו אם פצצת אטום מתפוצצת בסביבה. מה שאומר שאם אנחנו טיפשים עד כדי כך שננסה להשמיד אותן באמצעות פצצת אטום זה יחסל את כל האנשים בסביבה אבל הנמלים יהיו בעיקרון בסדר, אז זה לא יהיה רעיון טוב בכלל. אז נשק אטומי זה לא רעיון טוב בכלל. אבל מה עם נשק כימי? בני אדם נלחמים בנמלים באמצעות נשק כימי כבר הרבה מאוד שנים. יש לכם בעיית נמלים בבית? יש תרסיס נגד נמלים. ואם אלה שקונים לא עובדים, אז מזמינים ריסוס. יש תעשייה שלמה וגדולה של כימיקלים שהמטרה שלהם היא להרוג נמלים. אז אם קורה המקרה שבו נמלים הופכות לאויב, אפשר לשים את מטוס הקרב בצד ובמקום זה להביא את מטוס הריסוס. אנחנו נתקוף אותן מהאוויר, בגז, נראה אותן מתמודדות עם זה. הבעיה היא שהן מתמודדות עם זה לא רע. אם הזמנתם ריסוס נגד נמלים בטח שמתם לב שזה עוזר לפרק זמן מוגבל. בשנה הבאה כנראה תצטרכו להזמין אחד כזה עוד פעם. למצוא משהו שיהרוג אותן באופן אמין זה מאוד קשה. גם בגלל שיש המון סוגים שונים של נמלים. נמלים שרגישות לסוג אחד של ריסוס עמידות לאחר. והן גם עוברות מוטציות כאלה שמה שהרג נמלים בשנה שעברה לא בטוח שיהרוג אותן השנה. כמו נמלת האש המטרידה הזאת, אם זה היה כל כך קל להיפטר מהן, למה עדיין יש את הנמלים האלה בכל מקום? אף אחד לא צריך אותן, הן לא חלק מהמערכת האקולוגית בארץ. למה לא נפטרים מהן? כי זה קשה. והקרב נגד נמלת האש בישראל זה עניין קטן לעומת הקרב נגד נמלת האש בארצות הברית. כי שם נראה שמתקפת הנמלים כבר התחילה. גם ארצות הברית נמצאת כבר הרבה זמן תחת מתקפה של נמלת האש, למרות שצריך להגיד זה לא באמת אותו סוג של נמלה. זה מין אחר של נמלה, פשוט אנשים נוטים לקרוא לכל נמלה אדומה נמלת האש. אבל זה לא באמת אותו סוג. אבל באותו אופן בדיוק כמו אלה שאצלנו הן מין פולש. הן לא גדלו שם, הן גדלו בדרום אמריקה ומתישהו לפני יותר מ-100 שנה כמה מהן עלו על ספינה והגיעו לאלבמה ומשם הן התחילו להתפשט וכמה כבר כמה נמלים יכולות להתפשט? הרבה. ממש ממש הרבה. פשוט כי בדרום אמריקה בג'ונגל איפה שהן היו שם היו להן נמלים אויבות. הן היו צריכות להילחם. בארצות הברית אין להן אויבים ולכן הן התפשטו המון והן גורמות נזק. הן מציקות, הנשיכה שלהן כואבת והן יכולות לגרום נזק לחיות משק ולחקלאות. היו מי שחשבו שנמלת האש גורמת לכלכלה האמריקאית נזק של שישה מיליארד דולר בשנה. אז כמובן האמריקאים הכריזו מלחמה. ב-1967 חמישה מטוסים מפציצים ממלחמת עולם השנייה הפגיזו שתי ערים בארצות הברית, לא בפצצות אלא בקוטל חרקים כדי לחסל אחת ולתמיד את נמלי האש. וזה לא עבד. זה יותר מלא עבד האמת, זה מתברר שזה פשוט הרג בעיקר את הזנים המקומיים של הנמלים, ואז נמלי האש עשו אוקיי תודה והמשיכו להתפשט והן עדיין שם. הן ניצחו. ועוד יותר גרוע, לא רק אנחנו יכולים להשתמש בנשק לא קונבנציונלי. גם הנמלים יכולות. כי לעקוץ אותנו ולגנוב לנו את הפירורים של הלחם מהמטבח זו לוחמה פרימיטיבית. מתברר שכבר היום הן תוקפות את התשתיות. אחת הבעיות הגדולות שגורמות נמלי האש בארצות הברית וגם נמלים אחרות במקומות אחרים בעולם זה שהן תוקפות מכשירים אלקטרוניים. שזה מוזר אבל זה דבר שקורה. האמת היא שאם אתם בטקסס ואתם מגיעים לצומת והרמזור לא עובד, יש סיכוי לא רע שזה בגלל שנמלים קיצרו אותו. והן מחבלות גם במזגנים, בטלפונים, טרנספורמטורים, כל מכשיר חשמלי נמצא בסכנה של חבלה על ידי נמלים. וזו לא נמלה בודדת שהגיעה לשם סתם. כשפותחים מכשיר כזה שהפסיק לעבוד מוצאים שם גושים של נמלים, כלומר של גוויות של נמלים. כאילו הן בצורה מאורגנת כולן החליטו לתקוף את המכשיר. למה הן עושות את זה? קודם כל עושה רושם שמינים מסוימים של נמלים נמשכים לשדה האלקטרומגנטי שמכשירי חשמל יוצרים. אבל מעבר לזה אם נמלה נכנסת בטעות לתוך כל דבר חשמלי, מחשב נגיד, בסופו של דבר הכל שם הוא מעגלים חשמליים, כלומר פסי מתכת דקים מאוד שבהם עובר זרם. ואם הנמלה דורכת על שניים מהם בבת אחת היא עושה קצר. זה אומר שהזרם עובר דרך הנמלה ולא במקום שבו הוא אמור לעבור. הנמלה מתה מזה. אבל כשהיא מתה היא משחררת פרומונים, כלומר ריח שאומר לנמלים אחרות אזעקה אזעקה יש פה משהו מאוד מסוכן בואו לעזור ולהשמיד אותו. ואז באות נמלים אחרות ומתחשמלות ומתות ומשמיעות את האזעקה ואז באות עוד נמלים ובסופו של דבר זה יוצא כזה גוש שהאלקטרוניקה במכשיר כמובן נדפקה לגמרי. וזה כמובן מאוד מאוד מטריד אם נמלים השמידו לכם את המזגן נגיד. אבל מה אם הן היו עושות את זה באופן מאורגן? הנמלים המאורגנות שתוקפות את בני האדם לא יתקפו איזה רמזור אקראי בטקסס. לא לא לא. מה אם הן יתקפו את השרתים של גוגל? או את הצמתים של האינטרנט? או את תחנות הממסר של החשמל? או את האנטנות הסלולריות? ושום דבר לא יעצור אותן כי אי אפשר לאטום חדר נגד נמלים. אתם יכולים לנסות זה לא ילך, הן תמיד מוצאות דרך להיכנס. בקיצור במתקפה מאורגנת אחת הנמלים יכולות לשתק את רשת התקשורת והחשמל העולמית של בני האדם וליצור כאוס מוחלט. אוקיי, זאת בהחלט מתקפה ובטח לא מה שציפיתם מהנמלים לעשות. אבל זה כן, זה יעשה הרבה הרבה בלאגן, זה עדיין לא ישמיד את האנושות. עכשיו שאלה אחרת דרך אגב היא אם הן יכולות לא רק להשבית את הפעולות של מכשירי חשמל אלא להפעיל אותם כמו שהן רוצות. כלומר האם אפשר לקצר את המחשב של משגר הטילים באופן הנכון בדיוק כך שישגר טיל גרעיני על מוסקבה או משהו? אני לא יודע אם זה אפשרי, זה מאוד מאוד מתוחכם ובכל מקרה אני לא בטוח שנמלים יכולות ללחוץ על הכפתור האדום, אין להן מספיק שרירים באצבע. אז לא נראה לי שזה יקרה. אבל עדיין בני האדם כרגע מבוהלים ומופרדים זה מזה בלי אינטרנט בלי מזגן, שזה כבר אני הייתי מוכן להיכנע בשלב הזה. אני אישית מקבל את אדונינו החדשים הנמלים. אבל זאת מתברר הייתה רק ההכנה כי לנמלים יש עוד קלף בשרוול. וזה דרך אגב היה רעיון של רותם שליו, אז אם הן גונבות לו את הרעיון תאשימו אותו. לתקוף את בני האדם ישירות זה לא מספיק טוב. מה אם הן יתקפו אותנו בעקיפין? דרך החברות שלנו. מערכון 30:02 בזמן שהאנושות עדיין מנסה להתאושש מהמתקפה על הרשתות, אף אחד לא מקדיש הרבה תשומת לב למתקפה אחרת שמתרחשת באותו זמן, בסודיות ובשקט. הנמלים תוקפות באופן שיטתי את הדבורים. דבורי הדבש. נמלים מצוידות הרבה יותר להילחם בדבורים מאשר בבני אדם, יש מינים של נמלים שמאז ומעולם תקפו דבורים. אבל עכשיו באופן מאורגן הן מסתערות על הכוורות ומכחידות את הדבורים. למה זה משנה? זהו שאנחנו צריכים את הדבורים. דבורים הן קריטיות בהאבקה של המון דברים. יש המון סוגים של פירות וירקות ופרחים שתלויים בדבורים בשביל להתרבות. כלומר בלי דבורים אין פירות הדר, או תפוחים, או גזר, או בצל. הרבה מאוד סוגים של צמחים. הם אולי לא ייעלמו לגמרי כי אפשר לעשות האבקה ידנית, אבל עד היום דבורים עשו את זה, זה היה השיטה הכי קלה לעשות את זה ופתאום יהיה הרבה הרבה יותר קשה להשיג ירקות ופירות וזה אומר מכל המזון הזה יהיה הרבה פחות. ואפילו אם אתם לא אכלני ירקות גדולים, חיות ניזונות מהצמחים האלה. אין דבורים, כל שרשרת המזון מתמוטטת וזה אומר הרבה פחות אוכל לבני האדם. בלי דבורים פשוט אין מספיק אוכל בעולם להאכיל את כולם. זה אומר רעב. זה אומר שבני אדם הולכים להתחיל למות, והנמלים ישבו ויצחקקו ברשעות בצד. זה עדיין לא מספיק בשביל להכחיד את בני האדם לגמרי. ואתם יכולים להיות בטוחים שבשלב הזה האנושות תתעצבן. אה-לו, לקחתם לנו את אוסטרליה? מילא. לקחתם את האינטרנט? לא טוב. אבל הדבורים? עד כאן. עד הדבורים. אני רוצה לחסל אתכן. כל נמלה ונמלה. אני לא רוצה עוד נמלה אחת בעולם. תחסלו את כולן. את כולן? את כולן! דורון פישלר 32:52 עכשיו אמרתי קודם אין באמת משמיד חרקים קסום שיכול לחסל את כל הנמלים. אין דבר כזה, זה לא עובד. אבל אתם יודעים איך זה, אמרו גם שאי אפשר לפתח חיסון לווירוס הקורונה תוך שנה, אבל כשהאנושות כולה תלויה בזה אז אפשר. כשזה הופך להיות עניין של חיים ומוות לכל האנושות, כשכל המאמצים המדעיים בעולם, כשכל המדענים מתרכזים רק בזה, אנחנו נמצא דרך. אנחנו נמצא את הגז או המה שזה לא יהיה שמשמיד נמלים, את כולן, טוטאלית. הוא לא פוגע בשום דבר אחר אבל הנמלים מתות. ואנחנו נצא מהמקלטים האטומים אל עולם בלי נמלים. ניצחנו. המין האנושי הוכיח שהוא יכול להתגבר אפילו על חרקים ממש קטנים. אבל אז אנחנו מגלים שלא ממש ניצחנו. לא רואים את זה מיד, אבל לנמלים כמו לדבורים יש תפקיד במארג האקולוגי. הן לא מאביקות צמחים בדרך כלל, אבל מה שנמלים כן עושות זה מפרות את האדמה. כלומר הן אלה שאחראיות להביא חומר אורגני, עלים, גרעינים, דברים, מלמעלה למטה. הן הופכות חול, אדמה חרבה, לקרקע שאפשר לגדל עליה צמחים. ביערות הגשם יש, כלומר היו, המון המון נמלים שכל הזמן לקחו עלים מלמעלה וקברו אותם למטה וככה בעצם הן היו אחראיות למחזור החומר האורגני, לזה שיכולים לצמוח שם עצים חדשים. בלי הנמלים זה ייקח זמן, אנחנו לא נראה את זה מיד, אבל בהדרגה אנחנו נגלה שיערות הגשם לא יכולים לשרוד בלי נמלים. הם יתמוטטו. ובלי יערות הגשם גם המון מינים אחרים ייעלמו. ויש עוד דבר שיערות הגשם הם דבר חשוב בו, ייצור חמצן והעלמה של פחמן דו-חמצני. ובלי זה ההתחממות הגלובלית תגדל עוד יותר, האטמוספירה תשתנה ואנחנו נגלה שגם אם הרגנו את כל הנמלים הפסדנו. אז מה הייתה השאלה? במלחמה בין בני האדם והנמלים מי ינצח? התשובה היא כמו בכל מלחמה, אף אחד. כלומר אנחנו בני האדם, בני האדם ינצחו אבל אנחנו נגלה מהר מאוד שעדיף בהרבה אילו המלחמה הזאת לא הייתה קורה. תנו צ'אנס לשלום. הושיטו יד לנמלה, לעתיד גדול ומבטיח בו האדם והנמלה יחיו יחד בהרמוניה. זאת הייתה התשובה. דורון פישלר 43:02 ותכף עוד קצת על נמלים כי יש הרבה דברים להגיד על נמלים. תודה כמובן לפרופסור עופר פיינרמן. עורכת מוזיקלית ועורכת בכלל ומפיקה והכל שלי נוי. עדכונים על פרקים ועל הרצאות שלי כאילו הרצאות, אני מראה ומדבר על דברים מגניבים זה מה שקורה שם. בכל אופן אתם יכולים למצוא אותם בעמוד הפייסבוק דורון פישלר נגד העולם. אביב שם טוב ייעוץ ותמיכה מורלית, יובל דרור העורך הראשי, רן לוי גם פה, דני טימור המנהל העסקי. בצוות הרשת גם אילנית שמש, שלי גואטה וזלאטה צ'אבן. אני דורון פישלר, אני לא תודעה קולקטיבית של נמלים שמנסה להכין את הקרקע לפלישה העתידית ככל הידוע לכם. ביי. דורון פישלר 43:43 תקשיבו, נמלים זה חתיכת נושא ענק. אני יכול לדבר על זה לנצח. באמת אם יש פודקאסט שעוסק רק בנמלים ומינים שונים של נמלים וכל מיני דברים מוזרים שהן עושות זה נשמע לי כמו האזנה מומלצת כי באמת יש כל כך הרבה. יש כל כך הרבה דברים מדהימים שם ולא היה לי זמן להזכיר כלום מזה. אז רק עוד דבר אחד קטן ולא בהכרח הכי חשוב או הכי מדהים. דבר אחד. אתם יודעים איך זה כשרואים אסונות גדולים קורים אז כולם יודעים על זה מן הסתם, אבל כשאסונות ענקיים נמנעים אז אתם לא כל כך יודעים שזה קורה. כמו מטוס בואינג 767 לא התרסק היום וכל הנוסעים שרדו כי לא קרה כלום, זה לא ממש כותרת. או גם היום לא נפוצה בעולם מגפה חדשה שתהרוג המון אנשים כי ארגונים רפואיים עשו את העבודה שלהם. זה לא ממש מגיע לכותרות ראשיות. אז באוקטובר 2022 התפרסמה ידיעה קטנה שאני חושב שכמעט אף אחד לא שם לב אליה שפקחים של משרד החקלאות שבדקו משלוח שהגיע באונייה בנמל באשדוד, משלוח של סכך כלומר כפות תמרים שיובאו מסין לקראת סוכות, הם מצאו שם נמלים. נמלים מסוג מסוים ומכיוון שזה היה מין פולש ויתרו אותם בזמן אז השמידו אותם וככה לא הגיע מין פולש חדש של נמלים לישראל. זה הכל. זאת אומרת הידיעה החדשותית פה היא שיש סוג של נמלים שעד עכשיו לא היה בארץ ועכשיו עדיין לא בארץ. אתם יכולים להבין למה זה לא ממש פתח מהדורות. אבל העניין שזה שאנשים עשו את העבודה שלהם ולכן הפלישה לא קרתה זה משמעותי כי אם הפלישה כן הייתה קורה זה היה משמעותי. גם את נמלת האש אפשר היה אולי למנוע את הכניסה שלה מתישהו פעם אבל זה לא קרה ועכשיו עוקצים אותנו בפיקניקים. בכל מקרה הנמלה ההיא שמדובר עליה זו הנמלה הארגנטינאית, ככה קוראים לה למרות שהגיעה מסין והיא כמו שאמרתי לא נמצאת ככל הידוע לנו ברגע זה בישראל וזה יפה כי בחלק גדול של העולם היא כן נמצאת. כי קוראים לה אמנם ארגנטינאית אבל היא נפוצה היום גם מאוד באירופה ובארצות הברית ובאוסטרליה ובחלקים של אפריקה וביפן. ותכלס עם כל הכבוד לסוגים השונים של מה שמכונה נמלת האש שהשתלטו על שטחים נרחבים בארצות הברית למשל, זאת הנמלה הארגנטינאית שמציגה את ההתפשטות את מסע הכיבוש הכי מרשים כי הנמלה הזאת זה מרשים. בדיוק כמו נמלי האש המקור שלה הוא מדרום אמריקה כמו שאפשר להבין מהשם שלה, וזה מקום שבו יש מלחמה ניצחית בין המון מינים של נמלים. אבל משם היא היגרה לכל מיני מקומות אחרים שבהם יש לה פחות תחרות ופחות מי שיפריע לה. זאת נמלה די קטנה, 2.5 מילימטר כזה, והיא לא מסוכנת לבני אדם, אין לה עוקץ בכלל, היא יכולה לנשוך אבל זה לא ממש עושה כלום לבני אדם. מה שכן, היא מאוד אגרסיבית לנמלים אחרות, כלומר ברגע שנמלה כזאת פוגשת נמלה אחרת שלא שייכת למושבה שלה זה התקפה מיידית קיל קיל קיל. ועוד דבר שמיוחד בהם זה שהנמלים האלה מתרבות מהר מאוד. בדרך כלל במינים אחרים בכל קן יש מלכה אחת שמולידה נמלים פועלות חדשות, אצל נמלה ארגנטינאית לא. יש להם הרבה מלכות ולכן הן מתרבות בקצב אדיר. והצירוף של זה והאגרסיביות שלה לגבי נמלים אחרות אומר שהן נוטות להשמיד כמעט כל זן אחר של נמלים שנמצא בסביבה. יש נמלים גדולות וחזקות הרבה יותר מהם אבל ארגנטינאיות פשוט יש יותר מהם והן תוקפות לא רק מינים אחרים של נמלים אלא גם נמלים מאותו מין אבל ממושבה אחרת מקן אחר. אבל כאן יש טוויסט כי העניין הוא כזה. בדרך כלל כל קן הוא מושבה ונמלים יודעות לזהות נמלים אחרות מאותה מושבה שלהן, מזהות אותם בתור שותפות ומשתפות פעולה אחת עם השנייה ותוקפות את אלה מהמושבה האחרת. אבל בעניין נמלה הזאת אולי בגלל הקטע הזה שיש לה הרבה מלכות ברוב המקרים גם כשענף מתוך הקן עוזב ומתחיל קן חדש עם מלכה חדשה הם עדיין מזוהים בתור חלק מהמשפחה. וככה יש עוד ועוד ועוד קינים, קינים של נמלים? קינים שיהיה. יש המון כאלה שמבחינת הנמלים הם כולם אחים, זאת אומרת הם כולנו משפחה אחת גדולה, זאת אומרת זאת מושבה אחת ענקית. אז הקטע הזה של המוח הקולקטיבי של נמלים שכל מושבה היא כמו סוג של ישות אחת, אז כאן אנחנו לא מדברים על קן אחד ששולט על שדה אחד אלא על מושבה בגודל של אלפי קילומטרים. המושבה הכי גדולה של נמלים ארגנטינאיות משתרעת עכשיו על הרבה מאוד שטחים בצרפת ובספרד ובכמה מדינות אחרות, הן יצרו איחוד אירופי של נמלים ארגנטינאיות. קוראים לזה סופר-קולוני. ואם דיברנו על זה שהמושבה כולה יכולה לשתף פעולה ולפעול בתור מוח אחד, אז אנחנו מדברים פה על מוח בגודל של אלפי קילומטרים. אז אם אתם מחפשים את המקום שבו יתחיל כל העסק הזה של המרד הגדול של הנמלים, עם כל הכבוד לנמלי בולדוג ונמלי קליע ונמלי אש, הם אולי כלי הנשק, אבל כדי למצוא איפה זה יתחיל הייתי חושש דווקא מהנמלים הארגנטינאיות כי זה קצת קריפי מה שקורה שם. עוד על מינים פולשים ולמה מנסים לעצור אותם ומה קורה כשלא מצליחים לעצור אותם, אתם יכולים לשמוע על זה בפרק הראשון, הפרק הראשון אי פעם של התשובה. קוראים לו מה הקטע עם האיכס של הפיקוס. זה היה ממש מזמן. באפליקציה שאתם משתמשים בה לשמוע פודקאסטים תגללו פשוט ממש ממש ממש עד הסוף, זה היה הפרק הראשון. בכל מקרה זאת הייתה התשובה. ביי. דורון פישלר 45:43 ובמקום שבו יש מלחמה ניצחית בין המון מילים... בין המון מילים... סליחה... בין המון מילים... גנן גידל דגן בגן בין המון מינים של נמלים. בסדר? בואו נראה, העץ הכי גדול בעולם הוא עץ סקויה בשם ג'נרל... סקויה... סקויה... בואו נראה העץ הכי גדול בעולם הוא עץ סקויה בשם ג'נרל... אני אומר את המילה סקויה בסדר? רגע שנייה. את כולן! אוקיי זה גם הרס לי את הגרון וגם הסאונד חזק מדי אז אני אעשה... את כולן! קריין 46:29 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה בחנות האפליקציות של אנדרואיד.
        ]]></content:encoded>
    </item>
    
    <item>
        <title>המגדל התלוי באויר [התשובה]</title>
        <link>https://mat-mo.github.io/podtext/episodes/htshvbh/hmgdl-htlvy-bvyr-htshvbh.html</link>
        <guid>https://mat-mo.github.io/podtext/episodes/htshvbh/hmgdl-htlvy-bvyr-htshvbh.html</guid>
        <pubDate>19 ביוני 2023</pubDate>
        <description>Transcript for המגדל התלוי באויר [התשובה] from התשובה</description>
        <content:encoded><![CDATA[
            קריין 00:00 בכיתה ד', יעל גילתה כוכב לכת חדש. אמיתי, כוכב לכת שלא היה מוכר עד אז סביב שמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד. אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז', ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים. כאלה שמתעניינים בדברים, כאלה שרוצים ללמוד דברים לא רק מה שלומדים בבית ספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. רשת עושים היסטוריה 01:42 רשת עושים היסטוריה. רשת עושים היסטוריה. רשת עושים היסטוריה. דורון פישלר 01:58 אהלן, אני דורון, זאת התשובה. הנה שאלה, הנה כמה שאלות בעצם. השואל של שאלה א' שאל מה הטעות הכי יקרה בכסף שבן אדם עשה ב-200 השנים האחרונות. הראל גם שאל מהי הטעות הכי יקרה בעולם. ושמחה, לא חובה אבל נשמח להודות לך בשידור, שאל מי היה הבן אדם שהרג הכי הרבה אנשים בטעות. בקיצור, עושה רושם שאתם רוצים לדעת על דברים נוראיים שקרו בטעות. אז קודם כל מה לא בסדר איתכם? וחוץ מזה ברור שזאת שאלה שאין לה תשובה מוגדרת כי מה זה הכי יקר בעולם? קשה מאוד לכמת את הדברים האלה. ומה זאת הטעות הכי גדולה בעולם? וגם מה גרם למה? יש המון אירועים ענקיים שיש המון המון דברים אחרים שגרמו להם. יש יותר מגורם אחד ומן הסתם זה כלל הרבה טעויות. למשל, יש טענה נפוצה שמלחמת העולם הראשונה נגרמה משום שהנהג של פרנץ פרדיננד עשה פנייה לא נכונה. ומכיוון שמלחמת העולם השנייה נגרמה ממלחמת העולם הראשונה, זה המון דברים שקרו בגלל הטעות הזאת בפנייה. אבל לא זה הסיפור שאני רוצה לספר. מה שאני רוצה לספר, אני לא אומר שזאת בהכרח הטעות הכי גדולה והכי קטלנית בעולם, אבל זה סיפור. זה סיפור על בניין אחד בניו יורק וזה סיפור על ארכיטקטורה ועל המחיר של אוויר ועל פתרונות מקוריים לבעיות ובעיקר על טעות. תיכף מתחילים. היה פעם בניין אחד בניו יורק שהיה תלוי באוויר. טוב לא ממש, הוא לא באמת היה תלוי באוויר, זה רק נראה ככה, אבל עדיין זה היה בניין קצת מוזר. מנהטן, כלומר החלק היותר צפוף ומפורסם של ניו יורק סיטי, כידוע היא מקום שיש בו הרבה מאוד בניינים מאוד גבוהים, כולל כמה מהבניינים הכי מפורסמים בעולם. ואפילו כמה כאלה שהיו בזמנם הבניין הכי גבוה בעולם, כמו בניין קרייזלר והאמפייר סטייט בילדינג ובנייני התאומים. אבל חוץ מהם יש המון המון בניינים אחרים, קצת פחות מפורסמים, אבל עדיין אלו בניינים גדולים. גורד שחקים שבכל עיר אחרת בעולם היה הבניין הכי מפורסם והכי גבוה והכי מוכר, במנהטן הוא פשוט אחד מבין הרבה מאוד בניינים אחרים ואף אחד לא שם לב אליו. אבל כל בניין כזה הוא סיפור וכל בניין כזה הוא סיפור גדול כי לבנות גורד שחקים זה לא פשוט. אין דבר כזה גורד שחקים פשוט. כל אחד מהם הוא פרויקט עצום שמעורב בו המון המון כסף ובטח גם המון המון אינטרסים של כל מיני גופים ושל תכנון ובינוי. והפרויקט הזה מתחיל עוד הרבה לפני שהגיע אפילו הטרקטור הראשון כדי ליישר את השטח. בטח כשמדובר באזור צפוף כל כך כמו מנהטן, משום שאין מקומות ריקים במנהטן. מנהטן מלאה. אתם לא תמצאו שם מקום פנוי בשביל לבנות בו גורד שחקים. אז כדי לבנות אחד כזה צריך קודם כל להרוס את כל מה שהיה שם קודם, שזה אומר למצוא את כל הבעלים של כל הבניינים שנמצאים שם, לקנות מהם את הבניינים שלהם, להרוס אותם ואז לבנות משהו חדש. זה פרויקט לא קטן בפני עצמו. אז היה בניין אחד בגובה של 279 מטר, בניין של 59 קומות. זה הרבה. זה בהחלט בניין גדול. כשבנו אותו הוא היה הבניין השביעי הכי גבוה בעולם. אבל בנו אותו בניו יורק, ככה שהוא אפילו לא היה הבניין הכי גבוה בעיר. והיום בטח שהוא לא מושך תשומת לב מיוחדת כי הוא רחוק מלהיות הבניין הכי מפורסם או הכי גבוה או הכי יפה אפילו בעיר הזאת. ועדיין זה בניין שאי אפשר לטעות בו, יש לו מראה אייקוני. הוא בניין משרדים מרובע, יש לו קירות ישרים ולא יוצאי דופן, אבל הגג שלו, החלק הממש עליון שלו, הוא משולש. ולא משולש כזה עם שפיץ באמצע, אלא משולש לצד, כאילו בזווית של 45 מעלות לכיוון צד אחד של הבניין. והמשולש הזה לא עושה כלום, זה קישוט. סתם כדי שהבניין ייראה מיוחד. הוא לא ממש קשור לסיפור גם בשום צורה. החלק היותר מעניין של הבניין הוא לא מה שיש לו למעלה, אלא מה שיש לו למטה. התחתית של הבניין הזה קצת מוזרה. אם הייתם הולכים ברחוב ליד הבניין, הייתם רואים ש-9 הקומות הראשונות של הבניין הזה, מה שמעניין בהן זה שהן לא שם. זה כאילו הן חסרות. הבניין לא מרחף באוויר, הוא עומד על עמודים. על עמודים ענקיים. יש מין עמוד ענק במרכז של הבניין וארבעה עמודים בצדדים. אבל ההרגשה הברורה שכולם מקבלים כשהם מסתכלים על הבניין זה שהעמודים האלה נראים כאילו הם לא במקום הנכון. אני צריך להסביר. מנהטן היא מקום שבו האדמה יקרה. כדי לבנות בניין אתם מן הסתם צריכים להיות הבעלים של שטח האדמה שעליו הוא עומד. ומכיוון שמנהטן היא אחד המקומות הכי צפופים והכי עסוקים והכי מפורסמים בעולם, כל מטר רבוע של קרקע בניו יורק זה דבר יקר. אבל יותר מזה, זה מקום כל כך צפוף שזה מקום שבו לא רק האדמה יקרה, אלא האוויר יקר. הוא עולה יותר משקל אחד. זה מקום שבו בניינים צומחים באופן שגרתי גבוה. 100, 200, 300 מטר באוויר. אז אם נגיד שאני הבעלים של שטח אדמה בשכונה של גורדי שחקים בניו יורק ועליה יש לי בניין שהוא לא נורא גבוה, 6 קומות נגיד. זה מותר, זה חוקי, זה פשוט בזבוז אדיר. משום שיש המון המון אוויר מעל הבניין שלי שלא מנוצל בכלל. אף אחד לא גר שם, אף אחד לא עובד שם. זה בזבוז. לכן יש דבר שאני יכול לעשות, אני יכול למכור את זכויות הבנייה באוויר שמעל הבניין שלי לבעלים של הבניין השכן. אם יש לידי בניין ענק של 30 קומות, אני יכול לתת לו רשות לפלוש לשטח שמעל הבניין שלי, לעשות איזה בליטה שתיתלה מעל הבניין שלי כדי שהאוויר שם לא יתבזבז סתם. וזה דבר שקורה. אפשר לראות לא מעט בניינים כאלה שחלקים מהם תלויים מעל בניינים אחרים. אז ב-1973, חברה אחת הצליחה בקטע הקשה של לרכוש שטח מאוד גדול, כמעט בלוק שלם במנהטן, כדי לבנות שם בניין משרדים חדש בשביל תאגיד הבנקים סיטיבנק. זה בטח לא היה פשוט כי במקום הזה עמדו קודם 31 בניינים קטנים יחסית. והרציונל היה שכמו הרבה מאוד מקומות אחרים במנהטן, בניין ענק אחד עם המון המון שטח מסחר יהיה שווה לבדו יותר מכל ה-31 בניינים הקטנים האלה. זה רעיון טוב, אבל זה אומר שאת כל הבניינים האלה הם היו צריכים לקנות. הם היו צריכים לשכנע את כל הבעלים של כל הבניינים האלה למכור אותם לסיטיבנק ואז לפנות אותם ולהרוס אותם. כמובן צריך לפצות את הדיירים אם היו בהם. זה בטח לא היה זול, זה בטח לא היה פשוט. זה לקח להם שש שנים, אבל הם עשו את זה. הם שכנעו את בעלי כל הבניינים למכור אותם. כמעט. כלומר 30 בניינים היו שלהם, אחד היה עם כוכבית. כי אחד הבניינים הישנים שהיו שם קודם היה כנסייה. הכנסייה האוונגליקנית לותרנית של סנט פיטר אם אתם רוצים להיות ספציפיים. וכנסיות לא מוותרות על המקום שלהן כל כך בקלות. ומכיוון שכנסיות אידיאלית הן לא תאגיד שנועד להרוויח כסף, אז מאוד קשה למצוא סכום שיגרום להן להרוס את הכנסייה שלהן. אין מחיר לאמונה או משהו. אז הכנסייה הזאת פשוט לא הסכימה להתפנות. עד שבסופו של דבר הם כן הגיעו לאיזשהו פתרון, לאיזשהו הסכם עם הבנק. וההסכם היה כזה - לצורך הבנייה של גורד השחקים החדש הכנסייה הזאת תיהרס, אבל בתנאי שהבנק יבנה בדיוק באותו מקום כנסייה חדשה במקומה. והיא לא יכולה להיות חלק מהבניין החדש הגדול הזה, לא, היא מבנה נפרד. ובנוסף הבנק ישלם לכנסייה ארבעה מיליון דולר. אז זה לא נשמע כמו עסק טוב במיוחד לבנק, כאילו מה יצא להם מזה? מה שיצא להם זה שהם יקבלו את הזכויות לאוויר שמעל הכנסייה. וזה מה שקרה. כלומר אם אתם מצפים שזה יהיה סיפור על הבנק המרושע שעבד על הכמרים התמימים אז לא, הבנק עמד במילה שלו, הם באמת הרסו את הכנסייה הישנה ובנו שם חדשה במקומה. למרות שאם אתם שואלים אותי היה קאץ'. כאילו אתם יודעים איך נראית בדרך כלל כנסייה, נכון? כלומר יש שם בדרך כלל מגדל פעמונים או משהו ויש היכל גדול כזה עם חלונות זכוכית צבעוניים גבוהים. יש כנסיות נורא נורא יפות. אז הכנסייה הזאת - לא. אותו אדריכל שתכנן את בניין המשרדים תכנן גם את הכנסייה, והוא עשה אותה מודרנית נכון לשנות ה-70, שזה אומר שזה בניין מאוד זוויתי, משולש כזה, הוא מאוד אהב משולשים האדריכל הזה, הוא עשוי מבלוקים של בטון כהה עם מעט חלונות. כלומר זה נראה יותר כמו בניין משרדים מאשר כמו כנסייה, ואם אתם שואלים אותי זה מאוד מכוער. לי זה קצת נראה כאילו האדריכל התנקם בהם על כל הבעיות שעשו להם ואמר 'אוקיי, אתם רוצים כנסייה סבבה' ותכנן להם בכוונה את הכנסייה הכי מכוערת אבר. אבל עניין של טעם אישי. בכל אופן זה המצב. יש שם כנסייה ולסיטיבנק מותר לבנות משהו שהם רוצים מאחורי הכנסייה ולפניה ומצדדיה ומעליה, אבל בכנסייה עצמה אסור לגעת. הבעיה היא שהכנסייה נמצאת בפינה של השטח. ופינה היא מקום חשוב. תחשבו על שולחן. יש המון שולחנות בהרבה עיצובים, יש שולחנות עגולים ויש שולחנות משרדיים וכאלה, אבל יש מצב שכשאמרתי לכם לחשוב על שולחן מה שקפץ לכם לראש זה השולחן הכי גנרי והכי סטנדרטי שאתם יכולים לחשוב עליו, וזה בדיוק השולחן שאני רוצה שתחשבו עליו. זה שולחן בצורת מרובע ויש לו ארבע רגליים. והרגליים שלו נמצאות בפינות. רגל בכל פינה, נכון? ככה נראה שולחן. ויש סיבה לזה, כי ככה הוא יציב. בעיקרון הוא יכול לעמוד גם על שלוש רגליים, כלומר אם תנסרו קצת מאחת מהרגליים הוא עדיין יעמוד, אבל הוא לא יהיה יציב. כי כל דחיפה קטנה או אם תשימו עליו משהו הוא יתחיל להתנדנד וזה מעצבן ואז תצטרכו לקחת חתיכות קרטון ולדחוף מתחת לרגל הקצרה וכל זה. אז אוקיי, אם אתם הופכים את השולחן הסופר סטנדרטי הזה לבניין סופר סטנדרטי, אז אתם מגלים שהוא בנוי בדיוק באותה צורה. הרגליים, כלומר העמודים התומכים, השלד של הבניין, הם נמצאים בפינות. כי זה המקום הכי הגיוני לשים אותם. סיטיבנק רצו בניין. בניין גדול. בניין שיכסה את כל השטח שהם קנו, כי אחרת הם בזבזו הרבה מאוד כסף. אבל הם גם רצו בניין שלא ייפול, זה גם חשוב. הכנסייה עמדה בדיוק במקום שבו אמורה להיות הרגל של השולחן. עכשיו מותר להם לבנות מעל הכנסייה אבל אסור לשים שם עמוד ואי אפשר פשוט לבנות את הבניין על שלוש רגליים כי הוא ייפול. אז מה עושים? זה מה שנקרא אתגר ארכיטקטוני, ואתגרים זה דבר שאפשר לפתור. אז האדריכל חובב המשולשים של הבניין קראו לו יו סטאבינס והוא כמובן היה אדריכל ידוע ומפורסם שעשה הרבה מאוד מבנים אחרים בגלל שלא לכל אחד נותנים סתם לתכנן גורד שחקים ענק. הוא עבד עם מהנדס בניין שקראו לו ויליאם, בקיצור ביל, למז'ר. אני מאוד מקווה שאני מבטא את השם הזה נכון כי אני הולך להגיד אותו הרבה. מהנדס הבניין הוא הבן אדם שהתפקיד שלו זה לוודא שהחזון של האדריכל זה דבר שיכול לעבוד במציאות. כלומר האדריכל יכול להמציא בניין משוכלל וחדשני בצורת פירמידה הפוכה עומדת על צב משושה, אבל מהנדס הבניין הוא זה שצריך לוודא שזה דבר שאפשר לבנות אותו במציאות ושהוא לא ייפול. כלומר הוא מתכנן את השלד של הבניין, הוא מחשב עומסים ובודק מצבי קיצון ומוודא שהוא יהיה עמיד ברעידות אדמה וברוחות וכל מה שצריך. ולסטאבינס וללמז'ר, שני אנשים מנוסים ומקצועיים, היה להם רעיון איך לפתור את הבעיה של הכנסייה הזאת בלי להסתבך עם אלוהים. והרעיון היה כזה - הבניין הזה יעמוד כמו שולחן על ארבע רגליים ענקיות, אבל, וזה הקטע הלא שגרתי, הרגליים לא יהיו בפינות אלא באמצע של כל אחת מהצלעות. כלומר תחשבו על שולחן בצורת ריבוע שהרגליים שלו לא בפינות אלא באמצע של כל צלע של השולחן. עכשיו יכול להיות שזה לא העיצוב הכי פרקטי לשולחן כי לא יהיה נורא נוח לשבת לשולחן הזה, כי אם אתם יושבים בצלע של השולחן אז הרגל שלו תקועה לכם בין הרגליים, ואם אתם יושבים בפינה אז יש לכם פינה שנכנסת לכם בבטן. אז זה לא הכי נוח, אבל אפשר לבנות שולחן כזה. הוא יהיה יציב, הוא לא ייפול. ככה אפשר יהיה לעשות את הבניין - אחת מהפינות של הבניין תהיה גבוה מעל הכנסייה אבל שום עמוד לא יהיה בתוכה. מה שכן, זאת לא הדרך המסורתית לבנות בניין, יש סיבה לזה שמאז ומעולם בנו בניינים שהעמודים שלהם נמצאים בפינות והסיבה היא שזה עובד. אז היה צריך להמציא דרך שהשיטה החדשה הזאת תעבוד. ולמז'ר עשה את זה. הוא המציא שיטה. הוא אמר בתוך הבניין יש שלד של קורות פלדה ענקיות שכל אחת מהן מתחילה באחת מהרגליים ומשם הן מתפצלות ב-45 מעלות לכל צד. כלומר יש סדרה של וי-ים ענקיים שכולם מצביעים למטה אל תוך העמוד. כלומר נגיד הייתם מסתכלים על השלד בלי הבניין זה היה נראה כמו ציור של עץ בשלכת או של שיבולת, איך שאתם מעדיפים. וככה המשקל של כל הצד של הבניין מוכוון אל תוך אחד מארבעת העמודים האלה. וזה לא הספיק, היה צריך להשתמש בעוד טריקים כמו לבנות את הבניין מחומרים קלים במיוחד. כלומר הבניין הזה שוקל ממש מעט יחסית לבניין של 59 קומות. וחוץ מזה יש לו גם בקומה העליונה דאמפנר שזה דבר מעניין בפני עצמו, זו משקולת ענקית שזזה בשביל לפצות על תנועה של יתר הבניין. בקיצור היה צריך למצוא הרבה פתרונות לא סטנדרטיים כדי שזה יעבוד, אבל זה עבד. למז'ר, שזה היה התפקיד שלו, עשה את כל מה שצריך. הוא עשה חישובים והדמיות והדגמות כדי להוכיח שהבניין הזה, למרות שהוא נראה מוזר, הוא יציב. הוא עמיד ברעידות אדמה, הוא עמיד ברוח, כי רוח זה דבר חשוב כשיש לכם בניין גבוה. אז הבניין קיבל את כל האישורים ועבר את כל המבחנים והוא נבנה. כמובן שוב זה לקח הרבה זמן, אבל ב-1977 הבניין בשדרות לקסינגטון 601 היה מוכן. בינתיים החברה החליפה שם, כבר לא קראו להם סיטיבנק, עכשיו קראו להם סיטיקורפ וזה היה גם השם של הבניין - בניין סיטיקורפ. נכון לשנת 1977 הבניין שם. הוא עומד. למרות שאין סיכוי שלא תשימו לב שהוא נראה מוזר. כי לעמוד מתחת לבניין הזה זה טיפה מפחיד. כי כל פינה מזדקרת לאוויר גבוה מעליכם ולעמוד מתחת לזה ולחשוב שמעל הפינה הזאת יש 50 קומות זה מוזר. אבל היי, עובדה, זה עובד. הבניין עומד. יותר מ-5,000 איש עובדים בו ומתחת לעמודים נמצאת הכנסייה המכוערת ויש גם מרכז קניות ויש שם מסעדות ויש שם המון המון אנשים וזה קודם כל הישג הנדסי עצום ומכובד לביל למז'ר ולחברת סיטיקורפ שיכולה עכשיו להרוויח המון המון המון כסף. ולגבי תושבי ניו יורק זה עוד בניין גבוה ולא יפה במיוחד. ואז הטלפון צלצל. דיאן הארטלי הייתה בת 21. היא למדה ארכיטקטורה ותכנון עירוני באוניברסיטה בניו ג'רזי והיא החליטה לכתוב את עבודת הגמר שלה תחת הכותרת 'השלכות של קומפלקס אורבני גדול - המשמעות המדעית, החברתית והסימבולית של מרכז סיטיקורפ בניו יורק סיטי'. כלומר היא עשתה עבודת גמר על הבניין הזה שהיה אז בניין חדש לגמרי, בקושי בן שנה. וכמובן היא התעסקה באיך הוא תוכנן והשלד שלו והכל ולצורך זה היא בעצמה עשתה את החישובים האלה של העומסים וכל העסק והרוח והעניינים והיא גילתה משהו שהוא בטח לא היה נכון, הוא לא יכול היה להיות נכון. בעניין הרוח. הבניין, כמו שאמרנו כבר, הוא נבנה ככה שהוא יציב, שהוא לא ייפול ברוח והעסק הזה חושב מראש. והאופן שעושים את זה זה מדמיינים את התרחיש הכי גרוע שיכול לקרות ומוודאים שהבניין עומד בו. אז מוצאים מה הרוח הכי חזקה שיכולה לפגוע בניו יורק אי פעם ומדמיינים מצב שהיא מגיעה מהכיוון הכי גרוע שיכול להיות, כלומר לא קצת מהצד ולא באלכסון אלא ישר בפרצוף של הבניין, בכיוון ניצב לדופן של הבניין. זה הכי הרבה כוח שרוח יכולה להפעיל על הבניין ואם הוא עומד בזה הוא יעמוד בכל רוח אחרת אי פעם. והוא עומד. אז הכל טוב. אבל מה שהסטודנטית הזאת אמרה זה 'כן, אבל מה אם הרוח כן מגיעה באלכסון?' כלומר לא ישר מול החזית של הבניין אלא קצת מהצד. כלומר נגיד אם החזית של הבניין פונה ישר צפונה אז מה קורה אם הרוח מגיעה מצפון מזרח? לבניין סטנדרטי כזה שהרגליים שלו בפינות זה לא משנה. כי רוח שמגיעה באלכסון תמיד תפעיל עליו פחות כוח מאשר רוח שמגיעה ישר בפרצוף. לכן לא חייבים אפילו לבדוק את זה כי ברור שאם הוא עומד ברוח ישרה הוא יעמוד גם ברוח אלכסונית. אבל הבניין הזה לא היה בניין סטנדרטי. אם יש לכם את השולחן המוזר הזה שהרגליים שלו נמצאות באמצע הצלעות ואתם מעוניינים משום מה להפיל אותו, הדרך הכי קלה לעשות את זה היא לא לדחוף אותו מהצד, הדרך הכי קלה להפיל אותו זה לתפוס פינה ולהרים. הוא ישר יתמוטט על הפינה השנייה. אז דיאן הארטלי חישבה שאם תגיע רוח חזקה מספיק באלכסון, כלומר לא לכיוון הפנים של הבניין אלא לכיוון הפינה, הבניין, אם תסלחו לי על המונח הטכני המסובך, ייפול. ככה כלומר לפי החישובים שלה, אבל לא יכול להיות שהחישובים אלה נכונים. כי לא יכול להיות שבנו בניין של 59 קומות, בניין שנמצאים בו אלפי אנשים, בניין שנבנה בהשקעה של משהו כמו מיליארד דולר בתרגום לדולרים של היום, בלי לחשוב על האפשרות שתבוא רוח מהצד, נכון? כלומר היה ברור לסטודנטית הזאת שהיא טועה איפשהו אבל היא לא הבינה איפה. אז היא התקשרה לחברת התכנון של למז'ר כדי לשאול אותם והיא אמרה להם 'עשיתי את החישובים האלה, ברור לי שאני טועה, תסבירו לי בבקשה איפה אני טועה'. ולמז'ר הרגיע את כולם שהכל נלקח בחשבון והכל בסדר. ואז הוא החליט, רק ליתר ביטחון, לבדוק עוד פעם. וגילה שהסטודנטית לא טעתה. שמה שהיא אמרה היה לגמרי נכון. רוח חזקה מספיק בכיוון מסוים תפיל את הבניין. וזה בהחלט משהו שהיה עדיף לחשב לפני שבנו את הבניין ולא אחרי. עכשיו ברור שלא כל משב רוח קל יעשה זה, זה ברור שלא. החישובים החדשים הראו שהבניין נמצא בסכנה ברוח במהירות של 110 קמ"ש ומעלה. עכשיו אם זה נשמע לכם כמו רוח מאוד מאוד חזקה, אתם לגמרי צודקים. זאת בהחלט חתיכת רוח חזקה, זאת עוצמת רוח של הוריקן. וכמה פעמים כבר קורה שיש סופת הוריקן בניו יורק סיטי? לשאלה הזאת יש תשובה. סופה בעוצמה כזאת פוגעת בניו יורק סיטי בממוצע פעם ב-16 שנים. אז החדשות הטובות הן שהבניין הזה לא הולך ליפול בקרוב כי היה קיץ ולא הייתה שום סופה באופק. החדשות הרעות זה שסטטיסטית סביר שתוך מקסימום 16 שנים הוא ייפול. ואם הבניין הזה נופל, זה בהחלט לא טוב לאנשים שבתוך הבניין, כן? אבל מעבר לזה זה מאוד לא טוב גם לכל מי שמסביב. זאת מנהטן, יש פה הרבה בניינים צפופים. בניין בגובה של 280 מטר שנופל, נופל על בניינים אחרים. ומסביב יש הרבה כאלה, יש בנייני משרדים אחרים, יש בנייני מגורים, יש גני ילדים, יש בית כנסת גדול בלוק אחד ממנו, בית כנסת ממש ממש יפה דרך אגב, לא כמו הכנסייה ההיא. גורד שחקים באמצע מנהטן שנופל זה אסון של אלפי הרוגים, זה צלקת עצומה על כל העיר. וכל זה בגלל שמהנדס בניין אחד שכח לבדוק משהו. מה עושה בן אדם שמגלה שהוא אחראי לפאשלה שעלולה להרוג אלפי אנשים? כלומר אחרי שהוא מחליף צבעים ואחרי שהוא אומר פאק בערך 80 פעם ואחרי התקף הפאניקה ואחרי שהצרחות באוזניים קצת מתנמכות, אחרי שהלב שלו חוזר לקצב סמי-נורמלי, בשלב שהוא מצליח לחשוב בהיגיון - מה הוא עושה? מה האפשרויות? יש אנשים שהיו בוחרים פשוט להתעלם, להדחיק. פשוט לקוות שהאסון שכנראה יקרה לא יקרה. יש אנשים שהיו בוחרים בשיטה פרקטית יותר שזה לברוח לקוסטה ריקה ולשנות את השם ולשלם רק במזומן ולא לקרוא חדשות לעולם כדי לא לדעת על הדבר הזה שיקרה כשהוא יקרה ולקוות שהעולם לא ימצא אותם אף פעם. יש אנשים שהיו הורגים את עצמם. ולמז'ר סיפר שזאת הייתה אפשרות שעברה לו בראש. שמעתי על אנשים שחיו את שארית חייהם בניסיון לכסות על טעות שהם עשו, אבל כל זה לא מה שויליאם למז'ר עשה. מה שהוא עשה זה להודיע בשקט למספר מצומצם של אנשים בסיטיקורפ ועורכי דין ואנשים בצוות שלו שהוא עשה טעות. אני לא יודע איך בדיוק מנסחים הודעה כזאת. חבר'ה רציתי להגיד שאופס. על פאשלה בסדר גודל כזה בדרך כלל צריך מישהו או מישהי אחרת שידווחו על זה, אבל למז'ר דיווח על הפאשלה של עצמו. אבל היו לו גם חדשות טובות. היה עוד מה לעשות חוץ מלשבת ולחכות שהבניין ייפול יום אחד. את קורות הפלדה האלה שתומכות בבניין אפשר לחבר אחת לשנייה בשתי צורות - אפשר לחבר אותן בברגים, הרבה הרבה ברגים גדולים שמהדקים אותם אחת לשנייה, ואפשר לרתך אותן כך שהן מתחברות פיזית אחת לשנייה. לחבר בריתוך זה יותר חזק מאשר לחבר בהברגה, מצד שני זה לוקח יותר זמן וזה יותר יקר. והתוכנית המקורית של למז'ר הייתה שהן כולן יהיו מרותכות. אבל בזמן הבנייה החברה שעשתה את זה חישבה שזה בסדר אם הן יהיו רק מוברגות ולפי המידע שהיה להם, לפי מה שלמז'ר ידע באותו זמן, זה באמת היה בסדר. עכשיו הוא גילה שזה לא בסדר, אבל הוא אמר - אם נעבור עכשיו על כל הקורות האלה ונרתך אותן זה יהיה בסדר. זה ייתן לבניין את החוזק שהוא צריך כדי לעמוד גם ברוחות חזקות. הבעיה היא שהקורות האלה נמצאות בתוך הקירות. אז צריך לפתוח את הקירות כדי לעשות את הריתוכים האלה ועדיף לעשות את זה בלי שאף אחד יידע. משום שגם אם הבניין הזה הולך להתרסק, אם המידע הזה ידלוף שזה מה שעומד לקרות לבניין של סיטיקורפ, החברה תתרסק לפני הבניין. שלא לדבר על מה שיקרה לחברת התכנון של למז'ר ופניקה ברחובות - מי ילך לעבוד בבניין הזה? בקיצור הם החליטו שהדבר הנכון לעשות בעניין כרגע הוא לתקן את הבניין בלי שאף אחד יידע מזה. ויש מצב שהם גם פנו לאנשים בכנסייה שהייתה אבן הדומינו הראשונה בכל העסק הזה ואמרו להם 'תעשו טובה, תתפללו חזק במיוחד החודש הזה, אוקיי?'. אז העבודה על הריתוך התחילה מיד, אבל בסוד. הצוותים של הריתוך הגיעו בערב אחרי שהעובדים במשרדים הלכו הביתה. הם עבדו כל הלילה והתפוגגו בבוקר לפני שהעובדים במשרדים חזרו. הם עבדו גם בסופי שבוע ואם מישהו שאל אז הם אמרו שהם עושים שיפוץ סטנדרטי. ליתר ביטחון הם גם יצרו קשר עם המשטרה והקימו מטה חירום, יצרו תוכנית לפינוי הבניין וכל הבניינים הסמוכים במקרה של התראת רוח חזקה במיוחד. היו 2,700 מתנדבים של הצלב האדום שידעו אותם שהם בהיכון לאסון שעלול לקרות. אבל כל זה כשמינימום של אנשים יודעים מה בעצם עלול לקרות. כלומר התושבים, האנשים שעובדים בבניין הזה והאנשים שגרים בבניינים הסמוכים לא ידעו לא על הסכנה ולא על התוכנית לפנות אותם. זה נשמר באופן של רק מי שצריך לדעת יודע ואף אחד לא צריך לדעת. ואפילו ככה זה די מפתיע שזה באמת נשמר בסוד שאף אחד לא הדליף שום דבר לעיתונות. אבל יכול להיות שזה קשור לעובדה שבמקרה לגמרי באותו זמן העיתונות הייתה בשביתה. העיתונאים בניו יורק שבתו, לא יצאו עיתונים במשך הזמן הזה ולא בטוח שבאמת אפשר היה לשמור את העסק הזה בסוד אם היו עיתונים באותו זמן. במקביל מה שלמז'ר והחברים עשו זה גם לעקוב כמובן באופן אובססיבי אחרי מזג האוויר כי פתאום זה נהיה מאוד חשוב כדי לוודא שעד שנגמרים התיקונים לא תגיע חס וחלילה שום סופה שעלולה לפגוע בעיר. ואז הגיעה סופה שעלולה לפגוע בעיר. הסופה הטרופית 'אלה', תמיד נותנים להם שמות כאלה, היא הסתובבה באוקיינוס האטלנטי בסוף אוגוסט כשהיא נעה לכיוון החוף המזרחי של ארצות הברית. ב-31 באוגוסט 1978 הסופה הזאת הועלתה בדרגה ורשמית היא הוגדרה כבר לא סופה טרופית אלא הוריקן שמהירות הרוח המקסימלית שם הייתה 200 קילומטר לשעה ועדיין נעה לכיוון החוף המזרחי. קצת לפני הזריחה, ב-1 בספטמבר, הגיעה הודעה מהשירות המטאורולוגי שקיים סיכוי שהסופה תפגע בניו יורק במהלך היום. בשעה 6:30 בבוקר קבוצה קטנה של מתכננים ושותפים לסוד התכנסה כדי להחליט מה עושים. הם שאלו את למז'ר כמובן מה המצב של התיקונים. הוא ענה שהעבודה לא הסתיימה, נשאר להם עדיין בערך חודש של עבודה. אבל רוב הריתוכים הכי חשובים כבר נעשו אז הבניין יכול לעמוד ברוח כנראה. בשלב כלשהו היה צריך להחליט - האם אנחנו לוחצים על הכפתור, מורידים את המסכה, מפעילים נוהל חירום ומפנים את כל השכונה וככל הנראה מפעילים השמדה עצמית על החברה שלנו? או שלא. או שמחכים עוד קצת כדי לראות אם הסופה באמת תגיע או שלא כי אולי היא לא תגיע, אבל אם היא תגיע ולא נפנה את כולם בזמן זה אסון בקנה מידה בינלאומי. הם חיכו עוד קצת. וכמה שעות אחר כך הוריקן אלה שינתה כיוון מזרחה ונסחפה לים. היא לא פגעה בניו יורק או בחוף של ארצות הברית בכלל. למחרת היה יום מאוד יפה בניו יורק. השמיים היו צלולים לגמרי והעבודה בקירות של בניין סיטיקורפ המשיכה. אחרי חודש היא הסתיימה. הבניין עבר את כל הבדיקות ונחשב ליציב ועמיד גם בסופות חזקות הרבה יותר. ולכן הסיבה שלא שמעתם עד היום על האסון הענק הזה שקרה בניו יורק זה שהוא לא קרה. הבניין הזה בסדר. הוא עדיין שם, הוא שינה את השם שלו במהלך הזמן - כאילו במקור זה היה סיטיבנק ושינו את זה לסיטיקורפ ואחר כך לסיטיגרופ - אבל הבניין עדיין שם בלקסינגטון 601, עדיין עם פינות זקורות באוויר באופן מאוד משונה, אבל הוא עומד. מה שכן, כל העסק הזה נשמר ממש ממש בסוד. למז'ר וכולם כל אנשי החברות שמעורבות לא ששו לספר על זה לאף אחד גם אחרי שהבניין תוקן ובמשך 17 שנה אף אחד לא ידע עליו. רק ב-1995 ג'ו מורגנשטרן, כתב בניו יורקר, שמע על זה איכשהו ופרסם כתבה על הנושא הזה ומשם הוא המשיך ודי התפרסם וכשאנשים שמעו על זה אז אף אחד לא פוטר ואף אחד לא כעס, להיפך. הסיפור הזה ובעיקר ההתנהגות של למז'ר זה נחשב לדוגמה מצוינת לאיך כן להתנהג במשבר. כלומר לא לברוח מאחריות, לא לקפוץ מהבניין ככל שזה מפתה, אלא להודיע 'אופס טעיתי' ולתקן את מה שצריך לתקן ולהשקיע את מה שצריך להשקיע. אבל במשך המון זמן מעט מאוד אנשים ידעו שזה קרה בכלל ואחד האנשים המאוד מאוד רבים שלא נכללו בקבוצה הקטנה של האנשים שידעו שזה קרה - זו דיאן הארטלי. הסטודנטית שעשתה את החישובים האלה, זאת שהתריעה על הבעיה. היא לא ידעה שהיא צדקה. היא לא ידעה שכל הסיפור הזה קרה, היא לא ידעה שהיה לה חלק בהצלה של הבניין הזה. היא אפילו לא הוזכרה בכתבה הראשונה הזאת על הסיפור. רק מאוחר יותר כשהסיפור התפרסם היא גילתה שבעצם היא הייתה חלק ממנו. היא הייתה שותפה להצלה של הרבה מאוד אנשים. אז התשובה לשאלה מה הטעות הכי גדולה שגרמה להכי הרבה נזק כספי ולהכי הרבה הרוגים - התשובה היא לא זה. זאת טעות גדולה שהייתה יכולה לגרום לנזק עצום אם היא לא הייתה מתגלה ואם אנשים לא היו לוקחים אחריות ומתקנים אותה. ואני יודע שזאת לא הייתה תשובה לשאלה, אבל לא בא לי לספר סיפור שנגמר באלפי הרוגים, בא לי סיפור עם סוף טוב. כאילו מה תעשו לי? רגע אתם מאוכזבים? רגע אתם רציתם אלפי הרוגים? מה קורה איתכם היום? זאת התשובה בקיצור. עוד מעט עוד טיפה בירור עובדות. החיים לא תמיד מתנהגים כמו סיפור וזה דבר שמאוד מעצבן אותי כי הרבה פעמים אני לא יכול לספר סיפור טוב רק בגלל שהפרטים בו הם לא נכונים. אז הסיפור הזה שסיפרתי הוא סיפור נכון. יש המון תיעוד, זה הופיע בהרבה מקומות, זה קרה. אבל יש פרט אחד בסיפור הזה שהוא עדיין קצת לא ברור - מי בעצם היה הסטודנט או סטודנטית שהתקשר או התקשרה ללמז'ר כדי לשאול על הרוח? הבעיה היא שהסיפור הזה בזמן אמת הוא לא סופר, הוא נשמר בסוד. כלומר עברו כמעט 20 שנה עד שהמעורבים בסיפור התחילו לדבר עליו ואנשים לא תמיד זוכרים בדיוק מה קרה לפני 20 שנה. אז למז'ר, מה שהוא סיפור זה שהוא דיבר בטלפון עם סטודנט לארכיטקטורה מניו ג'רזי ששאל אותו על הרוחות האלכסוניות וזה מה שגרם לו לבדוק את הבניין מחדש. הוא לא זכר את השם של הסטודנט, אבל הוא דיבר על סטודנט - כלומר בזכר. דיאן הארטלי, שעליה דיברתי, היא הייתה סטודנטית לארכיטקטורה בניו ג'רזי והיא עשתה עבודת גמר על הבניין הזה באותו זמן בדיוק, יוני 1978. זה ידוע היטב והעבודה שלה נמצאת בארכיון של האוניברסיטה, אין ויכוח על זה והיא באמת עשתה את החישוב של הרוחות והיא באמת התקשרה לחברה של למז'ר כדי לשאול על זה. אבל היא, לטענתה, לא דיברה עם למז'ר עצמו. וזה בהחלט הגיוני שהיא דיברה עם מישהו אחר בחברה ושהוא העביר לו את המידע, אבל היא לא דיברה איתו בטלפון. אז הסיפור לא מסתדר ב-100%. אבל יכול להיות שלמז'ר פשוט לא זכר את זה באופן הכי מדויק בגלל שמי זוכר בדיוק איך עם מי הוא דיבר לפני 20 שנה. וחוץ מזה אם זו לא הייתה היא אז מי? עוד הרבה זמן אחר כך, ב-2014, מישהו אחר, לי דה-קרוליס, שהיום הוא עובד בתור מנתח סיכוני בנייה באופן מאוד הולם, הוא סיפר סיפור אחר. כי באותו זמן גם הוא היה סטודנט לארכיטקטורה בניו ג'רזי וגם הוא עשה עבודה, עבודה קטנה יותר, על הבניין והוא בתור ממש חוצפן הוא רצה לשאול כמה שאלות אז הוא פשוט התקשר ישר לאדריכל. במשרד של האדריכל נפנפו אותו ואמרו לו לנסות את מהנדס הבניין, אז הוא התקשר אליו ולמז'ר דיבר איתו אישית בטלפון. כלומר זה הרבה יותר מתאים לסיפור של למז'ר מספר על זה שסטודנט גבר התקשר אליו בטלפון. רק עניין אחד - דה-קרוליס לא עשה את החישובים של הרוח והוא לא טוען שהוא דיבר עם למז'ר על העניין הזה של הרוחות האלכסוניות, הוא אפילו לא הבין בזה, הוא לא ידע על זה כלום באותו זמן. אז אף אחד משני הסיפורים האלה לא לחלוטין מתאים, למרות שאחד מהם בטוח נכון. מי משניהם היה באמת הסטודנט האלמוני? אה... אני לא יודע. ולמז'ר כבר לא יכול לספק עוד מידע בעניין כי הוא מת. יכול להיות ששני הסיפורים נכונים - כלומר זאת הייתה הארטלי שסיפקה את המידע אבל זה היה הטלפון מדה-קרוליס שגרם למהנדס הבניין לקום ולהתחיל להסתכל מסביב ולבדוק את זה שוב. ומכיוון שעד עכשיו זה היה סיפור בלי אנשים רעים, אז נוח לי לשמור את זה ככה. זאת אומרת אני לא רוצה לחשוב שאחד משניהם משקר או משהו. בטח שניהם היו בסדר. בכל מקרה זאת הייתה התשובה. עורכת - שלי נוי. אתם יכולים למצוא עדכונים של פרקים והרצאות שלי בעמוד הפייסבוק דורון פישלר נגד העולם. אביב שם טוב ייעוץ ותמיכה מורלית, יובל דרור עורך ראשי, דני תימור המנהל העסקי. בצוות הרשת גם הילה שמש, אלי גואטה וסלאבה צ'אבן. אני דורון פישלר, שלום. אין אין קטע מצחיק אחרי הקרדיטים עכשיו, אני עייף.
        ]]></content:encoded>
    </item>
    
    <item>
        <title>עגבניה: פרי או ירק? (עם העיר הזאת) [התשובה]</title>
        <link>https://mat-mo.github.io/podtext/episodes/htshvbh/gbnyh-pry-v-yrq-m-h-yr-hzt-htshvbh.html</link>
        <guid>https://mat-mo.github.io/podtext/episodes/htshvbh/gbnyh-pry-v-yrq-m-h-yr-hzt-htshvbh.html</guid>
        <pubDate>3 ביולי 2023</pubDate>
        <description>Transcript for עגבניה: פרי או ירק? (עם העיר הזאת) [התשובה] from התשובה</description>
        <content:encoded><![CDATA[
            דורון פישלר 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז', ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד ואם זה לא אתם אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. קריין 01:41 רשת עושים היסטוריה. ג'ו (עמית אולמן) 01:59 צהריים במשרד. שמש בשמיים. בינתיים, עוד יום רגיל. למי שמתעניין בשטויות האלה, היה חמסין בחוץ והיה אפריל. אומרים שהכדור מתחמם. ואני, אני אומר שקצת חום לא יזיק. בהיתי בתקרה ואז במאפרה ואז שוב בתקרה. כבר חודשיים לא היה לי תיק. הוא נכנס בהיסוס, הוא נראה מסתורי כמו קריזה במטוס. אמרתי: 'מי כבודו?'. הוא אמר: דורון פישלר 02:54 היי, אני דורון. בטח שמעת עליי, יש לי פודקאסט, 'התשובה'. זכיתי בפודקאסט השנה מטעם גיקטיים בקטגוריית העשרה. אתה מכיר? ג'ו (עמית אולמן) 03:12 עוד אחד עם פודקאסט. איזה פלטפורמה מיותרת. 'כן, בטח שמעתי'. שיקרתי. דמיינתי אותך לגמרי אחרת. דורון פישלר 03:21 אפשר לשבת? תראה, אנשים כל הזמן שולחים לי שאלות. אדווין דרוד, תמאם שוד, פתרתי כבר תעלומות. אבל עכשיו קיבלתי בעיה שאני לא מצליח לבלוע וחשבתי שאפנה אליך. אומרים שאתה אחד הטובים, אם לא ה-. אריאל שאל אותי את השאלה הזאת וגם גדי ויוסי וארוול 1, נוגה היותר טובה שאלה את זה וגם אדון בננה 48, אלדד, וגם נעמי חודורוב... ג'ו (עמית אולמן) 03:55 כן, הבנתי, הרבה שאלו את זה. אבל מה הנושא שעל הפרק? דורון פישלר 04:01 עגבנייה היא פרי? או שעגבנייה היא ירק? ג'ו (עמית אולמן) 04:06 שתקתי. היה אפשר לחתוך את המתח עם צבת. 'אה, אולי זו שאלה קצת מטופשת'. 'לא'. 'לא?'. 'לא קצת. אבל אני אקח את התיק. תתחיל לספר לי הכל, אה? אל תחמיץ ואל תשמיט'. דורון פישלר 04:36 אוקיי, אז ככה. נגיד אני מזמין סלט ירקות. מה יהיה שם? בטח יהיו שם סוג של עלים, חסה, פלפלים בלסמי, כוסברה - למרות שבמפורש ביקשתי שיוציאו! למה השארת לי את הכוסברה, רמי?! יהיו אולי בצל, זיתים, פטה... ג'ו (עמית אולמן) 05:14 זה יותר סלט יווני. אחר כך יהיה לך זמן לדבר, עכשיו אני. דורון פישלר 05:21 ויהיה בטח שמן זית ופטרוזיליה עם קצת לימון. אבל דבר אחד בטוח תמיד - יהיו שם עגבנייה ומלפפון. ואין לי שום בעיה עם זה, זה זול, זה טעים, זה בריא. אבל תמיד בא המעצבן הזה שאומר: 'עגבנייה זה בעצם פרי'. אז קודם כל מה אתה מתערב? מה זה צריך להיות? וחוץ מזה, אתה בסלט פירות שלך תשים עגבניות! ג'ו (עמית אולמן) 05:46 אבל האמת שלדברים יש קטגוריות. למילים יש הגדרה. שעועית היא לא סוג של מכונת תפירה. שחור זה לא חיה. סטגוזאורוס זה לא מקצוע. ואני לא הולך לטמבוריה כדי לקנות אופנוע. אז איך זה שדבר כל כך בסיסי וקל להבנה אנחנו כל הזמן שמים בקטגוריה שהיא בכלל לא נכונה? אי אפשר להגדיר כל דבר איך שאנחנו רוצים. אם לא יהיו הגדרות, איך נשחק 'ארץ עיר', איך נפתור תשבצים? דורון פישלר 06:17 אז אתה מאלה שצריכים הגדרות, מה? תראה, אני בעד שכל אחד יגדיר את עצמו איך שהוא רוצה, או את עצמה... אבל כשזה נוגע למה שאני שם בצלחת, זה סיפור אחר. ג'ו (עמית אולמן) 06:33 תמשיך לדבר. השאלה היא מה זה פרי בעצם? פרי זה כמו ירק רק מתוק? פרי זה דבר שגדל על עץ וקוטפים ואוכלים? פרי זה דבר שעושים ממנו מיץ פירות ומוכרים אותו באיזה 30 שקל לחצי ליטר? כולם נוכלים! דורון פישלר 06:58 אז נגיד אני פותח אנציקלופדיה, בריטניקה לנוער, ומחפש מה זה פרי. אז המושג בבוטניקה, מדע חקר הצמחים: הפרי הוא חלק מהצמח, מחלקי הפרח. כלומר בעצם הפרי הוא הפרי-חה. הנוצר בעקבות הפריית הביציות שבתוך השחלה. ג'ו (עמית אולמן) 07:38 בוא'נה, בוא'נה, חשבתי שזה פודקאסט לכל המשפחה. בוא נשמור על זה באווירה חינוכית. דורון פישלר 07:46 אוקיי, צודק. אז מה זה אומר בעברית? כל עץ, כל צמח, כמו כל חיה, כמו רובנו, רוצים להתרבות. לעצים אין אבא ואמא שילחצו עליהם שיביאו נכדים, הם לא מסתובבים בברים, אין להם אפליקציות הכרויות. האופן שבו הם מתרבים הוא באמצעות זרעים. הפרי הוא החלק של הצמח שבו הם נמצאים. הרבה פעמים החלק הזה הוא צבעוני והוא טעים, באה חיה, אוכלת את הפרי עם הזרעים שבפנים. הזרעים עוברים במערכת העיכול ואז הם יוצאים בצד השני. ג'ו (עמית אולמן) 08:18 מה? מה קורה בצד השני? אמרנו שנשמור על זה חינוכי. דורון פישלר 08:24 בכל מקרה, ככה החיה הפיצה את הזרעים של העץ. עכשיו עגבנייה - תחתוך עגבנייה. מה אתה רואה בפנים? הדברים הלבנבנים האלה זה זרעים. שים אותם בעציץ ותשקה ויצמח לך שיח עגבניות. אז עגבנייה היא פרי, מן הסתם. ג'ו (עמית אולמן) 08:49 הממ. אוקיי, לפי הראיות שהצגת בפניי, אני מסיק ש... טמ טמ טמ! עגבנייה היא פרי! דורון פישלר 09:05 כן? אבל רגע. מה עם מלפפון? לפי ההגדרה הזאת, מלא ירקות הם פירות. מלפפון, פלפל, קישוא. בכולם יש זרעים. אז אם זה פרי וזה פרי וזה פרי, מה בעצם יש בסלט ירקות? עם כל הכבוד להגדרות בוטניות מדויקות, עם בוטניקה לא הולכים לשוק. לא חשוב הדיוק, אני אצא סתום אם אני אלך לירקן ואבקש סולנום ליקופרסיקום - זה עגבנייה בבוטנית. אבל מה זה חשוב? מה שמשנה זה איך שמדברים או מה שכתוב במילון. ג'ו (עמית אולמן) 09:37 נו, אז מה כתוב במילון? בוא נבדוק. הגדרה מילונית לירק היא: פרי האדמה, צמחים שמגדלים בגינה או בשדה למאכל. לדוגמה, צנון, בצל, מלפפון, עגבנייה הם ירקות. זה מה שהמילון אומר פה, שחור על גבי לבן. ובמי נשים מבטחנו אם לא באבן שושן? הממ. לפי המידע החדש שהצגת בפניי, אני מסיק... טמ טמ טמ! שעגבנייה זה ירק! דורון פישלר 10:08 כן? אבל יש פה שתי תשובות שונות! קיבלתי שתיים במחיר אחד? אותי שאלו שאלה - פרי או ירק? אני צריך תשובה, אחרת אין לי פרק. אני צריך סדר, אני צריך שדברים יהיו נכונים או לא נכונים. זה עושה לי לא לישון בלילה. זו לא יכולה להיות עגבנייה קוונטית, וזה לא סתם עניין של קטנוניות סמנטית. זה עניין של כסף, של פרנסה! ג'ו (עמית אולמן) 10:46 פרנסה? כן, אותו הוויכוח הגיע לבית המשפט. בית המשפט העליון של ארצות הברית, לא פחות. 1892, מדינת ניו יורק. המקרה של ניקס נגד הדן. יקום התובע בבקשה. ג'ון ניקס (תובע) 11:09 שלום, שמי ג'ון ניקס. אני מוכר ירקות בשוק של ניו יורק. לא חסר אקשן. לא מזמן הרשויות החליטו להוסיף מס על ירקות מיובאים. רוצים לחנוק אותנו הסוחרים! אובג'קשן, כבודו! אדוארד הדן (הגנה) 11:22 כבודו, שישמור על הפה שלו. העניין הוא שלפני כמה ימים פתאום בא אליי גובה מיסים כדי לקחת מס על העגבניות שלי. כבוד השופט, עגבנייה היא לא ירק. התרגלנו לחשוב שהיא ירק, אבל זה שקר. יש לי הוכחות לטענה הזאת. הבאתי כאן את מר דוקטור, הוא פרופסור לבוטניקה באוניברסיטה. ספר להם דוקטור. פרופסור לבוטניקה 11:59 עגבנייה היא פרי וזה מוחלט! אדוארד הדן 12:02 מה תאמר על זה, הדן? סדר, סדר בבית המשפט! דברי ההגנה... אדוארד הדן 12:18 כבוד השופט, שמי אדוארד הדן, פקיד מכס בכיר ברשויות. האיש הזה מנסה להתחמק מחובותיו החוקיות. הוא מנסה להביא הוכחות מופרכות ומוכן לשנות סדרי בראשית. כולנו מתייחסים לעגבנייה כאל ירק בלבד. למי אכפת מספרי הבוטניקה? ההגנה מזמנת את העד הראשון. מר בחור, איש רנדומלי מהרחוב. אדוני, עגבנייה פרי או ירק? איש מהרחוב 12:51 ירק, ברור. אדוארד הדן 12:53 תודה. ההגנה רוצה לזמן את העדה השנייה. מאדאם גברת, אישה רגילה מהשורה. איך את היית מגדירה עגבנייה? אישה מהרחוב 13:05 עגבנייה היא ירק. אדוארד הדן 13:07 תודה גבירתי. אתם רוצים שאזמן גם את העד השלישי? כי אני יכול לעשות את זה כל היום! שקר, שקר! אנשים לא יודעים את האמת! סדר, סדר! מר הדן, בלי עדים נוספים בבקשה. ובכן, ההגנה רוצה להגיש את הראיה המרכזית שלה - טמ טמ טמ! מילון! שופט 13:30 שים לב כבודו להגדרה המילונית של ירק. המילון תומך בטענה של מר הדן. מה תאמר על זה, ניקס? כל זה לא משנה את האמת המדעית! והמדע אומר שאם יש לזה זרעים, זה פרי! אדוארד הדן 13:45 אז מה? גם למלפפון יש זרעים! בדיוק! הסר ידיך מהמלפפון שלי! בקיצור, לאחר ששמע את הצדדים ובהרכב של תשעה שופטים, בית המשפט פסק: תשעה נגד אפס, בלי שום מתנגדים - עגבנייה היא ירק לצרכי מס. ג'ו (עמית אולמן) 14:35 אבל ירק נשאר דבר שקשה להגדיר. העניין הוא שירק זה קצת כמו שיר. כששומעים אחד כזה אנחנו יודעים לזהות, אבל מסתבכים כשנכנסים להגדרות. ירק הוא לא מושג בבוטניקה. המושג הזה 'ירק' כולל גזר (שורש), חסה (עלים), בצל ירוק (גבעול), כרובית (פרח) ועגבנייה (שהיא פרי). מה משותף לכולם? שכולם נמצאים בסופר במחלקת ירקות. זו הגדרה מומצאת. ג'ו (עמית אולמן) 15:19 ברור. כל ההגדרות מומצאות. כל המילים הן סתם גדרות. קו של טוש באמצע שולחן של בית ספר. נוח שיהיה לנו סדר. קשה להתמודד עם עולם שהוא אחד. אבל אין באמת פרי. אין ירק. אין וויסקי. אין באמת בוטניקה. אין באמת אף מילה. הכל מדומיין. אז מה הייתה השאלה? דורון פישלר 16:09 השאלה, אמרנו, שעמדה פה על הפרק היא האם עגבנייה היא פרי או שהיא ירק. אז בחנתי מכל הצדדים את התמונה והתשובה היא שהשאלה לא נכונה. בבוטניקה היא פרי, ביומיום היא ירק, בארץ היא צומחת, בצבע היא אדום. אלה פשוט דברים שונים. זה לא סותר, כמו שבן אדם יכול להיות גם גבוה וגם פיטר. היא פרי, היא ירק, היא לא 'או'. אז אם מגיע איזה נודניק עם ההתחכמות הזאת שזה פרי ולכן זה לא ירק, אתם יכולים למסור לו ממני באהבה שהוא נודניק וגם טועה. זאת הייתה התשובה! ג'ו (עמית אולמן) 17:05 תודה לך ג'ו, פיצחת את התיק. איך עשית את זה? זה סוד מקצועי. זה עלה 1613 שקלים, נקי. אני אברר את זה עם דני המנהל העסקי. 100%. סע לשלום ותיזהר בכביש. רק עוד דבר אחד מר פיש... למה באת אליי באמת? הרי לא היית צריך חקירה. באת עם כל התשובות ואני רק הפרעתי. יכול להיות ששלח אותך אחד בשם עמית? דורון פישלר 17:52 מי זה? אל תיתמם. יש עמית אחד שעושה עליי סרט, משהו בשם 'העיר הזאת'. לא אכפת לעיר הזאת או עיר אחרת. אני מכיר את הליצן הזה שנים. עכשיו הוא מנסה לשווק את הסרט הזה על גבי? זה לא ילך לו. מי בכלל רוצה לראות סרט ראפ בלשי? נגיד שהיו שולחים אותי לעשות יח"צ לסרט בלשי, נראה לך שהייתי מבזבז אותו בלדבר על עגבניות? הייתי מספר שהוא מבוסס על המחזה המרקתי, הייתי בטח אומר משהו על העלילה, ועל זה שמשתתפים בו עידן אלתרמן וג'ימבו ג'יי ואלון נוימן ומלא ראפרים. ובטוח שבנקודה כלשהי הייתי עוצר כדי להגיד משהו בסגנון 'העיר הזאת' - אופרת ראפ בלשית, עכשיו בבתי הקולנוע. ג'ו (עמית אולמן) 18:53 מזל. לרגע חשבתי שנפלתי למלכודת. אין דבר שאני שונא יותר מתוכן שיווקי. דורון פישלר 19:03 כן, תוכן שיווקי בארץ זה באמת נקודה כואבת. מזל שאני נקי. אני לא עושה דברים כאלה. זאת הייתה התשובה! דורון פישלר 19:13 זה היה פרק ספשל של התשובה עם 'העיר הזאת'. בהשתתפות: עמית אולמן בתפקיד ג'ו. שופט: ארבל פישלר. מוזיקה: איציק פצצתי מתוך פסקול הסרט 'העיר הזאת'. מוזיקה מקורית לפרק: בושי. מוזיקה נוספת: ירין פרימק. עורכת: שלי נוי. בתפקיד מר בחור: שלי נוי. בתפקיד מאדאם גברת: שרית לזני קוצמן. תמיכה מורלית: אביב שם טוב. מנהל מכירות: עמית חזזי. מנהלת דיגיטל: שרית לזני קוצמן. בצוות הרשת גם זלאטה צ'באן, שלי גואטה והילה שמש. יובל דרור העורך הראשי, דני טימור המנהל העסקי, רן לוי - יום אחד אני אבין מה התפקיד שלו. אני דורון פישלר. משהו משהו קילר.
        ]]></content:encoded>
    </item>
    
    <item>
        <title>אנחנו יותר קטנים או יותר גדולים? [התשובה]</title>
        <link>https://mat-mo.github.io/podtext/episodes/htshvbh/nkhnv-yvtr-qtnym-v-yvtr-gdvlym-htshvbh.html</link>
        <guid>https://mat-mo.github.io/podtext/episodes/htshvbh/nkhnv-yvtr-qtnym-v-yvtr-gdvlym-htshvbh.html</guid>
        <pubDate>17 ביולי 2023</pubDate>
        <description>Transcript for אנחנו יותר קטנים או יותר גדולים? [התשובה] from התשובה</description>
        <content:encoded><![CDATA[
            Ad Narrator 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז', ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר, זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. Network Voiceover 01:41 רשת עושים היסטוריה. Doron Fishel 02:01 אהלן, אני דורון פישלר, זאת התשובה, והפרק הזה לא הולך להיות בחרוזים, מצטער. אדון קוסטאי שאל אותי, יופי של שאלה. מה יותר קרוב אלינו בגודל? הדברים הכי גדולים ביקום, כמו כוכבים, ערפיליות, גלקסיות? או הדברים הכי קטנים, מולקולות, אטומים, פרוטונים? לאיזה גודל אנחנו יותר קרובים? אחלה שאלה. אם אתם מתעניינים אפילו טיפה במדע או במדע פופולרי, אז בטח נתקלתם בדברים האלה הרבה פעמים, על תרשימים כאלה או ממים כאלה או סרטונים שמדגימים את העניין של גדלים ביקום, כי זה נושא נורא מגניב. אתם בטוח יודעים שאנחנו נורא, נורא, נורא קטנים. משום שאנחנו בני האדם, אנחנו כולה חיים במדינה שהיא קטנטנה ביחס לכדור הארץ, וכדור הארץ בעצמו הוא מאוד, מאוד קטן כשמשווים אותו לכל מערכת השמש, ומערכת השמש היא זערורית בהשוואה לכל הגלקסיה, והגלקסיה היא רק חלק מהיקום. בקיצור, אנחנו נקודה זערורית קטנטנה בלתי נראית ולא חשובה בקנה המידה של היקום. מצד שני, אנחנו גם נורא נורא גדולים. משום שאנחנו מורכבים ממיליארדי תאים, וכל אחד מהתאים האלה עשוי מהרבה מאוד מולקולות, ומתחת לזה יש אטומים, ומתחת לזה יש קווארקים או ווטאבר, כל כך הרבה פרטים קטנים שלגביהם אנחנו סופר ענקיים. אז השאלה של אדון קוסטאי הייתה: מה אנחנו יותר? קטנים או גדולים? כלומר, האם אנחנו יותר בסביבה של הדברים הכי קטנים או יותר בסביבה של הדברים הכי גדולים? וזאת שאלה נורא מעניינת משום שבשביל לדבר על זה צריך לדבר על הכל, בייסיקלי, על היקום. וזה נושא שאני אוהב, כי אני מחבב את היקום, גדלתי שם. אבל עם השאלה הזאת יש גם בעיה, כי אם אנחנו לוקחים אותה במובן הכי פשוט שלה, היא שאלה נורא נורא קלה ולא מאוד מעניינת בכלל. התשובה היא שאנחנו קטנים. נקודה. מאוד ברור שאנחנו קטנים. למה? מאוד פשוט. אם הגובה שלי הוא נגיד מטר שבעים, זה אומר שהפרש הגובה ביני לבין אטום הוא מטר שבעים. לעומת זאת, הקוטר של השמש הוא מיליון ושלוש מאות תשעים ושתיים אלף קילומטר, לכן הפרש הגובה ביני לבין השמש הוא מיליון ושלוש מאות תשעים ושתיים אלף קילומטר פחות מטר שבעים. אז זה די ברור שאני יותר קרוב לגודל של אטום מאשר לגודל של השמש. אני מאוד מאוד בטוח בזה, אין ממש הרבה מה לבדוק, זה חד משמעי. אם הייתי מחפש את האמצע, את הגודל שהוא חצי, חצי הדרך בין אטום לבין השמש, אז הגודל הזה הוא חצי מהגודל של השמש, ואני לא בגובה של חצי שמש. ממש ממש לא. לא קרוב לזה. אז זה הכל, אנחנו קטנים. זאת הייתה התשובה. אבל אני לא חושב שזאת באמת הייתה השאלה. כדי להבין באיזה אופן השאלה הזאת מעניינת, צריך לנסח אותה באופן אחר, ואני לא בטוח שאדון קוסטאי בעצמו ידע לנסח אותה, אבל אני אנסח את זה במקומו. השאלה היא: האם יחס הגודל בין אני לבין הדברים הכי קטנים שיש, הוא יותר גדול או יותר קטן מיחס הגודל בין הדברים הכי גדולים שיש אליי? אוקיי, יש מצב שזה לא יהיה ברור בכלל הניסוח הזה. ננסה עוד פעם. האם יש יותר או פחות הפרשי סדרי גודל ביני לבין הדברים הכי קטנים מאשר ביני לבין הדברים הכי גדולים? זה לא היה יותר ברור, נכון? זה עדיין שאלה מאוד לא ברורה. אני אסביר. הבעיה עם הגדלים האלה של דברים ביקום זה שנורא קשה לתפוס אותם, קשה להבין אותם באמת. הגודל של אטום מצד אחד או של מערכת השמש מצד שני, זה כל כך לא דומה לשום דבר שאנחנו מכירים מהחיים שלנו, שאין לנו באמת שום דרך לתפוס, לגרוק, להבין כמה זה באמת קטן או כמה זה באמת גדול. אני יכול להבין דברים כמו פי 2 או פי 4 או בגובה של ג'ירפה, אבל כשאומרים לי פי מיליארד, אני לא באמת מבין מה זה אומר. אפילו כשמנסים לפשט את זה, כלומר להביא את הגדלים האלה לאזור שאנחנו מכירים, זה לא תמיד עוזר משום שאנחנו תמיד קופצים שוב לדברים שאנחנו לא יכולים לתפוס. למשל, אוקיי, כמה קטן הוא אטום? אטום זה דבר כל כך קטן, שאילו אטום היה בגודל של כדור טניס, אז בן אדם היה בגובה של בערך פי 3 מהמרחק מכדור הארץ לירח. אוקיי, זה הרבה, כן, אבל עדיין זה כל כך גדול שאני לא יודע איך לדמיין את זה. מה זה אומר? אז כדי לעשות את כל העסק הזה הכי פשוט שרק אפשר, ובשביל להימנע עד כמה שאפשר מלהגיד הרבה מאוד פעמים אפס נקודה אפס, אפס, אפס, אפס, אפס, כל זה, בואו נדבר על סדרי גודל. הגובה של הבן אדם הממוצע הוא בסדר גודל של מטר אחד. עכשיו הרבה אנשים יקפצו ויגידו שזה לא נכון בכלל. מה פתאום? הבן אדם הממוצע הוא לא בגובה מטר. הבן אדם הממוצע הוא הרבה יותר גבוה מזה, אני בגובה מטר וחצי או מטר שמונים, וכבר דיברנו על זה שכל סנטימטר הוא חשוב למשכורת וכאלה דברים. אז כן, אני יודע שאתם מאוד רגישים לסנטימטרים שלכם, אבל לא קראתי לכם נמוכים עכשיו, אני אמרתי שאתם נמצאים בסדר גודל של מטר אחד. סדר גודל זה אומר לעגל באגרסיביות. זה אומר שמספרים כמו אחד וחצי או שתיים או חמש, פשוט לא מעניינים אותי. מטר או מטר וחצי או שני מטר זה זניח מבחינתי. אותי מעניין רק מכפלות של 10. כלומר, מה שגדול יותר או קטן יותר פי 10. אל תדברו איתי בכלל על משהו שלא גדול פי 10. אז כשאני אומר שהגובה של בן אדם הוא בסדר גודל של מטר, מה שאני מתכוון זה שבני אדם הם בגובה של יותר מעשירית ממטר, כלומר יותר מ-10 סנטימטר, אבל יותר נמוכים מ-10 מטר. האם למישהו יש בעיה עם זה? מישהו פה מרגיש שקיפחתי אותו? יש פה מישהו בגובה של 8 סנטימטר? מישהי בגובה של יותר מ-10 מטר שחושבת שלא כללתי אותה בזה? לא? אוקיי, הכל בסדר, אז אנחנו מסכימים. עכשיו, אני יודע שיש הרבה הבדל בין גובה של מטר לגובה של שני מטר, כי זה פי 2 גובה. העניין הוא שאנחנו פשוט הולכים לדבר עכשיו על מספרים כל כך גדולים שלידם מספר כמו 2 הוא פשוט כל כך שולי שזה לא מעניין אותנו. כלומר, אני יכול להגיד שמעכשיו המספר לא מעניין אותי, מעניין אותי מספר הספרות של המספר. כלומר, זה כאילו אם יש לי מספר מאוד ארוך, אז מה המספר שבהתחלה לא אכפת לי, מה שיכפת לי זה כמה אפסים יש אחריו, כי תכלס זה באמת יותר משמעותי. אם אני שואל מה הגובה של בוקיצה ועונים לי 'זה מספר עם שתי ספרות של מטרים', אוקיי, זה לא נתן לי המון מידע אבל עדיין אני יודע שיש הרבה הבדל בין סדר הגודל הזה, מספר עם שתי ספרות, לבין אם היו אומרים מספר עם ספרה אחת, או להפך, מספר עם שלוש ספרות. אני יודע את סדר הגודל. אותו דבר אני יכול לעשות גם בכיוון ההפוך, כלומר לדבר על דברים קטנים יותר ויותר, רק שכאן האפסים מגיעים מהצד השני של המספר. כלומר עשירית ממטר זה 0.1 מטר. עשירית מזה זה 0.01. עשירית מזה זה 0.001. אז כל פעם שאני יורד בסדר גודל, זה אומר להוסיף עוד אפס לשורת האפסים שבתחילת המספר ל-0.0000. וכן, אני מבין שלפי הגישה הזאת אני ולברון ג'יימס ופיל אפריקאי, כולנו נחשבים לבערך אותו גודל. כי כולנו באותו סדר גודל של גובה. עכשיו זה לא מדויק, אבל לצורך העניין אנחנו באותו גודל בערך, ולכן על כל דבר שאני אגיד מעכשיו והלאה בהמשך הפרק הזה, אני רוצה שתרחף המילה הגדולה 'בערך'. כי שום דבר פה לא יהיה מדויק. אל תנתפקו אותי על דיוק, אנחנו לא מתעסקים עכשיו בדיוק, אנחנו מתעסקים בסדרי גודל. אז השאלה בעצם היא כזאת: כמה סדרי גודל אני צריך לרדת ממני, מהגובה שלי ועד שאני אגיע לרצפה של היקום, כלומר לדברים הכי קטנים שיש ביקום, ולהפך, כמה סדרי גודל אני אצטרך לעלות מהגובה שלי עד לדברים הכי גדולים שיש ביקום, ואיזו משתי הדרכים האלה יותר קצרה? זאת השאלה. והתשובה תיכף תבוא. Doron Fishel 12:30 אוקיי, אז נתחיל מפה. דברים שהם בסדר גודל של מטר. כיסא, ארון, סוס, ציפי שביט, ספיידרמן, אני. זה העולם שבו אנחנו חיים. זה הגודל של דברים שאנחנו מתעסקים איתם ביום יום. עכשיו, אם אנחנו יורדים סדר גודל אחד, כלומר מחלקים ב-10, לא מטר אחד אלא 0.1 מטר, כלומר 10 סנטימטר, זה האזור של הגודל של טלפונים סלולריים, עטים, אוגרים, מיקרופונים, סרגלים באורך של 10 סנטימטר, חד-קרן קטן עשוי מלגו, דרדסים. דברים קטנים אבל לא קטנים מאוד. נרד עוד סדר גודל ל-0.01 מטר, שני אפסים, שני סדרי גודל מתחתנו, כלומר סנטימטר אחד. שזה הגודל בערך של גולה, אוזניית בלוטות', לבנה אחת של לגו, פקק של בקבוק, הטבעת האחת, מטבע. כל אלה דברים ששוב, הם קטנים אבל הם בהחלט עדיין דברים שנוכחים בעולם שלנו, אין לנו שום בעיה לראות אותם ולהתעסק עם דברים שהם שני סדרי גודל מתחתנו. עוד סדר גודל אחד למטה, כלומר שלושה אפסים, זה מילימטר אחד. זה המקום שבו נמצא גרגיר אחד של שומשום, גרגרי חול, נמלים, נמלים קטנות כן, לא דברים כמו הנמלה הקליע, אות אחת בספר. אלה דברים שאנחנו עדיין יכולים לראות אבל דברים בסדר גודל הזה בדרך כלל אנחנו כבר לא מתעסקים בהם בבודדת, אלא רק בתור קבוצה של הרבה דברים. עוד סדר גודל אחד למטה, כלומר ארבעה סדרי גודל מתחתנו, זה האזור של עובי של שערה או חלקיק אבק או פיקסל אחד על מסך. וזה בערך הגבול של מה שאנחנו מסוגלים לראות. כלומר, לראות בעין בלתי מזוינת. אז העולם שבו אנחנו חיים שבו אנחנו רואים ומרגישים ומבינים אינטואיטיבית מה כל מה שקורה, נגמר כאן. כל דבר יותר קטן מזה אנחנו יודעים אולי שהוא קיים אבל אנחנו לא יכולים לראות את זה, לא בלי מיקרוסקופ לפחות, או להרגיש את זה ישירות. כמו נגיד היצורים המאוד מאוד ביזאריים שחיים על העור שלכם אבל אתם לא יכולים לראות אותם וטוב שכך. זה באזור הזה. אבל ברור שיש גם דברים קטנים הרבה יותר. מעכשיו אנחנו נצטרך מיקרוסקופ כדי לראות אותם. חמישה סדרי גודל למטה, זה פחות או יותר הגודל של תאים בגוף. תאי דם, תאי עור, וגם הרבה סוגים של בקטריות, חיידקים, דברים שהם עדיין מאוד מורכבים. כל אחד מהם הוא מבנה מורכב וחי בפני עצמו שיודע לקבל מזון ולהפריש חומרים ויש לו חלקים פנימיים. ועדיין יש הרבה לאן לרדת מכאן. עוד סדר גודל אחד או שניים למטה אפשר להיתקל בווירוסים. הדברים האלה שלא כל כך ברור אם בכלל נחשבים לחיים או לחיה בו'. וירוס הקורונה, הדבר שעשה את כל הבעיות האלה, פה נמצא, בסדר הגודל הזה. עוד אחד למטה, שמונה סדרי גודל מתחתנו. כאן כבר אפשר להיתקל בסוגים של מולקולות, מבנים שאפשר לספור את האטומים שבהם. וצריך לרדת רק עוד שני סדרי גודל, כלומר ל-10 סדרי גודל מתחתנו כדי להגיע לאטומים. זה הכל. עכשיו, אמרתי שהכל בערך כאן, כן? זאת אומרת, לא כל האטומים הם באותו גודל. יש אטומים גדולים יחסית כמובן כן, הכל יחסי, ויש יותר קטנים. וחוץ מזה יש מה להתווכח גם על איפה בעצם האטום מתחיל, כי זה לא כזה ברור. יש כמה דרכים להגדיר את זה. אבל לפי ההגדרות המקובלות, זה האזור. זה סדר הגודל שבו אטומים נמצאים, 10 סדרי גודל מתחתנו. וזה האמת לא נשמע כל כך הרבה. כולה 10 צעדים, זה כל מה שצריך בשביל להגיע ממני לאטום. 10 פשוט לא נשמע כמו מספר כזה גדול. אבל שוב, צריך לזכור כאן שכל צעד כאן הוא גדול פי 10 או קטן פי 10 מהצעד הקודם, כן? לומר זה היה יותר מרשים אם הייתי אומר שאטום הוא פי 1 עם 10 אפסים יותר קטן מאיתנו. או פי 10 כפול 1000 כפול מיליון, כי זה אומר את אותו הדבר. כל הדברים האלה זה שיטות שונות להגיד את אותו הדבר. חוץ מזה, עוד דבר שצריך לזכור כאן: אני מודד פה דברים רק בממד אחד, אורך. כלומר האורך שלי לעומת האורך של אטום. כלומר כדי לבנות מגדל של אטומים בודדים בגובה שלי, צריך בערך 1 עם 10 אפסים אטומים. אבל זה עדיין יהיה מגדל בגובה שלי אבל בעובי של אטום בודד. אני לא בעובי של אטום בודד. ברגע שמוסיפים נפח לעניין המספרים מתנפחים. כן, זה הגיוני. מספר האטומים בגוף שלי הוא הרבה יותר מ-1 עם 10 אפסים, הוא מספר עם הרבה הרבה יותר אפסים מזה. אבל נעזוב את זה כרגע. בואו נמשיך פשוט באותה שיטה שהתקדמנו עד עכשיו כי עדיין לא סיימנו. לא הגענו למטה עדיין. אטום זה לא הדבר הכי קטן שיש. כמו שאתם בטוח יודעים, אטום הוא לא כדור, הוא לא חפץ מוצק אלא הוא מבנה בפני עצמו. יש את גרעין האטום ומסביבו יש אלקטרונים. כדי להגיע מהאטום לגרעין של האטום אנחנו צריכים לרדת עוד ארבעה סדרי גודל. כלומר להוסיף עוד 0, 0, 0, 0. האטום גדול באזור של פי 10,000 מהגרעין שלו. כלומר אם אני אעשה אחת מההשוואות האלה שאי אפשר לברוח מהן, אז הפרש הגובה בין אטום לבין גרעין של אטום הוא בערך כמו הפרש הגובה ביני לבין חלקיק של אבק. אז אם הגרעין הוא כל כך קטן מה יש בכל יתר האטום? בעיקר כלום. מכיוון שהאטום מאוד מאוד רחוק מלהיות משהו מוצק, הוא מורכב בעיקר משום דבר עם טיפ-טיפה דברים באמצע. ומכיוון שאטומים מרכיבים פריטי מאץ' את הכל, זה אומר שהכל מורכב בעיקר משום דבר עם טיפ-טיפה דברים באמצע. יש הרבה יותר שום דבר בעולם מדברים, מתברר. אבל גם הגרעין של האטום הוא לא הסוף. גרעין של האטום הוא אוסף של חלקיקים אחרים, פרוטונים ונייטרונים וכל זה. 15 סדרי גודל מתחתנו זה האזור שבו אפשר למצוא אותם, פרוטונים ונייטרונים בודדים. וגם הם לא דבר אחד בודד אלא הם עשויים מדברים יותר קטנים. מקווארקים. זה מאוד קטן. הבעיה כאן היא ש... כמה זה קטן? את זה ממש קשה להגיד, כי אנחנו נכנסים לאזור שבו דברים הם כבר לא ממש דברים כמו שאנחנו רגילים לחשוב על דברים, כי בקנה המידה הזה ההגדרות של מה זה דבר ואיפה דבר נמצא הן לא כל כך ברורות, כי הכל פה עניינים של קוונטים ו... אזעקת קוונטים! אזעקת קוונטים! נא להתרחק בזהירות מהמיקרופון עם ידיים על הפה. אה, סליחה על זה, זה פשוט פעם אחרונה נתקעתי בהזעקת קוונטים כדי לא להתפתות לדבר על שום דבר שקשור לתורת הקוונטים עוד פעם אי פעם. סליחה, שנייה, אני אשתיק את זה. אז אני לא נכנס פה בכלל לשדה המוקשים הזה. אני רק אומר שקווארקים זה דבר מאוד מוזר. זה מסוג הדברים שאני לא הולך לעשות כאילו אני מבין את זה כי אני לא. אלה הדברים מהם מורכב כל העולם ומאוד קשה להבין איך הם עובדים בכלל. אפילו לענות על השאלה מה הגודל שלהם זה ממש לא פשוט. קווארקים קודם כל ברור שאי אפשר לראות אותם, אבל לא רק זה, אי אפשר אפילו למדוד אותם בשום דרך סטנדרטית. כלומר אין שום סרגל ואין שום קרן לייזר שיכולה למדוד אורך של קווארק. גם מיקרוסקופ אלקטרוני לא יעזור לכם כאן בכלל. יותר מזה, אפילו אי אפשר לבודד אותם. כלומר, אם ההוראות איך למדוד קווארק זה א' - קח קווארק וב' - תמדוד אותו, את א' אי אפשר לעשות בגלל שאי אפשר לקחת קווארק בודד, הם אף פעם לא מגיעים בבודד, הם תמיד בקבוצות. תמיד. אי אפשר לבודד קווארק. אז אפילו ההגדרה של למה הכוונה בגודל שלהם היא לא כל כך ברורה לגבי קווארקים. לפי הגדרות מסוימות אין להם גודל בכלל, כלומר הם פשוט נקודות במרחב. אז איך מחשבים את זה? אז אחרי שדיברתי עם כמה פיזיקאים, יפתח גל און מאוד עזר לי פה אבל אם יש לי טעויות אז הן שלי ולא שלו, בכל אופן אז דיברתי איתם ולחצתי אותם לקיר ואמרתי להם 'קווארק! יש דבר כזה? מה הגודל שלו?'. הם הסכימו לתת לי איזושהי הגדרה אחרת לגודל. אפשר לתת הערכה לסקאלת ההשפעה של קווארק, כלומר באיזה טווח הוא יכול לקיים אינטראקציה עם חלקיקים אחרים, שזה הגדרה לא רעה לגודל תכלס. כאילו ההשפעה שלי, הנקודה שבה אני יכול לגעת בדברים, זה הקצה הגודל שלי, נכון? אז אני לא יכול למדוד קווארק, אבל אנחנו כן יודעים מה המסה שלהם ואנחנו יכולים לחשב את הגודל הזה לפי המסה שלו ולפי נוסחאות שאנחנו יודעים. אז אם אנחנו משתמשים בהגדרה הזאת בתור גודל, ושוב זה דבר שאפשר להתווכח עליו אם אתם במקרה פיזיקאי חלקיקים, אבל אם אתם משתמשים בהגדרה הזאת, אז קווארקים מסוגים שונים הם בגדלים של בין 21 ל-24 סדרי גודל מתחת למטר. קווארק עליון, טופ קווארק, הוא הקווארק הכי הרבה מסה והוא גם הכי קטן מביניהם לפי ההגדרה הזאת, והוא 24 סדרי גודל מתחת למטר. כלומר 0.000 (24 אפסים). ונכון לרגע זה, לפי הידע שיש לנו עכשיו, זה הדבר הכי קטן שיש. זה הדבר הכי קטן שאנחנו יודעים עליו שאפשר באופן כלשהו להגדיר כדבר. דרך אגב, אתם זוכרים שאמרתי שאטום נמצא 10 סדרי גודל מתחתנו והקווארק 24? זה אומר שאני יותר קרוב לגודל של אטום מאשר שאטום קרוב לגודל של קווארק. הם ממש קטנים. עכשיו, שנייה לפני שאנחנו חוזרים למציאות, לגודל שלנו ומתחילים לזוז בכיוון השני, הערה קטנה שאני חייב להגיד פשוט בשביל להתגונן מראש מפני קטנוניים. יש כמה אנשים שהקשיבו לי עכשיו ואמרו 'לא נכון! מה עם אורך פלאנק?'. אז קודם כל יפה שאתם מודעים למושגים מעניינים בפיזיקה, אבל עכשיו אני צריך להגיד למה אני לא סופר את אורך פלאנק. עכשיו אם זה לא מעניין אתכם אתם יכולים לדלג כמה דקות קדימה אבל אני חייב להגיד את זה. זה נכון, יש מושג שנקרא אורך פלאנק. זה מושג ידוע, קל למצוא עליו מידע והרבה הרבה יותר קשה להבין מה זה בעצם. ואורך פלאנק הוא הרבה, הרבה, הרבה יותר קצר אפילו מקווארק עליון. הוא עוד 11 סדרי גודל למטה. כלומר תוסיפו עוד 11 אפסים בשביל להגיע אליו. אוקיי, אז למה אני לא מדבר עליו? אני לא מדבר על אורך פלאנק משום שהשאלה הייתה על הדברים הכי קטנים והכי גדולים. ואורך פלאנק הוא לא דבר. אורך פלאנק הוא יחידת אורך. זה נקבע לפי מהירות האור ועוד כמה קבועים פיזיקליים שאנשים שיודעים על מה הם מדברים יודעים לסדר בנוסחה הנכונה והגיעו למסקנה שהאורך הזה הוא האורך הכי קטן שאפשר אפילו באופן תיאורטי למדוד. כלומר להגיד חצי פלאנק אין לזה אפילו משמעות לפי הפיזיקה שאנחנו מכירים היום, כי אין ולא יכולה להיות דרך למדוד חצי פלאנק. עכשיו בגלל זה אתם תמצאו כל מיני אנשים שמגדירים את אורך פלאנק בתור הפיקסל של היקום, כאילו אם היקום סימולציה אז זאת הנקודה הבסיסית, זה הפיקסל, אין דבר יותר קטן מזה. אבל קודם כל לא בטוח שזה נכון, כלומר אנחנו לא באמת יודעים מה קורה באורכים קצרים יותר מפלאנק. יכול להיות שכן יכולים להיות דברים קטנים יותר מזה, אבל פשוט אין לנו שום דרך להגיע אליהם ולמדוד אותם. וחוץ מזה, גם אם זה כן נכון שאין שום דבר שהוא יותר קטן מאורך פלאנק, זה לא אומר שיש דבר שהוא בגודל של אורך פלאנק. כי אמרתי, זה לא דבר, זאת יחידת מידה. זה כמו סנטימטר. וזה לא שאנחנו מכירים משהו שהוא באורך הזה. אז לכל המנתפקים, כן שמעתי על זה, אני פשוט לא חושב שזה רלוונטי לשאלה הזאת. אוקיי. עכשיו בואו נעזוב את כל זה ונחזור לעולם שלנו, כמו שאנחנו מכירים אותו. ומכאן נתחיל ללכת לכיוון השני, להגדיל. אז אנחנו חזרנו הביתה לגודל של מטר. עכשיו נתחיל לעלות. ב-10 מטר, זה סדר גודל של בתים, לווייתנים, פיקוס בנגלי. עוד אחד למעלה, 100 מטר. זה גודל של מגרש כדורגל, בניינים ממש גבוהים, הר תבור, גודזילה. אחד מעל, קילומטר. סדר גודל של הרים ושל ערים, כמו החרמון ופתח תקווה. 10 קילומטר, טוקיו והאוורסט. עוד אחד מעל זה, 100,000 מטר, כלומר 100 קילומטר. זה סדר גודל של מדינה, של מדינה קטנה. ישראל, 100 קילומטר לפה ולשם, כלומר היא יותר ארוכה וצרה אבל בגדול זה סדר הגודל. מעל זה 1,000 קילומטר, סדר גודל של יבשת, או של אירופה. אחד מעל זה, 10,000 קילומטר, כדור הארץ. זה שבעה סדרי גודל מעלינו, הגענו לגודל של כדור הארץ. עוד אחד מעל זה הגענו למרחק לירח. 100,000 קילומטר, כלומר המרחק לירח יותר קרוב ל-400,000, אבל אמרנו מספרים כמו 4 לא מעניינים אותנו, אנחנו מעגלים אותם. עוד אחד למעלה, תשעה סדרי גודל, השמש. כלומר יותר ממיליון קילומטר. עכשיו השמש היא כוכב ויש הרבה כוכבים ביקום בכל מיני גדלים. חלקם קטנים יותר מהשמש וחלקם גדולים, חלקם גדולים הרבה יותר מהשמש. יש כוכבים שהם גדולים פי 10 או פי 100 וגם פי 1,000 מהשמש. כלומר השמש היא תשעה סדרי גודל מעלינו, יש כוכבים שהם 12. ועם כל זה מגדילים פי 10, אז מגיעים לסדר הגודל של כל מערכת השמש. כל המסלולים של כל כוכבי הלכת עד נפטון. אתם יכולים אפילו לספור את פלוטו אם בא לכם. דרך אגב, זה אומר שיחס הגודל בין כל מערכת השמש לבין השמש שבמרכז הוא ארבעה סדרי גודל שזה אותו הדבר כמו היחס בין אטום לגרעין של האטום. אווו! מה המשמעות של זה? שום דבר, אין לזה משמעות, זאת צירוף מקרים, אבל זה נחמד. אוקיי, אז אם מכאן ממערכת השמש אנחנו שוב מגדילים, אנחנו עולים עוד סדר גודל, אנחנו מגדילים פי 10... די אין כלום. אם עוד פעם מגדילים פי 10 עדיין אין כלום, ועוד פעם, יש בעיקר חלל. יש הרבה הרבה חלל בחלל. כאילו אנחנו סופרים את הכל במטרים ובקילומטרים עד עכשיו, אבל כידוע בחלל המרחקים הם כל כך גדולים שנהוג לספור אותם בשנות אור. כמה זה שנת אור? צריך להגיע ל-16 סדרי גודל מעלינו לאורך של שנת אור אחת. ארבע כאלה וקצת יביאו אותנו לפרוקסימה קנטאורי שזה הכוכב הכי קרוב אלינו. אבל אם אנחנו שוב מכפילים פי 10 אז אנחנו יכולים לראות עוד הרבה כוכבים מסביב ועוד חמש פעמים פי 10 פי 10 פי 10 פי 10, כלומר 21 סדרי גודל מעלינו אפשר לראות את כל הגלקסיה שלנו, את שביל החלב. זה בהחלט דבר מאוד גדול אם אתם מחשיבים את זה לדבר. וזאת שאלה שאפשר לשאול עכשיו, האם אנחנו צריכים להחשיב גלקסיה לדבר? כי גלקסיה היא לא חפץ מוצק, היא אוסף של כוכבים שמרחוק נראים כאילו הם גוש אחד אבל בעצם יש מרחקים אדירים ביניהם. בגלקסיה יש בעיקר כלום ומעט מאוד משהו. מצד שני הרגע אמרנו גם בנו יש בעיקר כלום ומעט משהו. כלומר גם מה שלנו נראה כמו חומר מוצק הוא בעצם כולל בעיקר שום דבר. אז אם לא פסלתי את עצמי, למה לפסול גלקסיות? כלומר אוקיי, בסדר, היא קצת מחוררת אבל היא עדיין שם ומסביבה באמת אין כלום. אז אני כן הייתי מחשיב גלקסיה לדבר. ואם סופרים גלקסיה בתור דבר, היא לא הדבר הכי גדול. כי כמו שהשמש היא חלק מגלקסיה, הגלקסיה היא חלק מצביר גלקסיות. במקרה שלנו הגלקסיה שלנו היא חלק מה-Virgo Supercluster או צביר-על הבתולה שכדי להקיף את כולו צריך לעלות ל-24 סדרי גודל מעלינו. והוא חלק מצביר עוד יותר גדול שנקרא לניאקיאה שכדי לראות את כולו צריך לעלות עוד סדר גודל אחד יותר. לניאקיאה זה אוסף של 100,000 גלקסיות בערך. גלקסיה של גלקסיות. באורך של 500 מיליון שנות אור, כלומר לאור מגלקסיה בקצה אחד שלו ייקח יותר מ-500 מיליון שנה להגיע לקצה השני. ועדיין, גם הדבר הזה הוא רק חלק קטן מאוד מהיקום. היקום הנראה הוא בגודל של 93 מיליארד שנות אור מצד לצד. בסדרי גודל זה 27 סדרי גודל מעלינו. וגם כאן, 27 פשוט לא נשמע כמו מספר כזה גדול. אני הייתי חושב שהמרחק מכאן לסוף היקום הוא יותר מ-27 ווטאבר. אני בקלות יכול לחשוב על מספר יותר גדול, 29, ניצחתי, פגט. אבל אולי זה בכל זאת יותר מרשים אם אומרים את כל המספר, זה אומר שהיקום הנראה גדול מאיתנו פי 1, עם 27 אפסים, 27 פעמים. או אם אתם רוצים פי אלף מיליון מיליון מיליון מיליון מכם, בערך. וגם זה לא באמת מעביר את עוצמת הגודל. כן זה דבר גדול, אבל שוב פעם אני לא חושב שהגודל הזה רלוונטי לשאלה. כי זה לא כל היקום. זה היקום הנראה מה שאני מדבר עליו, זה הכי רחוק שאנחנו יכולים לראות והכי רחוק שאי פעם נראה. אבל הקצה של מה שאנחנו יכולים לראות הוא לא הסוף של היקום. זה בסך הכל האופק. כשאני בים אני יכול לראות עד האופק אבל אני לא אומר לעצמי שאני חושב ששם הים נגמר, נכון? אני יודע שיש עוד ים גם אחרי האופק, אני פשוט לא יכול לראות אותו. אז אותו דבר לגבי היקום, הוא לא נגמר איפה שאנחנו לא רואים אותו יותר, הוא ממשיך גם אחר כך. כמה הוא ממשיך אחר כך? אני לא יודע! אף אחד לא יודע כי אנחנו לא יכולים לראות מה יש שם. יכול להיות שמטר אחרי האופק הוא פשוט מפסיק. סביר שלא. סביר שהוא ממשיך הרבה הרבה הרבה אחרי מה שאנחנו יכולים לראות. יכול להיות שמה שאנחנו יכולים לראות זה רק פינה קטנטנה של כל היקום. יכול להיות שהוא אינסופי, אנחנו לא יודעים. בכל מקרה, מה שאני כן יודע זה שהגודל הידוע הזה של 93 מיליארד שנות אור זה לא גודל של דבר כלשהו. אני לא חושב שזה צריך להיות חלק מהשאלה. ויכול להיות שביקום שמעבר לו יש צבירים של צבירים של צבירים של גלקסיות שהם בגדלים עוד יותר מטורפים, אבל לנו אין שום דרך לדעת את זה. מה שמעניין אותי זה מה הדבר הכי גדול שאנחנו יודעים שהוא שם ושעדיין אפשר להגדיר אותו כדבר. אז לצורך זה נצטרך לרדת סדר גודל אחד למטה. כי הדבר הזה, הדבר הכי גדול שאנחנו יודעים עליו, הוא באורך של בערך עשירית מהיקום הנראה. קוראים לו Hercules-Corona Borealis Great Wall או בעברית הקיר הגדול של הרקולס-כתר צפוני. זאת נימה גלקטית, כלומר צביר של צבירים, כלומר אוסף אדיר של צבירים של גלקסיות, הוא באורך של שבעה מיליארד שנות אור. וזה המבנה, הצביר, העצם, הדבר, איך שאתם רוצים להגדיר את זה הכי גדול שקיים ביקום ככל שאנחנו יכולים לראות. לא קיים דבר שהוא יותר גדול מזה. והוא נמצא 26 סדרי גודל מעלינו. אוקיי. אז ברצינות, מה הייתה השאלה? אוקיי, השאלה הייתה האם אנחנו יותר קרובים בגודל לדברים הכי קטנים או לדברים הכי גדולים? התשובה לזה לחלוטין תלויה בהגדרה שלכם ל'דבר'. כי מה זה דבר? זה לא בדיוק שאלה שיש אליה הגדרה מדעית קשיחה. בשני הצדדים, גם בקטנים וגם בגדולים, יש מה להתווכח על ההגדרה של מה זה בדיוק דבר. האם אתם מחשיבים לדבר הכי קטן אטומים או פרוטונים או קווארקים או את אורך פלאנק? ובדברים הכי גדולים האם אתם סופרים רק כוכבים או גם גלקסיות או צבירי גלקסיות או את היקום הנראה? כי בכל הגדרה כזאת אתם תקבלו תשובה שונה לגבי איפה אנחנו בקשר לזה. אז אם אתם שואלים אותי, ואתם לא חייבים להסכים איתי בנושא הזה, אני הייתי לוקח את הגודל של קווארק עליון בתור הדבר הכי קטן, ואת הקיר הגדול בתור הדבר הכי גדול. לי זה נשמע הגיוני. אז הקווארק נמצא 24 סדרי גודל למטה. הקיר נמצא 26 סדרי גודל למעלה. אז התשובה היא שאנחנו יותר קטנים מאשר גדולים. אנחנו יותר קרובים להכי קטן מאשר להכי גדול, אבל ממש לא בהרבה. איכשהו יצא שאנחנו ממש ממש קרובים לאמצע. נקודת האמצע בין הכי קטן להכי גדול נמצאת לא באטומים ולא בגלקסיות אלא כולה סדר גודל אחד מעלינו. כלומר לא מטר אלא 10 מטר. זה עדיין לגמרי משהו שנמצא בעולם המושגים שלנו, בעולם שלנו. בואו נראה מה יש, איזה דברים יש בגודל של 10 מטר פחות או יותר? עץ, לווייתן כחול... אוקיי, אוקיי, אוטובוס. אוקיי? אוטובוס. אוטובוס הוא האמצע של היקום. כלומר יחס הגודל בין הדבר הכי גדול שיש לאוטובוס הוא אותו הדבר כמו היחס בין אוטובוס לדבר הכי קטן שיש. האוטובוס הוא נקודת האיזון של היקום. השילוב המושלם בין קטן לבין גדול. זה המקום שבו הגודל והקוצר מתאזנים, שבו אתם יכולים להרגיש את היקום כולו מהקווארקים ועד לצבירי הגלקסיות במרחק שווה. כולנו מקשה אחת עם היקום. דבר שאפשר להרגיש בעיקר בנסיעות בין-עירוניות. זאת התשובה. אוקיי, עכשיו נעשה הפסקה קטנה, אבל אחר כך אני רוצה לספר לכם טיפה על משהו שונה לחלוטין, אבל זה רלוונטי כי זה קרה בירושלים שגם היא נמצאת ביקום. זה קישור מצוין, מה אתם רוצים? יש לי רשימה. ברור שיש לי רשימה, אתם לא חשבתם שאין לי רשימה. רשימה של נושאים שאני אולי אעשה עליהם פודקאסט פעם. אם אני אתקל בסיפור שהוא כזה מעניין שאני פשוט רוצה לספר אותו, אז הוא נכנס לרשימה. אין הרבה כאלה, כי אני מחפש סיפורים ממש ממש מעניינים. אבל אחד הפריטים ברשימה הזאת שלי היה המקרה של שוד השעונים במוזיאון לאמנות האסלאם ב-1983 וכל מה שקרה בעקבות השוד הזה. זה סיפור. אם יש סיפור פשע ישראלי אחד שצריך לספר, זה הסיפור הזה. אז זה לגמרי היה לי ברשימה, אני רציתי לעשות עליו פרק באיזשהו שלב. אבל אז קיבלתי טלפון מגיא בינון ובן אור הברי. יש מצב שאתם מכירים את השמות האלה כי שניהם מוזכרו בקרדיטים של הפודקאסט הזה לא מעט, גיא בינון היה העורך של התשובה הרבה זמן. בכל אופן הם סיפרו לי שהם כבר שנה עובדים על פודקאסט חדש, איזה טרו-קריים משהו, והם רוצים לשמוע את דעתי. אז אמרתי סבבה, תשלחו פרק. אז הקשבתי להתחלה של הפרק וזה שוד השעונים. זה אותו סיפור שאני רציתי לעשות עליו. הם גנבו לי את הרעיון! ואתם יודעים מה? אני אפילו לא כועס. אולי קצת. אבל לא ממש. אני לא כועס, ואני אגיד לכם למה. כי הם עשו את זה יותר טוב ממני. אני רציתי לעשות פרק על הסיפור הזה. הם עשו חמישה פרקים. ויש מה לספר על זה חמישה פרקים. זה פודקאסט פשע אמיתי עם תחקיר רציני שהם עשו בניגוד אליי. כלומר מדובר פה על הרבה מרואיינים מבין האנשים האמיתיים שהיו מעורבים בסיפור הזה וקטעי ארכיון ומוזיקה מקורית ושיפרה קורנפלד מקריינת את כל העסק הזה. תכלס, זה אחד הדברים הכי מרשימים שנעשו בפודקאסטים בישראל אי פעם. בקלות. ותכלס זה יותר טוב ממה שאני הייתי עושה עם הסיפור הזה, אז עדיף. אז אני רוצה שתשמעו רק טיפה, רק את הפתיחה של הפרק הראשון של הסיפור הזה. הנה זה בא. שאלתם את עצמכם פעם איך שעון יודע לזוז בדיוק אבל בדיוק בקצב הנכון? מה גורם לו לתקתק 60 פעמים סביב עצמו, לא פחות ולא יותר? התשובה היא ו' קטן. פלאח מתכת בצורת האות ח' שמונח צמוד לגלגל השיניים בזווית שמאפשרת רק לשן אחת להשתחרר בבת אחת. כל שן שמשתחררת מזיזה את מחוג השניות שלוש מעלות קדימה. תיק, שנייה. ואז הו' זז בדיוק מספיק לשחרר עוד שן. טאק, עוד שנייה. לו' הזה קוראים מנגנון הבריחה והוא הלב המתקתק של כל שעון. עכשיו דמיינו 106 מנגנוני בריחה משחררים 106 שיניים. מוזיאון זה מקום דומם, אבל למוזיאון המאכלס אוסף שעונים יש דופק, יש לב שפועם. ומה קורה כשכולם נעלמים פתאום? 'זה פריצה לאגף השעונים במוזיאון האסלאם, גילה אחד השומרים רק בשעות הבוקר.' 'בדיקות המחלקה לזיהוי פלילי שהחלו בשעות הבוקר העלו במשך היום על עקבות בד, המוכיחות שהפורצים נזהרו שלא להשאיר עקבות וטביעות אצבע.' 'פתח האוורור שנפרץ נמצא במרחק של שלושה מטרים מהשעונים שנגנבו.' ירושלים. השנה היא 1983. ולמרות שהימים ימי מלחמת לבנון, הידיעה שפותחת את החדשות לא מגיעה מגבול הצפון אלא ממוזיאון קטן בירושלים, המוזיאון לאמנות האסלאם. 106 פריטים מאוסף השעונים השלישי בשוויו בעולם נעלמו בן לילה. רבע מיליארד דולר. טוב, זאת הייתה הפתיחה. זה ממשיך. יש הרבה בסיפור הזה. יש רשימת חשודים, יש פה טוויסטים מפתיעים באמצע, יש פה כל מה שסיפור פשע צריך. שוב, זה סיפור שאני רציתי לספר, אז תאמינו לי זה סיפור טוב. אז את הפודקאסט 'שוד השעונים הגדול' אתם יכולים למצוא בכל מקום או בכל אפליקציה שבה אתם שומעים פודקאסטים. זה חמישה פרקים וזה מה זה שווה שמיעה. זהו, זה לא תוכן שיווקי, זאת פשוט המלצה שלי. כדאי לכם. זאת הייתה התשובה. אתם יכולים לשאול שאלות ב-DoronFishel.com/questions או להתעדכן בעמוד הפייסבוק 'דורון פישלר נגד העולם' על כל מה שקורה בקרוב איתי. פרקים, הרצאות בכל מיני מקומות בארץ, כאלה דברים. עורכת שלי נוי. תודה לאחים גל-און על הייעוץ. בצוות רשת עושים היסטוריה: יובל דרור העורך הראשי, דני תימור המנהל העסקי, אביב שם טוב סמנכ"ל תפעול ועמית חזזי מכירות. בצוות הרשת גם הילה שמש, שלי גואטה וזלאטה צ'באן. אני דורון פישלר, יאללה ביי. לפרקטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>האם נשאר מה לגלות? (ש.ח.) [התשובה]</title>
        <link>https://mat-mo.github.io/podtext/episodes/htshvbh/hm-nshr-mh-lglvt-sh-kh-htshvbh.html</link>
        <guid>https://mat-mo.github.io/podtext/episodes/htshvbh/hm-nshr-mh-lglvt-sh-kh-htshvbh.html</guid>
        <pubDate>31 ביולי 2023</pubDate>
        <description>Transcript for האם נשאר מה לגלות? (ש.ח.) [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>מה הקטע עם הוראות הבטיחות במטוסים? [התשובה]</title>
        <link>https://mat-mo.github.io/podtext/episodes/htshvbh/mh-hqt-m-hvrvt-hbtykhvt-bmtvsym-htshvbh.html</link>
        <guid>https://mat-mo.github.io/podtext/episodes/htshvbh/mh-hqt-m-hvrvt-hbtykhvt-bmtvsym-htshvbh.html</guid>
        <pubDate>14 באוגוסט 2023</pubDate>
        <description>Transcript for מה הקטע עם הוראות הבטיחות במטוסים? [התשובה] from התשובה</description>
        <content:encoded><![CDATA[
            Narrator 00:02 בכיתה א' יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד. אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק מה שלומדים בבית הספר. ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל, ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט', והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:41 היי, אני דורון פישלר, זאת התשובה. והנה שאלה ששלחו לי. הם חתמו בשם 'ממתינים בשדה התעופה' והם כתבו ככה: 'מה הסיפור של הדגמות הבטיחות במטוס? כל החגורות הצלה, חגורות בטיחות, מסכות חמצן, דלתות חירום שהופכות לסירות וכל זה. האם האמצעים האלה באמת היו בשימוש והצילו נוסעים אי פעם, או שזה סוג של כסת"ח?'. כרוז 02:40 גבירותיי ורבותיי, שלום רב. אנחנו שמחים לארח אתכם איתנו בטיסה במטוס מדגם בואינג-בואינג 666 של נתיבי אוויר פישלנד. לפני שנמריא, אנא שימו לב להוראות הבטיחות. אנא ודאו שהציוד האישי שלכם מאוחסן בתאי האחסון שמעל ראשיכם או מתחת למושב שלפניכם. דורון פישלר 02:59 אם אי פעם טסתם לאיזשהו מקום, אתם מכירים את ההוראות האלה. בכל חברת תעופה, בכל מטוס, בכל טיסה, אתם תשמעו אותן. לא תמיד זה בדיוק באותו ניסוח, לא תמיד זה בדיוק באותו סדר, אבל זה מאוד מאוד דומה. זה אותם דברים כל פעם. ויכול להיות שגם אתם חשבתם פעם: זה רציני העסק הזה? ליישר את הכיסא ולכבות את הטלפון שלכם לפני הנחיתה זה באמת עניין של חיים ומוות? או שזה כמו שהמחכים בשדה התעופה אמרו - כסת"ח? אז אולי חשבתם על זה לרגע ואחרי דקה בדיוק הפסקתם לחשוב על זה כי אף אחד לא חושב על הוראות בטיחות במטוס יותר מדקה. אבל אוקיי, שאלו - צריך לברר. דורון פישלר 03:45 רגע אחד לפני שאנחנו נכנסים לעניין הזה. יכול להיות שאתם שומעים את הפרק הזה קצת לפני טיסה, או קצת אחרי טיסה, או בזמן טיסה, או עם אנשים שעומדים לטוס, ויש אנשים שמפחדים מזה. יש אנשים שמפחדים מטיסות ואני מבין את זה, כי טיסות זה דבר שנשמע מופרך לגמרי. טיסות זה אחד הדברים הכי ביזאריים שאנחנו לוקחים כמובן מאליו. אם אני הייתי מספר לכם סיפור על 200 איש שנכנסו לתוך צינור גדול, ואז הצינור התחיל לעוף בגובה של עשרה קילומטר, במהירות של 800 קמ"ש, ואז הוא פשוט ירד חזרה לאדמה במדינה אחרת, וכולם יצאו ממנו והתלוננו על זה שהאוכל היה גרוע. זה מטורף. איך זה קורה בכלל? איך הדברים האלה עפים בכלל? כן, אני יודע, יש כוח עילוי וכל זה, אבל אף אחד לא באמת מבין את זה. אני חושב שזה קשור לקוונטים איכשהו. אבל עובדה - זה עובד. מטוסים טסים, מטוסים נוחתים, כל הזמן הכל בסדר. יש אנשים שמפחדים מזה ואני לא רוצה לגרום ליותר חרדה לאנשים, וזאת הולכת להיות קצת בעיה כי מן הסתם אם אני עושה פרק שעוסק בנושא הזה, אני הולך לדבר פה על תאונות מטוס בין השאר, על מטוסים שהתרסקו. אז לפני שאני מתחיל עם כל העסק הזה של הוראות הבטיחות, אני רוצה רק להציג דרך מסוימת לחשוב על תאונות מטוס שיכולה לעזור לכם בטיסה הזאת או בכל טיסה אחרת. וזה הולך ככה: טיסות לא מתרסקות. הן לא. מטוסים לא נופלים. זה פשוט לא קורה. דורון פישלר 05:34 עכשיו, ברור שאתם יכולים להגיד עכשיו 'מה זאת אומרת זה לא קורה? עובדה, זה קורה, זה קרה, היו תאונות מטוסים'. כן, נכון, זה טכנית נכון. אבל הנקודה שלי היא זאת - תאונות של מטוסים זה דבר שמתועד היטב. יש רשימות של כל התאונות האוויריות אי פעם. עכשיו, כשאתם טסים במטוס, אני הולך להניח שאנחנו מדברים על מטוס נוסעים גדול, כן? זאת אומרת, אתם לא טסים במטוס קרב, זה עניין אחר לגמרי, וגם לא מטוס כיבוי ולא מטוס קל כזה שנוחת על המים. אנחנו מדברים על מטוס נוסעים, איירבוס או בואינג של מינימום 50 נוסעים. הרוב המכריע של נוסעים בעולם טסים במטוסים כאלה. אוקיי, אז בדקתי וספרתי, ונכון לרגע שבו אני כותב את זה, מספר התאונות שקרו בשנה האחרונה של מטוסים כאלה, מטוסי נוסעים גדולים, שבהם נהרגו נוסעים - המספר הזה הוא 2. דורון פישלר 06:40 אחת של יטי איירליינס, שהיא חברת התעופה של נפאל, שטיסה פנימית שלה, זאת אומרת טיסה מנפאל לנפאל, התרסקה עם 72 נוסעים שנהרגו. השנייה היא של חברת תעופה בטנזניה, שגם לה הייתה טיסה שהתרסקה ושם חלק מהנוסעים, 19 איש, נהרגו. זאת הרשימה המלאה של טיסות של מטוסי נוסעים שהיו בהן תאונות עם הרוגים בשנה האחרונה. אז המספר הזה, אמרנו, הוא שתיים. לעומת זאת, מספר טיסות הנוסעים המסחריות שהתרחשו בעולם בשנה האחרונה הוא בערך 32 מיליון. זאת אומרת שלפי הסטטיסטיקה הזאת, אסון קורה בערך בממוצע באחת מכל 16 מיליון טיסות. עכשיו, זה רק הנתונים של השנה, כן? יכול להיות שהסטטיסטיקה הכללית הרב-שנתית היא אחרת, יכול להיות שזה יוצא אחד ל-18 מיליון או אחד ל-20 מיליון או אחד ל-15 מיליון. זה משהו באזור הזה אבל. עכשיו שאלה אליכם: נגיד אתם רוצים לצאת היום מהבית לטיול, אבל בתחזית מזג האוויר אמרו שיש היום סיכוי של אחד ל-16 מיליון שירד גשם. השאלה היא האם תיקחו מטרייה? דורון פישלר 07:52 לא! אתם לא תיקחו מטרייה. ברור שלא. למה? כי להגיד 'יש סיכוי של אחד ל-16 מיליון לגשם' זה אותו הדבר כמו להגיד 'לא ירד היום גשם'. הסיכוי הזה כל כך קטן שזה לא שווה את המאמץ, זה לא שווה את המטרייה, זה לא שווה את המחשבה עליו. יש המון המון דברים שהסיכוי שלהם הוא הרבה יותר גדול שאנחנו פשוט לא חושבים עליהם ולא מתייחסים אליהם כי זה לא שווה את זה. הסיכוי להיפגע על ידי ברק גדול יותר. הסיכוי להיפגע בתאונת דרכים עם אוטו שבו נוהג מישהו שקוראים לו ברק הוא די דומה תכלס, אבל הבנתם את העניין. אחד ל-16 מיליון זה גם מאוד קרוב לסיכוי לזכות בפרס הראשון בלוטו, לבחור את כל השישה מספרים ואת המספר החזק או איך שקוראים לזה. כלומר, הסיכוי שלכם להיות במטוס שתהיה בו תאונה חמורה הוא כמו הסיכוי שלכם לזכות בפרס הראשון בלוטו אם קניתם כרטיס לוטו. וכרטיס טיסה, בלי זה לא יהיה לכם סיכוי בכלל. בקיצור, אחד ל-16 מיליון זה סיכוי שבכל מחשבה רציונלית יכול וצריך להיות מעוגל לאפס. לכן זה נכון להגיד שהסיכוי שיקרה לכם משהו בטיסה הוא אפס. מטוסים פשוט לא מתרסקים אף פעם. זה מספיק קרוב להיות נכון כדי להיחשב לנכון. דורון פישלר 09:16 אבל כל זה לא אומר שצריך להתעלם מהוראות הבטיחות. כי להגיד 'לא צריך שום אמצעי בטיחות עובדה כי אף פעם לא קורה כלום' זה לא הגיוני. כי אולי הסיבה שלא קרה כלום היא בגלל אמצעי הבטיחות. זה כמו הטיעון הזה של 'לא צריך להתחסן נגד חצבת כי יש נורא מעט מקרים של חצבת'. כן, יש נורא מעט מקרים כאלה כי אנשים מתחסנים נגד חצבת. זה טיעון בעד חיסון לא נגד. אז אני לא רוצה מיד לפסול ולהגיד שהוראות הבטיחות האלה הן מטופשות ולא צריך אותן כי אין תאונות, כי אולי זה מה שגורם לזה שאין תאונות. אולי ליישר את המושב ולכבות טלפונים זה קריטי. אני לא יודע, אבל שווה לבדוק את זה. דורון פישלר 10:16 אוקיי, אז למה חברות התעופה מבזבזות את הזמן שלכם לפני כל טיסה עם הוראות הבטיחות האלה? התשובה היא מאוד פשוטה - כי הן חייבות. כי זה החוק. יש חוקים למדינת ישראל, וחלק קטן מאוד מהחוקים האלה הוא תקנות הטיס (הפעלת כלי טיס וכללי טיסה), התשמ"א-1981, וכמובן זה עבר המון עדכונים מאז. יש הרבה מאוד חוקים שקשורים לתקנות כלי טיס, מתברר הרבה. יש 546 סעיפים פה ומדברים על כל דבר מציוד למטוס המופעל מעל אזורים שבהם פעולות חיפוש והצלה קשות במיוחד ועד שמירת מסמכים. ובין השאר, בין כל הסעיפים האלה ישנו סעיף 154, סעיף קטן א': 'לפני כל המראה יוודא הטייס המפקד של מטוס המוליך נוסעים שכל הנוסעים קיבלו תדריך בעל פה בדבר...' סעיף עוד יותר קטן 1 - עישון, סעיף עוד יותר קטן 2 - שימוש בחגורת מושב וחגורות כתף במידה שאלו מותקנות, 3 - מיקום פתח הכניסה ויציאות החירום, 4 - מיקום ציוד ההצלה... בקיצור, כל העסק הזה, כל הדברים האלה. זה החוק אומר, חייבים לספר לכם את זה לפני כל טיסה. דורון פישלר 11:45 ואותו החוק בגרסה עוד יותר מפורטת קיים גם בספר החוקים של ארצות הברית, אם בא לכם לקרוא אותו אז תסתכלו ב-Code of Federal Regulations כרך 14 פרק 1 תת פרק ג' חלק 121 סעיף 571. זה שם, באמת. ונאמר שם בדיוק מה המידע שחייבים לתת לנוסעים לפני כל טיסה. ותכלס גם החברות הישראליות בעצם משתמשות בחוק האמריקאי שהוא כאמור קודם כל מאוד דומה. ולא בדקתי את ספר החוקים של כל המדינות בעולם, אבל ככל הנראה בכולן או ברובן יש חוקים ממש דומים. לא יודע בקשר לותיקן, יש חברת תעופה לותיקן? צריך לברר את זה. שזה הגיוני, כי הטיסות האלה הן בינלאומיות. מטוס ישראלי שנוחת בקנדה צריך לציית לחוקים של קנדה, אז גם אם יש איזה שהם הבדלים בחוקים בין מדינות, תכלס כמעט תמיד החברות פשוט מתיישרות לפי אותו סט של חוקים. אז מה שכל זה אומר זה שחברת תעופה לא יכולה להגיד 'טוב נו, הקטע הזה בקשר ליישור המושבים הוא טיפשי, אנחנו פשוט לא נגיד אותו בהוראות הבטיחות'. זה לא נתון לשיקולה. היא חייבת להגיד את זה. דורון פישלר 12:58 וחוקים זה דבר שלא קל לשנות. גם חוקים של מדינה אחת זה דבר שלא קל לשנות, חוקים של הרבה מדינות ביחד אז בכלל. זה תהליך מאוד מאוד מסובך שלוקח הרבה זמן. אז אפילו אם כל חברות התעופה בעולם ביחד היו מחליטות שיש סעיף בהוראות הבטיחות שהוא פשוט מיותר לגמרי ולא צריך אותו, זה היה לוקח הרבה שנים עד שהוא היה יורד מההוראות. אז זאת סיבה שהן עושות את זה. זאת הסיבה שהן מקרינות לכם את ההוראות האלה כי הן חייבות. אם היו נותנים להן בחירה, לחברות תעופה, הן לא היו עושות את זה. למה אני חושב ככה? כי הבעיה עם הוראות הבטיחות האלה היא שהן פרסומת ממש גרועה. כמו שאמרתי, טיסות לא מתרסקות. אבל הוראות הבטיחות זה לבוא לכל נוסע וכל נוסעת בכל טיסה אי פעם ורגע לפני שהמטוס ממריא אומרים להם 'שלום, יופי שבאתם, אתם זוכרים שיכול להיות שהמטוס הזה הולך להתרסק? תודה, ביי'. זה לא המסר שהחברה רוצה להעביר באותו זמן. דורון פישלר 14:06 בעיקר למי שסובלים מחרדה מטיסות. הרעיון של להזכיר להם את זה בתחילת הטיסה זה לא מה שהם רוצים לעשות, הם בהחלט היו מעדיפים לא לדבר על זה. ולכן הרבה פעמים מה שהן עושות זה הן אומרות את כל הדברים שצריך להגיד, כן? בזמן שהן עושות הכל כדי שלא באמת תשימו לב לזה. לכל חברת תעופה יש את הסרטון הזה שהן מראות לכם, שהוא מין פרסומת לחברה תוך כדי דקלום של הוראות הבטיחות. מראים לכם את כל מה שצריך בעיקרון וגם מבלבלים אתכם תוך כדי עם כל מיני סלבריטיז או בדיחות או נופים יפים או גימיקים ויזואליים, הכל כדי שתשימו לב לכל דבר חוץ ממה שאומרים לכם. כי אם יש לכם משהו באמת חשוב שאתם רוצים שאנשים ישימו לב אליו, אתם לא מספרים אותו תוך כדי ביצוע טריקים בקלפים ואשליות שגנבתם מהיוטיוב של זאק קינג ומהסרט 'Now You See Me'. הסרטונים האלה אומרים לכם את מה שהם מחויבים להגיד לכם ואומרים לכם בקול רם 'שימו לב לזה זה חשוב' בזמן שכל היתר בסרטון עושה את המסר 'זה לא באמת חשוב, אל תשימו לב לזה'. דורון פישלר 15:14 בסדר. אבל למה להיות כזה מפונקים? זה עניין של חיים ומוות, נכון? אז שמעתם איזה נודניק מדקלם הוראות בטיחות במשך שלוש דקות עם בדיחות לחוצות בדרך. אם חיים של אנשים ניצלו בגלל הבדיחות האלה, היה שווה. אני מוכן לעשות את ההקרבה של לצפות בשלוש דקות של סרטון דבילי כל פעם שאני טס אם זה יציל אפילו חיים של בן אדם אחד. עכשיו השאלה היא האם זה באמת מציל חיים של אנשים? האם הוראות הבטיחות האלה באמת מקדמות את הבטיחות? ולמה בעצם הן שם? וזה מורכב, כי יש פה הרבה שאלות. יש הרבה פרטים בהוראות הבטיחות האלה והם לא אותו דבר. לכל אחד מהם יש סיבה אחרת. אז בואו נעשה את מה שבדרך כלל לא עושים, נקשיב להוראות הבטיחות ונעבור אחד אחד על הדברים שהם מבקשים מכם לעשות. כרוז 16:05 כדי לחגור את חגורת הבטיחות, הכניסו את לשונית המתכת לאבזם. אתם מתבקשים להדק את חגורות הבטיחות כל עוד שלט הידוק החגורות מואץ, אך אנחנו ממליצים להישאר חגורים לאורך כל הטיסה. דורון פישלר 16:19 חגורות בטיחות זה חשוב. זה חשוב בעיקר באוטו. זה ידוע ומתועד היטב שהחיים של הרבה אנשים ניצלו משום שהם חגרו חגורות בטיחות באוטו. במטוס פחות, אבל כן, דברים יכולים לקרות, ואפילו לא צריך תאונה נוראית וקטלנית בשביל זה. כיסי אוויר זה דבר שקורה, לפעמים יש טלטלות במטוס ובמקרים קיצוניים יכול להיות שפשוט תעופו למעלה מהמושב ותקבלו מכה. זה לא יהרוג אתכם סביר להניח, אבל זה לא כיף. אף אחד לא רוצה את זה ולכן מומלץ בהחלט לחגור חגורת בטיחות. למה צריך לחגור דווקא בזמן ההמראה והנחיתה? פשוט, כי אם קורית תאונה במטוס היא כנראה תקרה בקטעים האלה. רוב גדול של התאונות האוויריות, שכמו שאמרתי זה דבר שלא קורה, אבל אם זה קורה, זה קורה או בדקות הראשונות או בדקות האחרונות של הטיסה. אז זה הזמן שבו חשוב לשמור על הבטיחות. כרוז 17:21 אנא ודאו שהציוד האישי שלכם מאוחסן בתאי האחסון שמעל ראשיכם או מתחת למושב שלפניכם. דורון פישלר 17:29 אוקיי, זה חשוב כנראה יותר מחגורות בטיחות. קודם כל אם אתם שמים את המזוודה במעבר זה מפריע לכולם לעבור וזה יתקע ובחיים שלכם אל תהיו סוציומטים. אבל חוץ מזה, אם באמת יהיו טלטלות במטוס, הוא יכול לזוז בפתאומיות הצידה, למעלה, למטה, כל דבר שלא מחובר לרצפה עף. אז מזוודה שפשוט מונחת באיזשהו מקום שהיא לא בתוך תא אחסון או מתחת למושב, היא פשוט יכולה לעוף ולפגוע למישהו בראש. אז בקיצור, תעשו טובה, הטרולי שלכם לא יותר חשוב משל כל היתר, תשימו אותו בבקשה בתאים למעלה. כרוז 18:03 העישון אסור במטוס זה, בכל חלקי המטוס כולל בשירותים המצוידים בגלאי עשן. דורון פישלר 18:09 טוב, זה לא כל כך קשור לבטיחות שלכם בטיסה הזאת כמו בבטיחות שלכם מלקבל סרטן ריאות, אבל כן, אסור לעשן. וזה שמציינים כל פעם בנפרד את זה שיש גלאי עשן גם בשירותים, זה לא משהו שמחויבים להגיד, זה פשוט משום שאם לא אומרים את זה יש אנשים שיחשבו שזה נורא מתוחכם לעשן בשירותים. כן, בטח, ושם לא יתפסו אתכם. אוקיי, יתפסו אתכם. אתם לא כאלה מתוחכמים, יש קנס של 2000 שקל על עישון במטוס, אז פשוט אל תעשנו. כרוז 18:39 במהלך ההמראה והנחיתה אתם מתבקשים לכבות מכשירים אלקטרוניים כגון טלפונים סלולריים ומחשבים ניידים. במהלך הטיסה אתם רשאים להפעיל אותם במצב טיסה. דורון פישלר 18:50 אוקיי, מה הקטע עם זה? המכשירים הדיגיטליים שלכם, טלפונים וכל זה, הם פולטים קרינה. כלומר, WiFi, Bluetooth, 5G, whatever, זה הכל סוגים שונים של קרינה. גם המטוס מתקשר עם הפיקוח באמצעות קרינות כאלה. המנגנונים השונים של המטוס גם מתקשרים אחד עם השני, כל מיני חיישנים ומערכות ניווט וכאלה, וגם הן מתקשרות. והדברים האלה הם יותר חשובים מהטיקטוק שאתם רואים עכשיו. אז כדי שלא יפריעו אחד לשני הגיעה ההוראה הזאת לכבות טלפונים. רק מה? הם לא באמת משתמשים באותם תדרים. לכן הטלפונים שלכם והמערכות של המטוס לא באמת מפריעים אחד לשני. ככל הידוע לי מעולם לא קרה שטיסה הופרעה באיזושהי דרך בגלל טלפון שמישהו לא סגר. אם מישהו בתא הטייס משאיר טלפון פתוח זה יכול לפעמים ליצור רעשים מסוימים בקשר, אבל טלפון של מישהו בתא הנוסעים? לא. זה לא באמת יעשה שום דבר. דורון פישלר 20:01 היה מקרה אחד של התרסקות של מטוס, מטוס קטן לא מטוס נוסעים גדול, שבו נחקרה האפשרות שחלק ממה שתרם לתקלה במטוס הייתה ההפרעה מהטלפון של הטייס שלא כיבה אותו כמו שהוא אמור. לא טלפון של נוסע, טלפון של הטייס וזה לא הוכח שזה באמת מה שגרם לזה. ידוע שהטלפון שלו פעל, פשוט אין הוכחות שזה מה שגרם להתרסקות. זהו. טלפון של נוסע במטוס נוסעים שגרם לתקלה במטוס - דבר כזה לא קרה. אז בנושא הזה יש מקומות שכבר הכירו בזה שאין באמת סיבה לכבות טלפונים במטוס. הסוכנות האירופית לבטיחות תעופה ב-2014 היא כבר הכריזה שטלפונים הם פשוט לא סיכון בטיחותי. אבל כמו שאמרתי, לשנות את החוקים בכל העולם זה קשה. הסוכנות האמריקאית עדיין מחייבת לכבות טלפונים. אז הנוהל שקיים מעשית היום זה שמבקשים מכם לכבות טלפונים, אבל אף אחד לא באמת אכפת לו אם תעשו את זה או לא. כמו שבטח שמתם לב שלפני המראה או הנחיתה לא הגיע דייל ובדק לכל נוסע שאין לו במקרה טלפון כולל בתיק או בכיס ונוודא שכולם כבויים, נכון? הם לא עושים את זה. הם כן יבקשו מכם ליישר את הכיסא אבל לא באמת אכפת להם ממצב הטלפון שלכם. אבל אם כבר דיברנו על זה... כרוז 21:25 בעת ההמראה והנחיתה אתם מתבקשים להגביה את גב המושב למצב זקוף ולחגור חגורת בטיחות. דורון פישלר 21:33 אוקיי, למה? למה אני לא יכול להישען אחורה בזמן נחיתה? למי זה מפריע? על זה כן מקפידים, כי לזה יש סיבה. זה אולי נשמע קצת מגוחך שכיסא שעון אחורה יגרום להתרסקות, אבל תופתעו לשמוע. בשנת 1991 טיסה 488 של אייר תאילנד הייתה מעל האוקיינוס ההודי כשאחד משני המנועים כבה. למטוס היה מנוע שני, אבל היה צריך לעשות שינוי במסלול. הטייסים כיוונו את המטוס לכיוון סרי-לנקה לנחיתה לא מתוכננת אבל סטנדרטית, ונראה שהכל הולך כמתוכנן. אבל אז נוסע אחד במטוס, שאנחנו לא יודעים את השם שלו אבל אנחנו יודעים שהוא ישב בכיסא 34A, למרות הוראות הבטיחות השעין את הכיסא שלו אחורה. המטוס נפל למים מיד ו-500 איש נהרגו במקום. וכמובן שאני מדבר שטויות! ברור שזה לא קרה. איך כיסא ישפיע על המטוס? זה לא עושה כלום! אבל כן יש סיבה לזה בכל זאת, יש סיבה לזה וזה לא קשור להתרסקויות. זה לא שיש לכם יותר סיכוי לשרוד התרסקות עם כיסא זקוף. אז למה להעמיד את הכיסא? פשוט. אם יש תקלה כלשהי במטוס, נחיתת חירום או עצירת חירום או מה שזה לא יהיה, חמור או לא כזה חמור אבל עדיין לא תקין, המטוס כרגע הוא מקום פחות בטוח. יש פה המון מערכות רגישות שהרי קיבלו איזה מכה רצינית ודברים עלולים לקרות. עלולה לפרוץ שריפה, עלול להתפשט גז, ולכן במצב כזה מה שחשוב זה לצאת מהמטוס ולצאת מהמטוס מהר. צוות המטוס ירצה שכל הנוסעים יהיו מחוץ למטוס כמה שיותר מהר. ואם המושב שלפניכם שעון אחורה, יותר קשה לצאת מהשורה. זהו. זאת הסיבה. דורון פישלר 23:40 עקרונית חברות התעופה מחויבות להוראות שאפשר להוציא את כל הנוסעים מהמטוס תוך 90 שניות. עכשיו זה לא באמת הולך לקרות. קשה לי מאוד להאמין... אולי אם כל האנשים במטוס שהרגע התרסק מאוד רגועים ומתנהגים נכון ואף אחד לא עוצר כדי לקחת את התיק שלו למרות שאמרו לכולם לא לקחת את התיקים כי כרגע יותר חשוב להוציא את האנשים ולא אכפת לנו מה יש לך בתיק עכשיו אתה יוצא לבד כי החיים של אנשים תלויים בזה. אין שום צ'אנס שזה יקרה. שום סיכוי. אבל בעיקרון זה מה שאמור לקרות - לצאת תוך 90 שניות. ואם מישהו נתקע מאחורי כיסא שעון אחורה ובאמת קשה לצאת, אז זה מעכב אותו ואת כולם. כרוז 24:23 במקרה של שינוי בלחץ האוויר ישתחררו מסכות חמצן מעל ראשיכם. במקרה כזה יש למשוך במסכה כלפי מטה ולהצמידה לפנים כך שהיא מכסה את האף ואת הפה. דורון פישלר 24:35 אוקיי זה - שינוי בלחץ האוויר במטוס זה דבר שיכול לקרות וזה לא אומר שכולכם הולכים למות. כשאתם טסים אתם בגובה של קילומטרים. האוויר בחוץ הוא מאוד דליל, אתם לא הייתם יכולים לנשום אותו. לכן האוויר שבתוך המטוס הוא לא אותו אוויר שבחוץ, יש לחץ אוויר שנשמר במטוס. אבל אם קורית איזושהי תקלה שמפחיתה את לחץ האוויר במטוס, במקרה כזה יש מסכות חמצן שישתחררו מלמעלה שאמורים לשים על האף והפה וצריך לשים על עצמכם לפני שאתם שמים על הילדים וכל העסק הזה. עכשיו, אם חשבתם שמה שקורה במקרה כזה זה שאתם פשוט ממשיכים לשבת עם מסכות החמצן במשך כל יתר הטיסה - אז לא. לא, כי אין מספיק חמצן בשביל זה. החמצן במסכות האלה לא מספיק לשעות. הוא מספיק ל-12 דקות. כי זה מספיק זמן בשביל שהטייסים במקרה כזה יורידו את המטוס לגובה נמוך יותר שבו לחץ האוויר יהיה סביר ואפשר יהיה לחזור לנשום בצורה נורמלית. לטייסים דרך אגב יש מסכות חירום עם מלא חמצן הרבה יותר גדול, כן? אבל לנוסעים - 12 דקות. זה מה שאתם מקבלים. אז אם באמת קרה מצב כזה שבו לא הייתה איזה... המטוס לא מתרסק, כן? פשוט הייתה איזושהי תקלה בלחץ האוויר ונגיד שלא חבשתם את המסכה, לא הצלחתם, לא הספקתם, מה שזה לא יהיה - אתם לא הולכים למות מזה. מה שאתם הולכים לחטוף זה היפוקסיה, זאת אומרת חוסר חמצן במשך כמה דקות. מה שזה אומר זה שאתם תהיו רדומים ומבולבלים וכנראה תתעלפו למשך כמה דקות וכשלחץ האוויר במטוס יחזור למצב הנורמלי אתם תתעוררו עם כאב ראש מאוד חזק אבל בהחלט בחיים. שוב, כמובן להתעלף בגלל חוסר חמצן זה לא מומלץ, אז עדיף בהחלט שהמסכות יהיו שם. אבל מסכות החמצן האלה מעולם לא הצילו את החיים של אף אחד כי הן לא מיועדות לזה. אבל אם כבר מדברים על ציוד מיוחד, אז הדבר הכי מעניין בהוראות הבטיחות הוא... כרוז 26:48 מתחת למושב נמצאת חגורת הצלה מתנפחת. החגורה מתנפחת אוטומטית באמצעות משיכת הידית. אם החגורה אינה מתנפחת תוכלו לנפח אותה באמצעות נשיפה לתוך הפייה. דורון פישלר 27:00 אוקיי, חגורות הצלה. חלק גדול מהוראות הבטיחות האלה מדברות על האפשרות של נחיתה במים, כלומר התרחיש שבו אתם באוויר מעל האוקיינוס האטלנטי או משהו ואז יש תקלה במטוס רחוק מדי בשביל להגיע לשדה תעופה והטייסים מחליטים לנחות על המים באמצע האוקיינוס בזהירות, לא מתרסקים אלא נוחתים על המים, צפים על המים, כולם לובשים את חגורות ההצלה ויוצאים אל המגלשות המתנפחות האלה שהופכות לרפסודות ומחכים להצלה. בשביל זה יש את המגלשות האלה, בשביל זה יש מתחת לכל מושב בכל טיסה בכל מטוס חגורת הצלה מתנפחת. זה חובה בכל טיסה שעוברת מעל ים, כלומר כמעט כל טיסה בינלאומית. יש חברות תעופה שעושות טיסות פנימיות, כלומר רק בתוך אמריקה למשל שלא עוברות מעל שום ים ולהן אין חגורות הצלה, אבל כמעט בכל טיסה שתטוסו בה סביר מאוד שיהיה בה בשביל המקרה הזה שבו צריך לנחות על הים. עכשיו, הנה העניין בקשר לתרחיש הזה שמצריך חגורות הצלה - זה לא קורה. עוד יותר ממה שהתרסקויות באופן כללי זה דבר שלא קורה, מטוס נוסעים שנוחת על הים זה פשוט לא קורה. מספר הפעמים שזה קרה בשנה האחרונה הוא אפס. מספר הפעמים שזה קרה בשנה שלפניה הוא אפס. מספר הפעמים שזה קרה בהיסטוריה של התעופה המודרנית הוא כל כך קלוש שאפילו בין התרסקויות של מטוסים זה דבר שכמעט לא קיים בכלל. וכשזה כבר קורה, זה לא קורה באופן שבו מציירים את זה בהוראות הבטיחות. דורון פישלר 28:48 כי יש מקרה של נחיתה על מים שקרה ואולי שמעתם עליו, והוא קרה באמת, כן? אני לא הולך עוד פעם לבלבל לכם את המוח. הנחיתה על ההדסון. שנת 2009 טיסה 1549 של US Airways המטוס המריא משדה תעופה בניו יורק ודקה ו-20 שניות אחרי ההמראה פגע בלהקה של ציפורים שהשביתו את שני המנועים. אז הטייס צ'סלי סאלנברגר, בקיצור סאלי, החליט לעשות נחיתת חירום בתוך נהר ההדסון ממש ליד מנהטן. והוא עשה את זה. המטוס באמת נחת על המים. היו 155 אנשים במטוס, הם יצאו החוצה אל הכנפיים שלו ואל המגלשות המתנפחות האלה ומכיוון שמדובר פה בנהר רוחש פעילות כמעט מיד הגיעו סירות ומעבורות וחילצו את כל הנוסעים. זו הייתה נחיתת חירום מושלמת. אף אחד לא נהרג, אף אחד אפילו לא נפצע באופן חמור. זה היה כל כך מוצלח שעשו על זה סרט 'סאלי' קוראים לסרט וטום הנקס משחק את הטייס שזה... זה יותר טוב מפרס נובל, כאילו יש מעט מאוד אנשים שזכו לכבוד הזה. אז הנה הוכחה שנחיתות על המים זה כן דבר שקורה וצריך אמצעי בטיחות בשבילן. וזו אותה הוכחה שחגורות הצלה זה דבר שנחוץ, נכון? רק ש... דורון פישלר 30:08 קודם כל הנחיתה הזאת לא הייתה באמצע הים, היא הייתה נהר ליד עיר, עיר גדולה. כלומר באזור הזה הם אפילו לא באמת היו מחויבים שיהיו להם חגורות הצלה. במקרה זו הייתה טיסה שבה כן היו כאלה. עוד דבר שצריך להגיד - היה קר. המים היו כמעט קפואים, האוויר היה בטמפרטורה של מתחת לאפס. כלומר הסיבה שכולם יצאו מזה בשלום זה רק משום שהגיעו לחלץ אותם משם ממש ממש מהר. אם הם באמת היו באמצע האוקיינוס, מקום שבו היה לוקח שעות ולא דקות לחלץ אותם, הם היו מתים מקור ולא משנה שהנחיתה הייתה מוצלחת. אבל הכי חשוב: מכיוון שכל פרט באירוע הזה תוחקר ותוחקר היטב, אנחנו יודעים שמבין 155 אנשים שהיו בטיסה הזאת, מספר האנשים שלבשו את חגורות ההצלה שלהם כשהם יצאו לכנפיים של המטוס היה 12. ומביניהם, מספר האנשים שלבשו את החגורה נכון, כלומר הידקו גם את האבזם למטה שבלעדיו החגורה לא עושה כלום - הוא ארבעה. עכשיו שוב, למרבה המזל הם לא היו צריכים את זה, כן? אבל אילו הם היו צריכים את זה היו ארבעה אנשים שהחגורות האלה היו עושות משהו בשבילם. המקרה הקלאסי שבו חגורות ההצלה האלה היו יכולות להועיל והן לא הועילו לאף אחד. למה? פשוט כי כשאתם נמצאים במטוס שמתרסק, אף אחד לא יודע לשים חגורת הצלה. זה נכון שהסבירו להם בסרטון הזה שהם ראו בטח כמה דקות קודם שיש להם חגורת הצלה מתחת למושב וכל זה, אבל הרעיון הוא שבזמן שאתם במטוס שמתרסק ש-155 אנשים, חלק מהם ילדים, חלק מהם זקנים, חלק מהם פשוט אנשים מאוד מבוהלים, שהם יזכרו מה בדיוק אמרו להם בסרטון הזה, יזכרו איפה החגורת הצלה אמורה להיות, ימצאו אותה, ישלפו אותה וצריך לפתוח את האריזה שלה וללבוש אותה וללבוש אותה נכון, ישר ולא הפוך, דבר שאף פעם לא עשיתם בגלל שאנשים לא ראו חגורות כאלה קודם ועכשיו הם צריכים לדעת איך. כשאני שם טי-שירט בבוקר בשליש מהמקרים אני שם אותה הפוכה עם הגב קדימה או עם הבפנים החוצה ואני מכיר את הטי-שירטים שלי, אני לבשתי אותם אלפי פעמים ואני לא נמצא במצב לחץ קיצוני של מטוס מתרסק עם אנשים שצורחים סביבי. הרעיון שאנשים במקרה כזה ישימו את החגורות וישימו אותם נכון הוא פשוט מופרך. זה פשוט לא יקרה. דורון פישלר 32:42 ואפילו אם כן, יש לי שאלה אליכם. אתם שמעתם את הוראות הבטיחות האלה, נכון? שמעתם אותם הרבה יותר מפעם אחת. כשאתם במצב כזה, נגיד אתם במטוס שנחת בים, אתם שמים עליכם את חגורת ההצלה - מתי אתם צריכים לנפח אותה? מתי? התשובה היא - לא מיד כשאתם לובשים אותה, אלא רק אחרי כשאתם יוצאים מהמטוס. ואת זה אמרו לכם בכל סרטון הוראות בטיחות. בכל אחד מהם אמרו לכם לנפח אותה רק שיוצאים מהמטוס ואני מוכן לשים כסף שרובכם לא ידעתם את זה. למה לנפח רק שיוצאים מהמטוס? שתי סיבות. אחת זה שאם אתם מנפחים אותה בפנים אז יש לכם משהו גדול ונפוח על הכתפיים וזה מפריע לכם ולאחרים לצאת מהמטוס מהר. אבל חוץ מזה - אם אתם במטוס ששוקע, שמתמלא במים ואתם עם חגורת הצלה מנופחת - אתם צפים עם המים למעלה ובמצב כזה אין שום סיכוי שתגיעו אל הדלת של המטוס. אתם פשוט תצופו לתקרה שלו. החליפה לא תציל אתכם אלא בדיוק להפך. והסיבה שהמשפט הזה מופיע בהוראות הבטיחות היא טיסה של אתיופיאן איירליינס בשנת 1996 שנחטפה והמטוס התרסק במים וככל הנראה חלק מהנוסעים שמו את חגורות ההצלה וניפחו אותן מיד ומתו בגלל זה. דורון פישלר 34:08 בקיצור, חגורות הצלה זה דבר שההשפעה שלו על הסיכוי שלכם לשרוד נחיתת אונס היא קרובה מאוד מאוד לאפס. ואם היא קיימת - לא בטוח שהיא חיובית. יכול להיות שבסך הכל הן הרגו יותר אנשים משהן הצילו. אם בכל טיסה אי פעם היו שמים מתחת למושב במקום חגורת הצלה חליפת ערב - זה לא היה משנה את מספר ההרוגים. ואם היו מורידים את החליפות האלה בכלל מהמטוסים זה כן היה משנה קצת, כי זה היה הופך כל מטוס שטס בשמיים לקצת יותר קל, עם קצת פחות משקל, ולכן הוא צורך קצת פחות דלק ועושה טיפ-טיפה פחות זיהום. חוץ מזה הכל היה אותו דבר. אז למה ממשיכים עם זה? למה כל מושב בכל מטוס מגיע עם חגורת הצלה תכלס חסרת תועלת? דורון פישלר 35:12 תראו, נגיד שזה כן היה נתון לשיקול של כל חברת תעופה אם לעשות את זה או לא. עכשיו תדמיינו את הכותרת הזאת: 'בהחלטה מפתיעה חברת נתיבי אוויר פישלנד הודיעה הערב כי היא מוציאה את כל חגורות ההצלה מהמטוסים שלה כדי לחסוך בדלק. בתשובה לשאלה האם מדובר בפגיעה בבטיחות הנוסעים מסר מנהל החברה דלת פישלר: בטיחות זה לא כזה חשוב'. במסחר המאוחר מניות החברה צנחו ב-800 אחוז אפילו שזה לא הגיוני. לא נשמע כל כך טוב, אה? אף אחד לא רוצה להיות זה שמתפשר על בטיחות. מי יהיה זה שייאבק כדי להסיר אמצעי בטיחות מהמטוס? וזה בכלל לא נתון לשיקול שלהן, אמרתי - זה החוק. ומן הסתם יש גם הרבה כסף בייצור של מיליוני חגורות הצלה שחברות התעופה מחויבות לקנות, אז יש אנשים עם אינטרסים פה. וחוץ מזה מי בדיוק המחוקק שייאבק במשך שנים, שמשימת חייו תהיה להסיר אמצעי בטיחות ממטוסים? זה פשוט לא נשמע טוב. חוץ מזה אי אפשר לדעת. נכון שעד היום לא בטוח שהחגורות האלה הצילו מישהו אבל אולי מחר זה כן יקרה. סיכוי מגה קלוש אבל אולי. ואז אני לא ארצה להיות הבן אדם שדיבר נגדן, נכון? אם אפילו חיים של בן אדם אחד יינצלו בגלל זה לא היה שווה? אה... כן, אני אהיה חייב להגיד שכן. אבל האם החגורה הזאת שנמצאת לכם מתחת למושב הולכת להציל את החיים שלכם? לא. כלומר אולי, אבל זה בערך אותו הסיכוי כמו להיפגע בתאונת דרכים על ידי מישהו שקוראים לו ברק ויש לו חתול ג'ינג'י צולע והוא אכל אתמול בלחם חביתה. או כמו שאנשים שפויים מנסחים את זה - לא, אין סיכוי. דורון פישלר 37:06 אז מה הייתה השאלה? בשביל מה צריך את הוראות הבטיחות במטוסים והאם זה באמת טוב למשהו? התשובה היא שחברות התעופה משמיעות את ההוראות האלה כי זה החוק. ההשפעה של הוראות הבטיחות האלה היא בין מאוד מאוד קטנה ללא קיימת ואפשר להתווכח על כמה זה נחוץ. אבל על דבר אחד אין ויכוח: כשאתם נכנסים למכונית, לא משנה באיזה מושב אתם יושבים, מקדימה או מאחור - תחגרו חגורת בטיחות. הסיכוי של המשפט הבודד הזה להציל את החיים שלכם הוא לפחות פי 100,000 יותר גבוה מכל הוראות הבטיחות במטוסים ששמעתם אי פעם ביחד. זאת התשובה. דורון פישלר 37:58 אני רוצה להגיד תודה לעינון ברגיל, חבר טייס, שעזר לי בייעוץ ואימות של הפרטים הפרק הזה. בפרק הזה השתתפו גם שלי ושלי - נוי וגואטה. אם בא לכם לשמוע משהו אחר שלא קשור בכלל אבל סתם משהו מצחיק - יש פודקאסט חדש שאני לא יודע אם אתם מכירים עדיין ברשת שקוראים לו 'מתחת לכל ביקורת' שמדבר על ביקורות שאנשים משאירים על רשתות, על מקומות. זה ממש ממש טיפשי ומאוד מאוד מצחיק. זה אחד הפודקאסטים שאני הכי נהנה מהם בזמן האחרון, אז תנסו. ותכף עוד טיפ טיפה סטטיסטיקה בקשר לברקים. דורון פישלר 38:41 זו הייתה רק בדיחה בקשר לברקים, כן? כלומר בקשר לסיכוי להיפגע מברק והסיכוי להיפגע ממכונית שבה נוהג אדם בשם ברק. אבל מכיוון שחשוב לי לאמת פרטים ואני כזה, אז רציתי לוודא את זה. אז לחשב מה באמת הסיכוי למות בתאונת דרכים עם רכב של מישהו שקוראים לו ברק, והאם זה יותר או פחות מהסיכוי להיהרג בתאונת מטוס. אז בשביל זה עירבתי את גדי אלכסנדרוביץ', היועץ שלי לענייני מתמטיקה, וניסינו לחשב את זה ולכאן הגענו. לפי הלשכה המרכזית לסטטיסטיקה מספר ההרוגים בתאונות דרכים בארץ בשנת 2022 היה 351, שזה דרך אגב לא רע. כלומר זה כן רע, בטח שזה רע, כל פעם שמישהו נהרג בתאונת דרכים זה רע. אבל מספר האנשים שנפגעים בתאונות ביחס לכמות האוכלוסייה בארץ הוא די נמוך יחסית. יש מדינות בטוחות יותר בעיקר באירופה, אבל ברוב המדינות בעולם שיעור ההרוגים בתאונות דרכים הוא יותר גבוה, לפעמים בהרבה. בכל מקרה, במדינה היו באותה שנה 9,656,000 אנשים. מה שאומר שהסיכוי של בן אדם בישראל למות בתאונת דרכים לאורך השנה הזאת היה אחד ל-27,509. דורון פישלר 40:13 קודם כל אתם שמים לב שאמרתי 27,000 ולא מיליון? זאת אומרת קודם כל כן, זה סיכוי הרבה הרבה יותר גבוה מהסיכוי למות בתאונת מטוס. אבל רגע, עוד לא סיימנו. ברור שכל החישובים שאני עושה עכשיו הם גם מאוד מאוד כלליים כי ברור שהסיכוי הוא לא אותו דבר לכולם. למי שנוסעים פחות באוטו הסיכוי להיפגע בתאונת דרכים נמוך יותר, ולמי שחיים בעיר זה סיכון גבוה יותר ממי שחיים במושב בערבה. אני מדבר על ממוצע כללי. הנתון השני: כמה אנשים יש בארץ שקוראים להם ברק? אז לשמחתי יש לי עדיין את הטבלאות מהפרקים של 'לאן נעלמה מורן?' מהשנה שעברה, הפרקים שבהם דיברתי על התדירות של שמות וזה היה נורא כיף. בכל מקרה עיינתי וגיליתי שמספר האנשים בארץ שהשם הפרטי שלהם הוא ברק, נכון ל-2021, הוא 5,824. עכשיו לא כל הברקים האלה נוהגים. חלק מהם הם ילדים, חלק מהם פשוט אין להם רישיון נהיגה אני מניח, אבל אותו הדבר נכון גם לגבי האנשים שלא קוראים להם ברק. אז אני הולך להניח שאחוז האנשים שקוראים להם ברק במדינה הוא פחות או יותר אותו הדבר כמו אחוז הנהגים שקוראים להם ברק. דורון פישלר 41:30 אבל זה לא מספיק. יש גם אנשים ששם המשפחה שלהם ברק. הא-הא! אז גם על זה יש נתונים. שם המשפחה הכי נפוץ בארץ בהפרש עצום הוא כהן ואחריו לוי ואחריו מזרחי ואז הרבה מאוד שמות אחרים. ברק נמצא במקום ה-110 ברשימת שמות המשפחה הנפוצים, יש 6,297 אנשים ששם המשפחה שלהם הוא ברק. עכשיו אני אחבר את המספר הזה למספר האנשים שזה השם הפרטי שלהם. יכול להיות שיש חפיפה? כלומר יש מישהו בארץ שקוראים לו ברק ברק? יכול להיות אבל אני אניח שזה מספר זניח. אז מספר האנשים שהשם הפרטי או שם המשפחה שלהם הוא ברק הוא 12,121 בערך. שזה בערך אחד מתוך כל 797 אנשים בארץ. אוקיי. הסיכוי של אדם להיהרג בתאונת דרכים הוא אחד ל-27,509. הסיכוי של אדם אקראי במקרה הזה הנהג של המכונית שקוראים לו ברק הוא אחד מתוך 797. אז פשוט מכפילים אותם אחד בשני. יוצא שהסיכוי להיהרג על ידי רכב שבו נוהג ברק הוא אחד ל-21,924,000 ומשהו. זה דרך אגב כולל את האפשרות שנהג שקוראים לו ברק עשה תאונה עצמית כשרק הוא היה מעורב בה, כי גם אז הוא נפגע על ידי ברק. דורון פישלר 42:55 אוקיי, אבל גם לזה חשבתי שצריך להוסיף עוד משהו. בתאונת דרכים קטלנית בדרך כלל מעורבת יותר ממכונית אחת. גם על זה יש נתונים. שוב, לפי הנתונים של הלשכה, בתאונות עם נפגעים, לאו דווקא הרוגים, 68% מהן הן התנגשויות, כלומר היו שתי מכוניות לפחות. והאחרות הן פגיעה בהולך רגל או תאונה עצמית או משהו אחר, כלומר רק מכונית אחת מעורבת. אז בהרבה מהמקרים יש שני נהגים, מה שאומר שיש פעמיים סיכוי שלמישהו מהם יקראו ברק. עכשיו אם אתם שואלים רק אם ברק בעצם... מדברים רק על המקרה שבו ברק היה הנהג שאשם בתאונה אז כנראה שזה רק אחד מבין השניים. אבל עכשיו אם אני לא משחק פה במי אשם, אני לא יודע מי אשם, אני לא שופט פה, אני רק שואל מה הסיכוי להיהרג בתאונת דרכים שבה היה מעורב נהג רכב כלשהו בשם ברק. אז את זה טיפה יותר מסובך לחשב, אבל אחרי שחישבנו את זה הסיכוי הוא אחד ל-13 מיליון ו-100 אלף בערך. שזה כמובן מאוד מאוד מאוד קלוש. אבל זה סיכוי יותר גבוה מהאחד ל-16 מיליון שהוא הסיכוי להיות בטיסת נוסעים שמתרסקת. כלומר - כן. הסיכוי שהטיסה שלכם תתרסק הוא יותר קטן לא רק מהסיכוי להיפגע על ידי ברק, אלא גם מהסיכוי למות בתאונת דרכים שבה מעורב נהג שקוראים לו ברק. סטטיסטיקה זה אחלה דבר. זאת הייתה התשובה. דורון פישלר 44:32 אתם יכולים לשאול אותי שאלות ב-doronfishler.com/questions או להתעדכן בעמוד הפייסבוק שלי 'דורון פישלר נגד העולם' על הרצאות שאני עושה בכל מיני מקומות על כל מיני נושאים, פרקים חדשים ועוד דברים. עורכת - שלי נוי. בצוות רשת עושים היסטוריה גם יובל דרור העורך הראשי, דני תימור המנהל העסקי, אביב שם טוב סמנכ"ל תפעול וכמובן תמיכה מורלית ואמית חזזי מכירות. בצוות הרשת גם הילה שמש, שלי גואטה וזלאטה צ'אבן. אני דורון פישלר, טיסה נעימה. ביי.
        ]]></content:encoded>
    </item>
    
    <item>
        <title>מאיפה בא יונתן הקטן? [התשובה]</title>
        <link>https://mat-mo.github.io/podtext/episodes/htshvbh/myph-b-yvntn-hqtn-htshvbh.html</link>
        <guid>https://mat-mo.github.io/podtext/episodes/htshvbh/myph-b-yvntn-hqtn-htshvbh.html</guid>
        <pubDate>28 באוגוסט 2023</pubDate>
        <description>Transcript for מאיפה בא יונתן הקטן? [התשובה] from התשובה</description>
        <content:encoded><![CDATA[
            דורון 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד. אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון 01:42 היי, אני דורון וזה יונתן. הלל המבולבל שאל אותי מי כתב את יונתן הקטן ולמה הוא חיפש אפרוחים. זוהר שאלה איך הומצא השיר יונתן הקטן, ויאיר שאל אם השיר יונתן הקטן מבוסס על סיפור אמיתי. וגם אנה ואופק ויהב ואביגיל וזכריה ויעל, כולם שאלו על יונתן. זאת התשובה. נכון, זה נשמע בכלל מוזר שמישהו פעם כתב את יונתן הקטן. יונתן הקטן לא מרגיש כמו משהו שנכתב, זה מרגיש כמו משהו שתמיד היה שם. כל ילד מכיר את יונתן הקטן. כל מי שאי פעם ניגש לפסנתר לשיעור ראשון, הדבר הראשון שהוא עושה זה טה-טה-טה טה-טה-טה. זה כאילו ההגדרה הבסיסית של שיר. תחשבו על שיר - יונתן הקטן. כל השירים האחרים נכתבו אחר כך. זה קצת מוזר אפילו לחשוב שמישהו פעם ישב עם עט ונייר ואמר 'אוקיי, יונתן... יונתן הגדול... לא, נעשה אותו קטן'. קודם כל, הסיפור של יונתן מראש מעלה כמה שאלות. בתור התחלה, הרבה אנשים שאלו - מה יש לו לחפש אפרוחים על העץ? בקן של ציפור בעץ אולי תמצא גוזלים, לא אפרוחים. אפרוחים הם הגוזלים של התרנגולת, ותרנגולות לא גרות על עצים. ומכאן הרבה אנשים מגיעים למסקנה שיונתן הוא פשוט לא בחור מבריק במיוחד. אבל במקרה הזה זה פשוט עניין תקופתי. כמו הרבה מאוד דברים, יונתן פשוט עשה דברים שהיו מקובלים בתקופתו, ולא צריך לשפוט אותו עליהם באמות המידה שמקובלות היום. הסיפור של יונתן קרה מזמן, ובזמנו לאלה שבוקעים מתוך הביצים קראו להם אפרוחים. לא רק יונתן קרא להם ככה, ביאליק קרא להם ככה: 'קן לציפור בין העצים, ובקן לה שלוש ביצים, ובכל ביצה הס פן תעיר, כלומר לציפור יש שלושה פנטה-אירים בקן? לא, ובכל ביצה ישן לו אפרוח, אפרוח זעיר'. אז אם יונתן שמע את השיר הזה, זה מאוד סביר שהוא יעלה על העץ בחיפוש אחר אפרוחים. ביאליק אמר לו ששם אפשר למצוא אפרוחים. חוץ מזה, יונתן, יהונתן בשבילכם, בטח נורא מתוסכל היום. תראו, כל הסיפור הזה היה מזמן, זה היה כשהוא היה קטן. יונתן כבר לא קטן היום, הוא בלי ספק מבוגר, וזה בטח נורא מתוסכל אותו שהוא עשה כל כך הרבה בחיים - יונתן נשמע כמו אחד שאחר כך שירת בצנחנים ואז בטח ייסד חברת הייטק או משהו והתחתן וגידל שלושה ילדים לתפארת ופתח סטודיו להגשמה עצמית לגברים או משהו, אבל על כל זה אף אחד לא מדבר אף פעם. כולם מדברים על זה שפעם כשהיה קטן הוא טיפס על העץ. אפשר לחשוב! גם אתם עשיתם שטויות כשהייתם קטנים. זה הדבר שבגללו צריך לזכור אותו לנצח? ועדיין, מישהו כתב את יונתן הקטן, הוא לא הגיע משום מקום. וחוץ מזה, מתברר שיונתן בשלב כלשהו גם עשה סיבוב מסביב לעולם. כי אם אתם מסתובבים בכל מיני מקומות בעולם, אתם יכולים למצוא שם לפעמים את יונתן. הנה למשל שיר ביפנית. במקרה שהיפנית שלכם קצת חלשה, יונתן לא מוזכר בשיר הזה, וגם אין בו עץ ואין בו אפרוחים. זה שיר על פרפר. המילים של השיר הזה זה משהו בסגנון 'הופ פרפר, הופ פרפר, שב אצלי על כף היד, ופרפר שמרחף ועף לפרחי דובדבנים והלאה וחזרה'. כלומר זה מן בוא אלי פרפר נחמד, רק ביפנית, ומשום מה לפי המוזיקה של יונתן הקטן. והנה זה בקוריאנית. המילים של השיר הזה שונות לגמרי, אבל הוא עדיין מדבר על פרפרים. 'נאבייה' זה פרפר בקוריאנית. ומצאתי את יונתן גם במקומות אחרים בעולם, ולא קראו לו יונתן. אז מי זה יונתן? מה הסיפור עם העץ? מי כתב את זה? מאיפה הוא הגיע? יש לזה תשובה, והפתרון לתעלומה הזאת עובר דרך עוגה. דורון 07:19 הבעיה עם שירי ילדים זה שבדרך כלל לא כותבים אותם. זאת הייתה הבעיה שלי גם כשניסיתי לחקור את קווא-קווא-דה-לה-אומה. ילדים מכירים את השירים האלה, גננות מכירות את השירים האלה, כולם מכירים את השירים האלה, ואף אחד לא קורא אותם מתוך ספר. לא צריך לכתוב את יונתן הקטן, כולם מכירים את המילים של יונתן הקטן. אבל מה שלא נכתב, נשכח. אז ברור שיונתן הקטן נמצא ומוששר בארץ כבר הרבה מאוד זמן, אבל ממתי בדיוק? מתי הוא התחיל? מתי הוא הגיע? את זה מאוד מאוד קשה להגיד בגלל שבמשך המון זמן פשוט אף אחד לא טרח לכתוב אותו. ואם זה לא כתוב, איך אני אמור למצוא את זה? המקום הכי מוקדם, לפחות הכי מוקדם שאני מצאתי, שבו כתובות המילים המלאות של השיר יונתן הקטן הוא ספר דק מאוד שקוראים לו 'עוגה עוגה עוגה' - בעצם יש פה שלוש נקודות, זה עוגה, עוגה, עוגה - של מירה לובה. הוא יצא בשנת החמישים, יכול להיות שב-1955, אני לא לחלוטין סגור על השנה. זה ספרון קטן צהוב של 16 עמודים בסך הכל וזה אוסף של שירי ילדים עם ציורים. הוא כולל את שירי הילדים הכי קלאסיים והכי מוכרים גם היום, כמו עוגה עוגה והשפן הקטן וגינה לי גינה לי, וגם כמה שירים שהיו פעם מוכרים והיום לא, כמו למשל השיר 'פעם הייתי', שמה שפעם היה שיר מאוד מאוד מוכר ונדמה לי שהיום קצת פחות, שהמילים שלו כמו שהן כתובות בספר הן: 'פעם הייתי בתימן, שם ראיתי כושי קטן, והוא יהיה לרותי חתן'. וואו, זה בעייתי מכל כך הרבה סיבות. אוקיי, בואו, גם אם נשים בצד את הכינויים הלא ממש תקינים פוליטית פה, אם ראית מישהו בתימן, יש מצב שהוא היה פשוט תימני. ויותר חשוב מזה בעיניי - איך רותי קשורה לעניין? איך היא מעורבת בכלל? על מה את מבססת את הזוגיות? על זה שראית איש אחד בתימן והגעת למסקנה שהוא החתן של רותי? רותי בכלל ראתה אותו? רותי בכלל הייתה בתימן? יש לי המון שאלות. בכל אופן, בין שאר השירים, למעשה לא ביניהם, אחריהם, כי הוא האחרון בסוף, בעמוד האחרון, מופיע יונתן הקטן. המילים שלו הן לא לגמרי אבל כמעט בדיוק אותן המילים שאנחנו מכירים. זה הולך ככה: 'יונתן הקטן השכם בבוקר רץ לגן' - זה פחות יושב טוב על המשקל תכלס אבל אוקיי - 'הוא טיפס על העץ, אפרוחים חיפש, אוי ואבוי לו לשובב, חור גדול במכנסיו'. ואז כתוב שוב 'הוא טיפס על העץ, אפרוחים חיפש', שזה וריאציה לגיטימית למרות שאני חשבתי תמיד שמן העץ התגלגל ועונש קיבל, אבל וואטאבר. זה יונתן, אי אפשר לטעות, זה יונתן הקטן. וזה מלווה באיורים צבעוניים שמתארים בדיוק את המסע של יונתן. הוא רץ לגן עם אוברול אדום וחולצת פסים, הוא מטפס על העץ שדרך אגב יש עליו קן עם אפרוחים - גוזלים, וואטאבר, זה לא סתם שהוא חיפש, הייתה לו סיבה לחפש, הם באמת היו שם. ולא רואים אותו נופל, אבל אחרי שהוא נפל בהחלט יש לו חור גדול במכנסיו ויש שתי ילדות שמסתכלות עליו ועלולות לצחוק עליו, חול לא. אז זאת כנראה הייתה הופעת הבכורה בספרות העברית של יונתן הקטן, וזה בספר של מירה לובה. אז זאת התשובה? מירה לובה כתבה את השיר הזה? או שלא... כי בספר הזה, אמרתי, יש פה הרבה שירים קלאסיים, כולל כאלה שאני יודע בוודאות שהיא לא כתבה אותם. את 'גינה לי גינה לי' כתב לוין קיפניס. ולא, היא לא כתבה לבד את כל השירים הכי קלאסיים מהילדות הישראלית. אז למה השם שלה על הספר? אז ככה - מירה לובה לא כתבה את הספר הזה בכלל, היא איירה אותו. מירה לובה הייתה גם סופרת וגם ציירת, והיא איירה את הספר הזה שהוא אוסף של שירים שהיו כבר אז מוכרים מאוד. למרות שזה מאוד מטעה, זה שהשם שלה מופיע בגדול על הכריכה. בדרך כלל כשכתוב שם של איש ואז השם של הספר, מה שאתם מבינים מזה זה שזה השם של הבנאדם שכתב את המילים שמופיעות בספר, נכון? אז במקרה הזה לא. היא לא כתבה את זה, היא איירה את זה. אז זה לא אומר שהיא זאת שכתבה את יונתן הקטן, אבל אולי בכל זאת אפשר למצוא רמזים למוצא שלו בספר הזה דווקא במקום אחר - על הכריכה שלו. על הכריכה של הספר, תחת הכותרת 'עוגה עוגה עוגה', יש ציור של חבורת ילדים מחזיקה ידיים במעגל מסביב ללוע של הר געש קטן. כלומר אני לא יודע מה זה, זה הר, זה גוש חום קטן עם חור באמצע, קצת תמוה למה הילדים רוקדים מסביב לזה. ובתוך הספר, בעמוד של השיר 'עוגה עוגה עוגה', שוב יש את אותם ילדים מחזיקים ידיים מתיישבים, כמו שעושים כשרוקדים עוגה עוגה לשבת לקום לשבת לקום, ושוב מופיעים שם כמה הרי געש קטנים חומים, רק שהפעם יש להם פרצוף וידיים ורגליים והם מחייכים ורוקדים. מה הולך פה? אז ככה, קודם כל ההר געש הזה - זאת עוגה. זאת עוגה מסוג מאוד מסוים, זה קוגלהוף, שזאת עוגת שמרים גרמנית שעשויה בתבנית עגולה עם חור באמצע, שפעם הייתה מגיעה בילט-אין בבית של כל סבתא לדעתי. עכשיו, קוגלהוף זה דבר שעדיין קיים, אתם עדיין יכולים למצוא מתכונים לעוגה כזאת, אתם יכולים להזמין כזאת בבית קפה אולי, אבל בואו נגיד את זה ככה - זה לגמרי לא הדבר הראשון שיעלה לכם בראש כשאני אגיד עוגה, נכון? אם אני אומר עוגה, מה שאתם חושבים עליו זה כנראה עוגה עגולה עם שוקולד למעלה וסוכריות ואולי גם נרות, נכון? אתם לא חושבים על הר געש חום בלי שוקולד עליו. אז העובדה שהציורים האלה מופיעים שם אומרת שני דברים על מי שאיירה את הספר הזה. א', היא לא באמת הבינה את השיר, כי השיר 'עוגה עוגה עוגה' הוא לא שיר על עוגות. זה 'עוגה עוגה עוגה' מלשון 'עוג', כמו מעגל, לנוע במעגל זה לעוג. זאת לא עוגה. היא חשבה שלספר שלה קוראים עוגה עוגה עוגה. זה לא נכון. ודבר שני, כשהיא חשבה על עוגה, מה שהיא חשבה עליו זה קוגלהוף. ככה נראית עוגה לדעתה, דבר שאני לא יודע כמה ילדים היום אפילו יזהו בתור עוגה. אז מישהו שומע את המילה עוגה והדבר הראשון שבא לו לראש זה עוגה גרמנית... גרמנים. זאת התשובה. אז כן, מירה לובה הייתה גרמנייה. היא עבדה וכתבה בישראל במשך כמה זמן, את הספר הכי מפורסם שלה 'אי הילדים' היא כתבה בארץ, והספר הזה פורסם בעברית לפני שהוא הופיע בכל שפה אחרת. אבל עדיין, היא הייתה גרמנייה במקור וזה נכון שהיא לא כתבה את השירים אלא איירה אותם, אבל יכול להיות שיש פה קשר. כי חלק מהשירים האלה באמת היו שירים גרמניים שתורגמו לעברית. 'עכבר עכבר הישמר פן החתול יבוא מהר', זה תרגום לעברית של שיר גרמני. שזה לא כזה מפתיע כי הרבה מהשירים והרבה מהתרבות באופן כללי של ארץ ישראל באותו זמן, לפני הקמת המדינה, הייתה גרמנית. הרבה עולים הגיעו מגרמניה בשנות השלושים מסיבות טובות, והם הביאו איתם את תבניות העוגה שלהם ואת התרבות שלהם ואת השירים שלהם, והרבה מהם היו משכילים יחסית כך שהרבה מורים ומחנכים באותו זמן היו ממוצא גרמני וכך שירי ילדים גרמניים עשו עלייה לישראל. אז האם יונתן הקטן הוא בכלל גרמני? כן. לפני שיונתן טיפס על העץ הוא היה שיר גרמני, ואפילו לא קראו לו יונתן, קראו לו הנס. זאת הגרסה הגרמנית המקורית של השיר הזה ואין בו אפרוחים ואין בו עץ. הסיפור של השיר הזה ככה: הנס הקטן, הנסן, יוצא לבדו לשוטט בעולם, הוא לוקח איתו מקל הליכה וכובע. אבל אמא בוכה מאוד, זה הקטע של 'אוי ואבוי לו לשובב, אבל אמא בוכה מאוד כי הנס הלך', ואמא עצובה והיא אומרת בהצלחה, רק תשוב במהרה. וזה ממשיך לעוד שני בתים אחר כך. הנס עזב את הבית אבל שבע שנים אחר כך הוא חוזר הביתה, אבל הוא כבר לא ילד. הוא מבוגר ואף אחד לא מזהה אותו, אחותו לא מכירה אותו, אחיו לא מכיר אותו, אבל אמא שלו מכירה אותו ומחבקת אותו ואומרת לו 'הנס בני' ושמחה גדולה. את המילים לשיר הזה כתב משורר גרמני בשם פרנץ וידמן, והוא פרסם אותו ב-1860. והוא לא כתב את המנגינה. הוא כתב את זה לפי מנגינה שהייתה ידועה כבר אז. היו לפחות שלושה שירים אחרים שהתפרסמו עוד קודם שהשתמשו באותה מנגינה. את המקור של המנגינה אנחנו לא יודעים. העותק הכי מוקדם של התווים של המנגינה הוא מ-1784, כלומר לפני 250 שנה כמעט והיא כנראה הייתה קיימת עוד קודם, אי אפשר לדעת ממתי. אבל המילים האלה עם הנס, הם אלה שנהיו מוכרות בגרמניה מן הסתם בהתחלה. בגרסאות קצת יותר מאוחרות השיר הזה קוצר, כלומר במקום שלושה בתים יש עכשיו רק אחד, כלומר אחרי שאמא בוכה, אז הנס חושב על זה לרגע ומיד חוזר הביתה. תוך שתי שורות הוא חוזר הביתה, לא שבע שנים ולא בטיח. ומשם השיר כמו הנס התחיל לשוטט בעולם. יש לו גרסאות בהרבה שפות, יש לו גרסה בצרפתית שמשאירה את התוכן אותו דבר רק מחליפה את השם של הנס לז'אן, כי ככה אומרים הנס בצרפתית. חלק מהם לא מתרגמות את המילים על הנס אלא נותנות לו מילים אחרות לגמרי. יש שיר באנגלית מאותה תקופה שקוראים לו Lightly Row, לפי אותה מנגינה בדיוק, ויש שירים יפניים וקוריאניים שבכלל מדברים על פרפרים. בין השאר כדי שגם ילדי ישראל יוכלו ליהנות מהרפתקאותיו ומעלילותיו של הנס, הוא תורגם לשפה המדוברת - יידיש. צריך להגיד, את זה מצאתי בבלוג של הספרייה הלאומית בכתבה של נתי גבאי שהתבסס על מאמר של דוקטור נתן שחר. הם היו אלה שעשו את התחקיר, הם מצאו הרבה גרסאות מוקדמות של השיר. בין השאר, גרסה של הנס הקטן ביידיש משנת 1935 שבה להנס קוראים בכלל שמוליק. אבל הגרסה הזאת קיימת רק בדפוס, לא קיימת הקלטה של הגרסה הזאת. כלומר עד עכשיו לא הייתה קיימת, עכשיו יש. וזאת אפילו לא הגרסה היחידה ביידיש. יש גרסה אחרת שבה להנס קוראים הרשל. וחוץ מיידיש, השיר הזה תורגם גם לעברית. אמרנו, בעיקר בשנות השלושים בארץ, הרבה מחנכים גרמנים תרגמו דברים מגרמנית והם תרגמו את הנס, שהשם שלו הפך לגד הקט. שזה עדיין שורה שורה תרגום של הנס הקטן, אמא תמיד בוכה בדיוק באותה שורה. ויש גם גרסה אחרת שבה עדיין קוראים לו גד. 'אוויל' תקרא לאחותך, אוקיי? קודם כל תלמד לחרוז במשקל ואז תקרא למישהו אוויל. טוב, בגרסה הזאת יש גם ביאורים והם אומרים שם שאוויל בעין זה עולל, עול ימים, ילד שובב. וואלה? כאילו זה לא המשמעות שאני מכיר למילה הזאת, אבל אוקיי, השפה השתנתה. כן, טוב רואים את השינוי בשפה. השורות האחרונות של הגרסה הזאת וככה זה מופיע במקור, כן, הן ככה: 'אז משמחה אורו פניהם ובמחול יצאו שניהם, הו האח הו האח, אם ובן מתעלסים כך'. השפה השתנתה מאז, זה מה שאני אומר. אוקיי, לא תמיד קראו לו גד, לפעמים קראו לו דן. ולפעמים לא היה לו שם בכלל. אני די מבין למה הגרסאות האלו לא תפסו, כי זה לא במשקל. 'אמא ישבה בבכה', קשה לשיר את זה ככה. אז כל הגרסאות האלו לא תפסו בארץ. מה שכן תפס זה יונתן. 'יונתן הקטן' זו אותה מנגינה של הנס, אבל בלי שום ניסיון לשמור על אותה משמעות של המילים. הסטייקס נמוכים יותר, כלומר הוא לא עזב את הבית, לא חזר, לא עברו שבע שנים, לא כלום, הוא כולה מטפס על העץ. השורה הראשונה שבמקום הנסן קליין, הנס הקטן, הגרסאות האחרות ניסו כל הזמן להכניס בשלוש ההברות האלה את השם של הילד וגם את התואר שלו, כלומר גד הקט, דן נחמד. יונתן מוותר על כל העסק הזה, לא צריך את כל ה... הוא מקדיש את כל השלוש הברות האלה לשם. יו-נה-תן. ה-קט-ן. זה הרבה יותר פשוט, זה הרבה יותר קליט, זה לא שומר על המשמעות המקורית אבל זה בסדר, גם הגרסאות ביפנית עם הפרפרים לא שמרו על המשמעות. אז מה? סבבה, אז יונתן הוא הגרסה המועדפת כנראה, אבל מי כתב את זה? דורון 25:23 זהו שאנחנו לא בטוחים. גם החוקרים הרציניים שבדקו את זה לא בטוחים. החיבור של הגרסה העברית הזאת יוחס הרבה זמן לישראל דושמן, שהוא מורה ומשורר שכתב הרבה שירים, אבל מחקר אחר טוען שזאת מישהי אחרת, זאת רגע שנייה אני אקח אוויר - שושנה צ'נסטוחובסקה מקיבוץ עין חרוד, שהיא כתבה את השירים האלה, והגרסה שלה היא זהה לגרסה שאנחנו מכירים עם שוני קטן אחד - זה לא 'הוא טיפס על העץ', אלא 'על העץ הוא טיפס', שזה מתחרז יותר טוב עם 'אפרוחים חיפש', האמת. איזה משניהם הוא נכון? אין לי מושג. כל החשודים מתו מזמן. ואם לא תימצא איזו מחברת בכתב היד של אחד משניהם או של מישהו אחר, אולי זה בכלל מישהו אחר שכתב את זה, אני לא בטוח שאפשר לפתור את השאלה הזאת. אני לא יודע אם זה יקרה אי פעם. כי סביר להניח שמי שהמציא את השיר הזה לא ידעה או לא ידע שהם כותבים קלאסיקה של כל הזמנים, הם פשוט כתבו שיר קטן ודבילי לילדים. לא היה צריך לכתוב את זה, הם פשוט שרו את זה לילדים בגן. יש מקרים בהם משוררים שכתבו שירים ידועים כן תדעו גרסאות של השירים שלהם וככה אנחנו יכולים ללמוד עליהם דברים שאולי לא ידעתם, חכו אני אדבר על זה עוד מעט, אבל זה לא המקרה הזה. לסיכום: מאיפה בא יונתן הקטן? הוא הגיע מגרמניה, קראו לו אז הנס, הוא עבר הרבה הרפתקאות, קראו לו גד, קראו לו דן, קראו לו שמוליק, קראו לו אוויל ובסופו של דבר הוא טיפס על העץ. זאת התשובה. בהמשך: פתרון של עוד תעלומה אחרת. למה לשפן הקטן ולאני פורים יש את אותה מנגינה? העניין הזה שהשירים האלה שכולם מכירים שמישהו באמת כתב אותם פעם, הוא תמיד נשמע קצת מוזר. בהרבה פעמים פשוט לא יודעים מי כתב את זה, כי זה היה מזמן, לכו תדעו. לפעמים כן יודעים ולפעמים זה מעניין. בואו רגע נענה על עוד שאלה שגם אותה הרבה אנשים שלחו לי - מאיה, מיכל ועומרי וגילי וסודקה מוס במחזה, כולם שאלו אותי את השאלה הזאת: למה להשפן הקטן שכח לסגור הדלת ואני פורים יש להם את אותה מנגינה? לה-לה-לה אפצ'י, לה-לה-לה אפצ'י, זאת אותה מנגינה. זה אותו שיר. אז קודם כל, זה קורה שלאותר מנגינה כתבו מילים שונות עם שירים שונים, זה קרה עם יונתן הקטן למשל. בדרך כלל אבל רק שיר אחד, כלומר רק סט אחד של מילים, הוא זה שנשאר בזיכרון הקולקטיבי עם המנגינה הזאת. אבל במקרה הזה יש שניים. אנשים שרים, אני לא הייתי בגן הרבה זמן, אבל אני חושב שעדיין שרים גם את 'אני פורים אני פורים שמח ומבדח' וגם את 'השפן הקטן שכח לסגור הדלת'. ובמקרה הזה זה לא מקרי. המידע הזה מגיע גם מהבלוג של הספרייה הלאומית, הספרנים, הקרדיט לתחקיר שלהם. אליהו הכהן כתב את זה וכך: אצל המלחין עמנואל עמירן נמצא דף נייר עם טקסט במכונת כתיבה עם הכותרת 'השפן הקטן', שמתחיל ב'השפן הקטן שכח לסגור הדלת' אבל ממשיך בעוד בתים על עוד כל מיני חיות. עכשיו, הדף הזה לא חתום ועמירן לא הלחין את השיר הזה. זה שיר שנשלח אליו כנראה על ידי מישהו שביקש שילחין אותו. אבל להשפן הקטן כבר הייתה מנגינה - אני פורים. ואז הגיעה ידיעה ממקור אחר. הכהן כתב שהוא פגש מישהי שהייתה תלמידת כיתה א' ב-1934, שסיפרה שהמורה שלהם בנימין כספי, שהיה שוב גם הוא היה מורה והיה משורר, ובפורים הוא ביקש מהתלמידים של כיתה א' להתחפש לבעלי חיים והוא כתב לכל אחד מהם שיר קצר על החיה שהוא בחר והשירים היו לפי המנגינה של 'אני פורים' כי זה היה פורים. ואלה היו השירים האלה: כלומר השפן הקטן שכח לסגור הדלת זה השיר על השפן, אבל יש שם בתים אחרים שמדברים על חיות אחרות. למשל הפרפר בגן עבר על כל ציץ פורח, כך כך כך הוא פרח והיה שמח. וגם בא אביו ומסביב קווא-קווא-קווא צפרדע אל הבוץ כך לקפוץ מי מכם יודע. וגם והקוף הך בתוף ובמצלתיים. יש עוד בתים. אפשר לנחש שבהמשך בנימין כספי שלח את השיר למלחין כדי שיכתוב לו מנגינה אחרת, אבל בשלב הזה הוא כבר היה מאוד מקובל, כלומר הבית הראשון שלו היה מקובל לפי המנגינה הזאת, ולכן הוא פשוט נשאר ככה ובאיזשהו שלב בהמשך איזושהי גננת כנראה החליפה את הלה-לה-לה-לה בלה-לה-לה-אפצ'י, פשוט כי זה מצחיק יותר. אז התשובה לשאלה למה להשפן הקטן יש את המנגינה של אני פורים היא שזה היה שיר לפורים. ויש עוד דבר שאף אחד לא שאל אבל אני אספר בכל זאת - 'עוגה עוגה עוגה'. גם לשיר הזה מתברר יש עוד בתים שאתם לא מכירים. הפעם זה התגלה בארכיון גנזים של אגודת הסופרים. את עוגה עוגה כתב אהרון אשמן, והוא כתב עוד. ממש לפני כמה שנים נמצא איפשהו בנבכי הארכיון מחברת שבה הוא כתב בכתב יד את השיר הזה. והבית הראשון הוא מה שאתם מכירים, עוגה עוגה עוגה במעגל נחוגה, רק השורה האחרונה שונה. נכון יש כאלה ששרים לשבת לקום לשבת לקום לשבת ולקום, ויש כאלה שאצלם זה לשבת כל היום, למשל במה שהופיע בספר של מירה לובה עם הרי געש הקטנים, שם כתוב לשבת כל היום. אז מתברר שאף אחת משתיהן לא נכונה. במקור השורה התחתונה הייתה 'לשבת, לשבת, לנוח רגע קט'. אוקיי, נחמד. ואחרי זה יש עוד בית שהולך ככה: עוגה עוגה עוגה דגדגים נדוגה מן הים אותם נשלה וברשת נעלה הבאנו הבאנו דגים לכבוד שבת. נחמד, דגדגים. ואז יש עוד בית: עוגה עוגה עוגה עוגה אל תפוגה נסתובב ימין ושמאל נמלא הדלי בכל הביטה הביטה... זהו. עד כאן הוא הגיע פשוט, הוא פשוט לא כתב את השורה האחרונה של הבית הזה. זה מה שיש. זו הייתה התשובה. הביצועים של השירים בפרק זה הוקלטו ועובדו על ידי בושי וארבל פישלר. שרו גם אסתר מאור, שרונה יפה ויעל יקל. עורכת: שלי נוי. פרקים חדשים, הרצאות שלי, אתם יכולים למצוא בעמוד הפייסבוק 'דורון פישלר נגד העולם', בצוות 'רשת עושים היסטוריה' גם דני טימור המנהל העסקי, אביב שם-טוב סמנכ"ל תפעול ועמית חזז מכירות, רן לוי גם שם בצוות הרשת. גם הילה שמש, שלי גואטה וזאב צבאן. אני דורון פישלר.
        ]]></content:encoded>
    </item>
    
    <item>
        <title>הפתקים: סיפור אימה [התשובה]</title>
        <link>https://mat-mo.github.io/podtext/episodes/htshvbh/hptqym-sypvr-ymh-htshvbh.html</link>
        <guid>https://mat-mo.github.io/podtext/episodes/htshvbh/hptqym-sypvr-ymh-htshvbh.html</guid>
        <pubDate>11 בספטמבר 2023</pubDate>
        <description>Transcript for הפתקים: סיפור אימה [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>החנוכיה של גרגמל ועוד השלמות ותיקונים [התשובה]</title>
        <link>https://mat-mo.github.io/podtext/episodes/htshvbh/hkhnvkyh-shl-grgml-v-vd-hshlmvt-vtyqvnym-htshvbh.html</link>
        <guid>https://mat-mo.github.io/podtext/episodes/htshvbh/hkhnvkyh-shl-grgml-v-vd-hshlmvt-vtyqvnym-htshvbh.html</guid>
        <pubDate>26 בספטמבר 2023</pubDate>
        <description>Transcript for החנוכיה של גרגמל ועוד השלמות ותיקונים [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>האם כל הכלבים מדברים אותה שפה? [התשובה]</title>
        <link>https://mat-mo.github.io/podtext/episodes/htshvbh/hm-kl-hklbym-mdbrym-vth-shph-htshvbh.html</link>
        <guid>https://mat-mo.github.io/podtext/episodes/htshvbh/hm-kl-hklbym-mdbrym-vth-shph-htshvbh.html</guid>
        <pubDate>9 באוקטובר 2023</pubDate>
        <description>Transcript for האם כל הכלבים מדברים אותה שפה? [התשובה] from התשובה</description>
        <content:encoded><![CDATA[
            Narrator 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד. אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת 'מרכז מדעני העתיד'. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. Network Intro 01:41 רשת עושים היסטוריה. רשת עושים היסטוריה. רשת עושים היסטוריה. Doron Fishler 01:55 3, 2, 1. היי, אני דורון פישלר, זאת התשובה. לפעמים לוקח לי זמן לענות על שאלות, אתם יודעים איך זה, כן? אז בועז שלח לי את השאלה הזאת: אחותי ומשפחתה עשו רילוקיישן לארצות הברית יחד עם כלבם מוקי. מוקי? באמת מוקי? אני קצת מטיל ספק בשאלה הזאת כבר עכשיו, לאיזה כלב קוראים מוקי? זה כמו לקרוא לחתולה מיצי. זה כלב משנות ה-70 של המאה הקודמת. מה פתאום מוקי? טוב, אוקיי, חזרה לשאלה. האם למוקי תהיה בעיה לתקשר עם הכלבים המקומיים? במילים אחרות, ידוע שלבעלי חיים יש סוג של שפה, דרך לתקשר עם בני מינם, אבל האם השפה הזו היא אוניברסלית לכל המין או נבדלת בין ארצות שונות בדומה לבני אדם? אוקיי, אז קודם כל אני מוכן להתעלם מחוסר הסבירות שלכלב באמת קוראים מוקי ולענות על השאלה, אבל אז שמתי לב לתאריך שבו היא נשלחה. השאלה הזאת נשלחה אליי לפני שלוש שנים. כי זה ככה, כן? אמרתי, יש לי המון המון המון שאלות ולפעמים לוקח לי הרבה מאוד זמן להגיע לאיזושהי שאלה. מה שזה אומר זה שקצת מאוחר מדי לעזור למוקי, בהנחה שזה שמו האמיתי, אבל זה גם אומר שהוא כבר עשה את המעבר הזה, אז אפשר פשוט לברר איך זה היה. אז כתבתי חזרה לבועז שיברר לי מה שלום מוקי. והוא כתב לי קודם כל שזה כלב אמיתי וכן, באמת קוראים לו מוקי. זה קיים. אוקיי, בסדר, אתם לא יכולים להאשים אותי שהטלתי ספק. בכל אופן, השאלה הייתה איך מוקי מתאקלם. אז בועז כתב: ביררתי עם נעמה אחותי. לדבריה היא לא חשה בשינוי משמעותי בתקשורת של מוקי ובהתנהגות שלו מול כלבים אחרים לאחר המעבר. אם כבר היה משהו זה אולי קשור לסוג הכלבים שיש באזור מגוריהם, שהוא שונה ממה שיש בארץ. כמעט כל הכלבים שם הם להגדרתה דודלים גזעיים חננות מפונפנים. היא כן ציינה שהיה עניין עם היחס שלו לאוכלוסיית הסנאים. הוא לא הבין מה זה ואם הוא אמור לשנוא אותם או לא. ממש הייתה לו תקופת התלבטות. בסופו של דבר הוחלט שהם מעניינים, אבל אינם שטן כמו חתולים. מצורפת תמונה של מוקי מנסה לתקשר עם סנאי. אחותי גם טענה שממילא התקשורת בין כלבים היא בעיקרה לא ווקאלית אלא מבוססת ריח. עם זאת היא סירבה לבקשתי לרחרח ישבנים של כלבים מקומיים ולדווח האם חשה בהבדלי ריח מול הכלבים הישראלים. אוקיי, אז קודם כל למוקי שלום ואין לו בעיה של תקשורת עם הכלבים האמריקאים, אז זה משמח. וזה גם מעניין, כי באמת אנשים שגרים כאן לא מדברים את אותה שפה כמו בארצות הברית. אז האם זה אומר שכל הכלבים בעולם מדברים את אותה שפה? וצריך להגיד היו גם אחרים שאלו אותי לא את אותה שאלה כי להם אין כלב שקוראים לו מוקי, למי יש? אבל שאלות דומות. שקד וניצן שאלו אותי האם החתולים בחצר שלנו מדברים את אותה חתולית שחתולים מדברים בארצות הברית. ואורנה שאלה, שוב לפני הרבה מאוד זמן, האם כל הג'ירפות בעולם מבינות אחת את השנייה. עכשיו, זאת שאלה מעניינת במיוחד אבל אותה היה קשה לי לבדוק מחקרית כי בשביל זה אני צריך למצוא משפחה שעשתה רילוקיישן עם ג'ירפת המחמד שלה ולא מצאתי משפחה כזאת. בקשר לכלבים וחתולים, עושה רושם שאין להם בעיה שהם באמת מדברים את אותה שפה. אבל איך זה? בני אדם בכל העולם לא מדברים באותה שפה. אנשים בישראל ובקוסטה ריקה ובסמואה ובקירגיזסטן לא מבינים אחד את השני, אבל הכלבים שלהם כן. איך זה יכול להיות? והאם בכל זאת יש הבדל בין השפה שמדברות חיות במקומות שונים בעולם? זאת שאלה, וזאת שאלה שמתברר שיש המון מחקרים רציניים שעוסקים בה והם מדברים לא רק על כלבים וחתולים וג'ירפות, אלא גם על קופים ועטלפים, לווייתנים וציפורי שיר. בקיצור, זאת שאלה. תיכף תבוא התשובה. כלבים, ואני מקווה שאני לא מפתיע אתכם יותר מדי, לא יודעים לדבר. כלבים כן יודעים לתקשר אחד עם השני. אם כלב אחד אומר לשני - אז הכלב השני יודע מה זה אומר, זה אומר תיזהר ממני. ואם כלב עושה - זה אומר איי איי תרד לי מהזנב. אבל זה בהחלט נכון גם שכלבים לא מדברים רק בקולות כי הרבה מהתקשורת שלהם היא לא ווקאלית. הם מדברים בין השאר בתנועות, נגיד התנועה הזאת של לשים את הרגליים הקדמיות קדימה ולהרים את הטוסיק, שגורים עושים כל הזמן. יש לזה משמעות, זה אומר בוא נשחק. וכמובן הם מעבירים המון מידע באמצעות רחרח של התחת אחד של השני שזאת מתברר שפה בינלאומית. עכשיו כל זה זה לא דבר שכלבים לומדים. זה דבר שכלבים פשוט יודעים. הם נולדים איתו. חלק מהאינסטינקטים של כלב שמגיעים בילט-אין עם המוח שלו זה איך לתקשר עם כלבים אחרים ולהבין כלבים אחרים. שפה של בני אדם לעומת זאת היא שפה שלומדים. אף אחד לא נולד כשהוא יודע הולנדית או גרמנית או סומלית. אנחנו לומדים את זה וזה לוקח לנו זמן. בשנים הראשונות שלנו אנחנו ממש גרועים בשפה. וזה לעומת כלבים שיודעים לדבר כלבית כמעט מיד כשהם נולדים. זה לא פייר. העניין הוא שזה לא מדויק. גם לנו יש את זה, את השפה הבינלאומית הזאת. אם אני פוגש תינוק צרפתי. עכשיו אני לא מבין מילה בצרפתית, אבל התינוק אומר לי - אז מה אני אגיד לתינוק? אני אגיד לו אני מתנצל, אני פשוט לא מבין צרפתית, אני לא מבין מה אתה אומר, טוב לך לא טוב לך אני פשוט לא מבין את השפה שלך? לא, אני מבין מה הוא אומר, אני לא הבנתי את הדקויות, כן? אבל את המסר הכללי הבנתי - לא טוב לו. זה מה שהוא ניסה להעביר. מסיבה כלשהי לא טוב לו. ואם מישהו פונה אליי בטג'יקיסטנית ואומר לי 'הדג'ינ ג'מ פטה מלאה באל תגד בב, הולצי שדאלאבב', אני לא יודע בדיוק מה הוא אמר, אני כן יודע שהמסר הכללי היה לא ידידותי. את זה אנחנו מבינים. אנחנו לא צריכים ללמוד את זה, אנחנו מזהים כשמישהו כועס נגיד. יש תקשורת שבני אדם לא צריכים ללמוד, הם פשוט מבינים. ושוב, זה לא עניין רק של קול. זה עניין של תנועות למשל והבעות. חיוך זה דבר אוניברסלי. אני יודע שזה נשמע כמו מין סטיקר כזה ששמים בפייסבוק, אבל זה נכון. חיוך זה דבר אוניברסלי. אנשים מחייכים כשהם שמחים, גם באירופה וגם באפריקה וגם בבנגלדש אנשים מחייכים כשהם שמחים. אתם יכולים לזהות לפי הבעת הפנים אם בן אדם הוא שמח או כועס או מפחד וזה נכון גם לגבי אנשים שאת השפה שלהם אתם ממש לא מדברים. גם אנשים שחיים בשבטים מבודדים בכלל ולא פגשו אף פעם אנשים אחרים כי הבעות פנים זה דבר שאנשים לא לומדים, הם נולדים איתו. זה מובנה במוח של בני אדם, ההבנה הזאת. אז יש פה שני דברים שונים. קודם כל יש את השפה שחיות ואנשים נולדים עם ההבנה שלה, ויש את השפה שהם לומדים. עכשיו אם אתם רוצים להיות ממש גאואיד ספרואידי בקשר לזה, אז השפה הראשונה היא לא באמת שפה. אין שפת הכלבים כי התקשורת ביניהם היא לא שפה. במובן הטכני הצר והמעצבן, ההגדרה לשפה היא דבר מומצא, דבר שיש לו מבנה תחבירי שאפשר לבנות בו משפטים מורכבים ואפשר לדבר בו גם על דברים שאינם כאן ועכשיו. כלומר שפה היא דבר שאפשר להגיד בו משפט כמו 'יונתן הקטן רץ בבוקר אל הגן' כי זה משפט מאוד מורכב. זה משפט שאני מגדיר בו על מי אני מדבר - אני לא מדבר עכשיו על עצמי ואני לא מדבר אל המאזין, אל מי שאני פונה אליו, אני מדבר על מישהו אחר, על יונתן, על הקטן שביניהם. אני דיברתי על המקום שבו הוא נמצא בדרך לגן, על הפעולה שיונתן עשה - הוא רץ ועל מתי זה קרה. זה לא קורה ברגע זה, זה לא קורה עכשיו, זה קרה קודם - בבוקר. שום חיה חוץ מבני אדם לא יודעת להבין את המשפט הזה. הרבה חיות יודעות להעביר ביניהן מסר כמו 'עוף מפה' או 'תן לי אוכל' או 'בא לשחק' או 'בובה את באה לפה הרבה?'. אבל הן תמיד מדברות על עצמן עכשיו. כלומר חיה יכולה להעביר את המסר 'אני רעב' אבל לא את 'הייתי רעב אתמול' או את 'רקס רעב', זה לא עובד. לדבר על דברים שקורים במקום אחר לאנשים שהם לא אתם זה דבר שרק בני אדם יודעים לעשות. עכשיו כלבים מדברים עברית, כלומר הם לא מדברים, כן? אמרנו את זה כבר, אבל חלקם מבינים עברית. אם יש לכם כלב ואתם מדברים עברית אז סביר להניח שהוא קלט כמה מילים. בדרך כלל מילים כמו 'כלב טוב' או 'לא!' או 'טיול'. טיול זאת מילה שכלבים אוהבים. יש כלבים שהיא מדליקה אותם לחלוטין. הם שומעים את המילה טיול והם אומרים 'טיול! טיול! טיול! טיול! טיול!'. עכשיו ההבנה של הכלב על המילה טיול היא 'הולכים לטיול עכשיו'. תנסו לספר לכלב שלכם סיפור על 'פעם אחת היה כלב אחר, לא אתה, כלב אחר והוא יום אחד יצא לטיול והוא...' 'טיול! טיול! לא, לא עכשיו, לא עכשיו, לא אתה, כלב אחר, זה סיפור. אתה לא מבין כלום'. חוץ מזה הכלב שלכם מבין את מה שאתם אומרים אבל אתם יודעים שהרוב זה אינטונציה, כן? זאת אומרת זה לא באמת כל כך משנה איזה מילים אתם אומרים. אתם יודעים שאתם יכולים להגיד לכלב מה שבא לכם, נכון? כלומר אתם יכולים לעשות 'מי כלב טוב? מי כלב טוב?' והוא מתלהב באותה מידה. אתם יכולים להגיד לו 'מי טיפש? מי טיפש? מי כלב מטומטם? מי רצח את ארלוזורוב? מי רצח את ארלוזורוב? מי בנה מוליך על בטמפרטורת החדר? מי?'. הוא יגיב באותה מידה כי זה לא משנה לכלב כי הוא לא באמת מבין את השפה, הוא מבין את התקשורת שלכם, הוא מבין את האינטונציה, מבין את התנועות שלכם, הוא לא מבין עברית. אז בני אדם הם היחידים שיודעים ללמוד שפה שבה אפשר לספר על יונתן ומה היה הגודל שלו ובדיוק מה הוא עשה בדרך לגן. אז שפה זה דבר שלומדים זה דבר אחד ותקשורת מולדת זה דבר אחר. אני גם מבין את החתולים שלי. יש להם שפה די מורכבת. יש 'מיאוו!' זה אומר תביא אוכל. יש 'מהממ!' זה אומר תביא אוכל. ויש 'גררר' זה אומר הכל סבבה עכשיו אבל ליתר ביטחון תביא אוכל, זה מאוד מורכב. עכשיו כל זה לא ענה על השאלה האם חיות במאוריטניה מתקשרות אחרת מחיות במקום אחר. אז כשמדובר בכלבים עשינו כבר את הניסוי עם מוקי, אני עדיין לא מאמין שזה שם של כלב אבל גם כל מי שעברו למדינה אחרת עם כלב יכולים להעיד שכלבים בכל העולם מדברים את אותה שפה. מה עם חיות אחרות? האם זה נכון לגבי כל חיה בעולם? הרבה יותר קשה לענות על זה, קודם כל כי חיות זאת הגדרה מאוד מאוד רחבה, יש המון המון המון המון סוגים ומינים של חיות שמתקשרות באינסוף דרכים וקשה לומר משהו שיהיה כללי לגבי כל החיות חוץ מזה שכולן לא מבינות את יונתן הקטן. אז בואו ניקח את אלה שהכי קרובים אלינו, הכי חכמים או לפחות חכמים באופן שדומה לבני אדם - קופים. התקשורת של קופים, האופן שבו קופים מדברים, היא שפה? היא משהו שאפשר ללמוד או שזה פשוט משהו שמגיע עם המוח שלהם מתי שהם נולדים? ואיך אפשר לבדוק את זה בכלל? בודקים את זה באמצעות תוכנית אימוץ. לקחת תינוק מסביבה אחת ולגדל אותו בסביבה אחרת זאת דרך ידועה לבדוק אם תכונות שונות נובעות מהגנטיקה או מלמידה. כלומר תינוק סיני שאומץ על ידי הורים ישראלים וגדל בישראל, כשהוא ילמד לדבר הוא ידבר סינית? לא, ברור שלא, הוא ידבר עברית כי ההורים שלו מדברים עברית ומסביב מדברים עברית והוא שומע עברית ולומד עברית. הסינית לא נמצאת בגנים שלו, זה פשוט מה שהוא לומד. אז עכשיו נראה האם אותו הדבר נכון לגבי קופים. ב-1986 פורסם מחקר שנעשה על שני סוגים של קופים - מקוק רזוס, שזה סוג של קוף שנפוץ בסין ובהודו, והמקוק היפני שנפוץ ביפן באופן לא מפתיע. עכשיו שניהם סוגים של קופים, שניהם מאוד חמודים וכמו שאפשר להבין הם גם די דומים אחד לשני כי שניהם מקוקים. וגם הקולות שהם עושים הם קולות די דומים. אבל ההקשרים שבהם עושים את הקולות האלה הם לא תמיד בדיוק אותו הדבר. כלומר אם נגיד אצל קופי מקוק יפני הצרחה הזאת זה 'אני כועס עליך עוף מפה' וציוץ זה 'איזה כיף הנה האוכל', אצל הקופים ההודים הצרחה זה 'איזה כיף הנה האוכל' וציוץ זה בכלל 'אה בובה מה קורה?'. כלומר הם עושים קולות דומים אבל הם מדברים שפות שונות. אז מה שעשו, היו כמה ניסויים כאלה אבל באחד ספציפי זה לקחת ארבעה תינוקות קופים שרק נולדו ולהחליף ביניהם. כלומר לתת לקופים היפנים את התינוקות ההודים ולהודים את היפנים. עכשיו יש מקום לדבר על האם זה בכלל בסדר לעשות את זה לקופים ולקחת להם את הילדים שלהם ולתת להם ילדים של אחרים כי אני די בטוח שלא שאלו אותם אם הם מתנדבים לניסוי הזה. אז ובכן אתיקה של ניסויים עם בעלי חיים זאת שאלה מאוד מאוד גדולה ומאוד מאוד נפרדת ובואו רק נגיד שזה רחוק מלהיות הדבר הכי גרוע שנעשה לקופי מקוק בניסויים. כי כאן לא נשאר אף קופיף בלי הורים, כולם גדלו במשפחה אוהבת רק משפחה מאמצת. והשאלה הייתה באיזו שפה הם ידברו. אם הקופים ההודים שגדלו אצל משפחה יפנית ידברו מקוקית יפנית או שהם ידברו מקוקית הודית. כלומר האם זה הגנים שקובעים או שזו הסביבה שלהם. והתשובה היא שזה בעיקר גנים. כלומר הקופים היפנים דיברו יפנית גם כשהם גדלו במשפחה הודית, מה שכנראה הקשה על התקשורת עם ההורים המאמצים שלהם. הם כן שמעו את כל מה שהקופים האחרים אמרו מסביבם והיו קצת שינויים לצורת ההתבטאות שלהם אבל לא בהרבה. בגדול קופים יפנים מדברים קופית יפנית. זה חלק ממה שהם. זה מגיע עם המוח שלהם. ואם זה נכון לגבי קופים שהיכולת שלהם ללמוד דברים גדולה יותר מאולי כל חיה אחרת חוץ מבני אדם, אז בטח שזה נכון לגבי חיות אחרות. השפה של חיה, הצורה שבה היא מתקשרת, זה דבר שטבוע במוח שלה כמו הצבע של הפרווה, כמו מספר הרגליים, כמו הידע האינסטינקטיבי איך ללכת, איך לשחות, חיות גם יודעות איך לתקשר אחת עם השנייה. מה שאומר שכלב, מכיוון שהוא כלב, מבין כלבים אחרים בכל מקום בעולם. וגם כנראה כל הג'ירפות, כל עוד הן ג'ירפות מאותו מין לפחות, מדברות את השפה אחת של השנייה. ג'ירפות מדברות בכלל? הן מבינות את השטיקים אחת של השנייה. דבר שיכול לקרות זה שתי קבוצות של אותה חיה שמופרדות אחת מהשנייה למשך מיליוני שנים ואז הן יתפתחו באופן שונה ובסופו של דבר הן יהפכו לשני מינים שונים ששונים אחד מהשני בכל מיני דברים. הם גם נראים שונה והם גם מתקשרים בצורה שונה. זאת התשובה. זה נשמע כאילו כאן זה נגמר אבל לא לגמרי כי יש עוד עניין. כשתחקרתי את הנושא הזה אז קראתי כל מיני דברים וגם שמעתי כל מיני דברים ופודקאסטים של אחרים וראיונות וסרטונים ונתקלתי במקרה בסרטון אחד עם מישהו שדיבר אמנם באנגלית אבל הוא היה ישראלי. עוד לפני ששמעתי את השם שלו ידעתי שהוא ישראלי פשוט לפי המבטא. זה נורא נורא קל לזהות ישראלים. יש להם מבטא ישראלי. 'ווי אר ספיקינג אינגליש לייק דיס יו נואו?'. כאילו גם לי יש מבטא כזה בהחלט, זה מאוד מאוד קשה להיפטר מזה. אז מכיוון שהוא ישראלי אז יותר פשוט לפנות אליו ואז פניתי אליו שהוא פרופסור יוסי יובל מאוניברסיטת תל אביב שעובד עם עטלפים. והוא מנסה ללמוד על וללמוד מהשפה שבה עטלפים מדברים אחד עם השני. והוא בין השאר בדק האם גם לעטלפים יש מבטא. כשאתם נכנסים למערה עם הרבה עטלפים זה יישמע בערך ככה - קקופוניה של צרחות כי עטלפים צורחים כל הזמן. הם משתמשים בקול שלהם גם בתור סונאר, כלומר כמו רדאר לראות בחושך אבל הם גם מתקשרים אחד עם השני. כלומר יש משמעות לסוג הקולות שהם עושים. אז יוסי הקליט הרבה מאוד שעות של צרחות של עטלפי פירות מצויים והשתמש גם בכלים של AI בין השאר כדי לנתח את השפה הזאת ולהבין מה בעצם הם אומרים. שוב, זאת לא שפה. עטלפים לא יכולים לספר סיפור אבל כן יש קולות מסוימים שהם עושים בהקשרים מסוימים. למשל הקול שהם עושים כשהם מדברים על אוכל הוא 'קליק-קליק-קליק' ובשינה הם עושים את הקול 'קררר'. ויש קולות אחרים שהם עושים בהקשר של תוקפנות והקשרים אחרים. אבל לא כל העטלפים עושים בדיוק את אותו קול. כמו אצל בני אדם, כמו אצל כל חיה אחרת, לכל אחד יש את הקול הקצת שונה שלו. יש כאלה שעושים קולות גבוהים יותר ויש כאלה שעושים קולות נמוכים יותר. אז מה שיוסי והצוות שלו עשו זה להקליט המון שעות של הרעש של חבורת העטלפים הזאת ולחלק אותו לשלושה חלקים - לקולות גבוהים, קולות נמוכים ומה שבאמצע - הרגיל. עכשיו הם לקחו שלוש משפחות של עטלפים עם גורי עטלפים שרק עכשיו נולדו שרק לומדים איך לעטלף שהם גדלו חופשיים עם ההורים שלהם. אף אחד לא נשלח לאימוץ. הם גדלו עם האימהות שלהם אבל בכל אחד מהמקומות שבהם הם קיננו היו גם רמקולים שהשמיעו רעש רקע מוקלט של להקת עטלפים. וכל אחד מהם השמיע את אחת משלוש הגרסאות - הגבוהה, הנמוכה והבינונית. כלומר העטלפים הקטנים גדלו כשהם כל הזמן שומעים סביבם דיבורים עטלפיים אבל במבטא מסוים. והעטלפים הקטנים בכל אחד מהמקרים האלה אימצו את המבטא הזה. כלומר הדיבור שלהם, הקולות שהם עשו, נהיו דומים יותר למה שהם שמעו כל הזמן מסביב. הם קיבלו את המבטא של הסביבה שלהם. הם דיברו עטלפית, הם עדיין עשו קולות שמובנים לעטלפים אחרים אבל עשו את זה בצורה שמושפעת ממה שהם שמעו. זה לא דבר שהיה טבוע במוח שלהם מראש, זה פשוט מראה שהם שמעו איך כל החבר'ה מדברים ואימצו את המבטא שלהם. אז זה מוכיח לא רק שלעטלפים יש מבטא אלא שהם לומדים את המבטא הזה מהסביבה, ממה שהם שומעים. וזה לא נכון רק לגבי עטלפים. זאת תופעה שנמצאה בהרבה סוגים שונים של חיות. לחיות יש מבטא מקומי. כלומר מתברר שכלב אמנם עושה קולות של כלב כי הוא כלב, אבל יכול להיות שכלב צרפתי בעצם עושה 'לה-וואף'. היה מחקר שנעשה על עיזים שגילה שעיזים הן מדברות עיזית. עיזים עושות 'בֶּהה'. אבל אפשר לזהות מאיפה עז באה לפי המבטא שלה. אנשים שמכירים עיזים טוב יודעים לשמוע 'בֶּהה' ולפי זה לדעת אם זאת עז אירית או עז צרפתייה או עז מרוקאית. אחד המקומות שבהם זה הכי בולט זה ציפורי שיר. ציפורים באזור מסוים שרות שיר שונה מאשר ציפורים מאותו מין שגרות במקום אחר. וכאן המחקרים מראים שציפורים לומדות את המבטא מאימא. אימא מלמדת אותם לשיר. שזה נורא מעניין ויש כל מיני שירים יפים. חלק מהמחקר הזה נעשה על ירגזים, על מינים שונים של ירגזי. עכשיו הבעיה שלי עם זה היא שהשם המקובל לירגזי באנגלית הוא tit. ומתברר שלחפש באינטרנט מידע על סוגים שונים של tits זה הרבה יותר קשה ממה שזה נשמע. כי מתברר שיש לזה המון המון המון חומר והוא מאוד מעניין אבל רובו לא כל כך רלוונטי. ושוב, זה נכון לגבי קופים. כשעירבבו שימפנזים משני מקומות הם בהתחלה דיברו קצת אחרת, הקולות שהם עשו על אוכל לא היו אותו דבר אבל במשך הזמן השימפנזים הזרים למדו את המבטא ואימצו לעצמם את צורת הדיבור הזאת כמו שאם אני אעבור לארצות הברית בסופו של דבר המבטא הישראלי הבולט שלי כן קצת יישחק ואני אשמע קצת יותר כמו אמריקאי. אז למה זה לא עבד עם המקוקים אבל כן עבד עם השימפנזים? ההבדל הוא שכאן כולם היו שימפנזים, זאת אומרת כולם היו מאותו מין. התקשורת הבסיסית שלהם הייתה אותו דבר, הם פשוט הגיעו ממקומות שונים. בני אדם הם כולם אותו מין. כולנו בני אדם, כולנו הומו סאפיינס, לכן אנחנו מבינים חיוך בכל שפה ומבינים בכי בכל שפה אבל לא בהכרח מבינים יפנית. ויש את עניין הלווייתנים. יש מחקר שנמשך כבר כמה שנים ופורסמו כמה מאמרים בקשר אליו והיה אחד ב-2022 שהוא די מדהים. סיכום של עשרות שנים של עבודה של חוקרים מהולנד על לווייתני זרע. לווייתני זרע מתקשרים באמצעות קליקים. זה קצת כמו לעשות קליק עם הלשון, ככה. אבל בלווייתן. לווייתן הוא דבר הרבה יותר גדול והקליקים שהם עושים הם הרבה הרבה יותר חזקים. אז בדיוק כמו עטלפים גם הם משתמשים בקליקים שלהם בתור סונאר כדי להתמצא במרחב. אז כשהם לבד הם פשוט עושים קליקים באופן די אקראי אבל כשהם ביחד, כשהם בקהילה, אז הם עושים את הקליקים האלה בצורות מסוימות. כלומר מדברים אחד עם השני, יוצרים קשר אחד עם השני. ומתברר שללווייתני זרע כמו לחיות אחרות יש מבטא מקומי. כלומר הם מדברים בקצב מסוים. זאת אומרת יש קבוצה של לווייתנים שעושה 'קליק-קליק-קליק' ויש קבוצה של לווייתנים שעושה 'קליק-קליק-קליק-קליק'. אפשר להבדיל ביניהם לפי הקצב שבו הם מדברים. ומה שממש מעניין זה שגם כששתי קבוצות כאלה נמצאות ביחד באותו אזור הן מדברות כל אחת במבטא שלה והן לא מדברות אחת עם השנייה בכלל. הן לא יוצרות קשר אחת עם השנייה, הן לא מסתובבות אחת עם השנייה, מתעלמות אחת מהשנייה. עכשיו מדובר פה על קבוצות מאותו מין בדיוק של חיה, אז זה כנראה לא שלווייתנים מקבוצה א' לא יכולים לעשות קליקים בקצב של קבוצה ב' - הם לא רוצים. אין שום דבר פיזי שמפריע להם אבל הם פשוט בוחרים לתקשר עם הקבוצה שלהם שזה כבר דבר שדי דומה לבני אדם שיכולים פיזית לדבר שפה אחרת אבל הם לא, כי הם מדברים את השפה שלהם. אז המבטא הזה של הלווייתן הוא משמש לזיהוי. כלומר שלווייתן אחד אומר לשני איפה האוכל או עוף מפה או מה שזה לא יהיה שלווייתנים אומרים, הוא אומר את זה וחוץ מזה באמצעות זה שהוא אומר את זה במבטא שלו הוא גם אומר 'אני חלק מהקבוצה שלך'. ככה הם יודעים לזהות אחד את השני בתור חברים בקבוצה שלהם ולווייתן שמדבר אחרת מזוהה בתור זר. כמו שאצל בני אדם אפשר לזהות בקלות ישראלים בחו"ל לפי המבטא. אז מה הייתה השאלה? האם כל הכלבים בעולם מדברים באותה שפה והאם הכלב שלכם יבין את הכלבים במדינה אחרת? התשובה היא כן, הם יבינו אחד את השני, אבל יכול להיות שהכלבים האחרים יחשבו שיש לו מבטא מצחיק. זאת התשובה. אחרי הפסקה קטנה יש עוד לווייתן אחד מסוים שחייבים לדבר עליו בהקשר הזה. יש לווייתן אחד שאף אחד לא ראה והוא אולי הלווייתן הכי מפורסם בעולם. לווייתנים, לווייתנים כחולים הם לא מהסוג שמקתקת, הם מהסוג ששר. הם עושים את הקולות האלה של ה'ווּוּוּ' והעניין שהם יכולים לדבר אחד לשני, לתקשר למרחקים נורא נורא גדולים כי סאונד עובר במים למרחקים של מאות קילומטרים או אלפי קילומטרים. אז לווייתנים יכולים לשיר אחד לשני ולשמוע אחד את השני גם כשהם במרחק עצום. ולא רק הם. גם חוקרים, בני אדם, יכולים לשמוע לווייתנים מכל רחבי האוקיינוס. עכשיו ב-1989 שמעו בפעם הראשונה משהו שונה. היה דבר שנשמע כמו שיר של לווייתן, כלומר קולות של לווייתן, הם פשוט לא היו בתדר הנכון. זאת אומרת אם לווייתנים בדרך כלל עושים קולות מאוד נמוכים בתדר של 20 עד 30 ומשהו הרץ שזה מאוד מאוד נמוך, הלווייתן הזה, מה שזה לא היה, עשה קולות שבהחלט נשמעים כמו קול של לווייתן אבל הרבה יותר גבוה. הוא עושה אותם בתדר של בערך 52 הרץ. ויש רק אחד כזה. קלטו אותו מאז שוב ושוב, כמעט כל שנה הצליחו לקלוט את הקולות של הלווייתן שעושה את הקול המוזר הזה. כלומר הוא נמצא איפשהו באוקיינוס. לווייתנים חיים הרבה מאוד זמן, יכולים לחיות 80, 90 שנה. זאת אומרת הוא עדיין מסתובב בסביבה. והוא בודד, כנראה. כלומר הוא משום מה עושה קולות שאף לווייתן אחר לא עושה והלווייתנים האחרים או שהם לא שומעים אותו או שהם שומעים אותו אבל פשוט לא מבינים שזה לווייתן משום שהוא לא מדבר בתדר שלהם. וזה נורא עצוב. זה כל כך, אתם יודעים, עובד בתור משל ל'אני נמצא בים מלא, יש הרבה דגים בים אבל אף אחד לא שומע את הקול שלי' ש-BTS, הלהקה הקוריאנית, כתבה שיר על הלווייתן הזה. אף אחד לא ראה אותו משום ששומעים אותם מאוד מאוד מרחוק ולווייתנים הם אמנם מאוד מאוד גדולים אבל האוקיינוס הוא ממש אבל ממש גדול. ובין אם זה נכון שהוא בודד או שלא, הרעיון של לווייתן שכל הזמן שר אל האוקיינוס ולא מקבל תשובה אף פעם, הוא פשוט כל כך יפה. זאת הייתה התשובה. אם אתם רוצים לשלוח לי שאלות אז אתם יכולים לעשות את זה בטופס שבאתר doronfishler.com/questions. אבל יכול להיות שייקח לי שלוש, ארבע, שש שנים לענות, זה קורה. אתם יכולים להיכנס גם לעמוד הפייסבוק 'דורון פישלר נגד העולם', שם אני מעדכן על הרצאות שאני עושה ועל פרקים של הפודקאסט שיוצאים ובאופן כללי על דברים אחרים שקורים. עורכת התוכנית שלי נוי. חוץ מזה ברשת עושים היסטוריה גם דני תימור המנהל העסקי, אביב שם טוב סמנכ"ל התפעול, עמית חזזי מצוות המכירות וגם הילה שמש, שלי גואטה ושני ברגר. ואני דורון פישלר. וכמו שאומרים בטג'יקיסטן או וואטאבר - חלדה חווה. היי, דורון פישלר. האו-האו. אם אני פוגש מישהו שמדבר טג'יונדוסטג סטיבנדיט... טג'יג'סט סטני... טג'יקיסטמון דסטינניט... והוא פונה אליי ואומר לי 'הדג'ינ ג'מ פטה מלאה באל תגד בב, הולצי שדאלאבב'. Network Outro 33:38 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>לאן באמת נעלמות הגרביים? [התשובה]</title>
        <link>https://mat-mo.github.io/podtext/episodes/htshvbh/ln-bmt-n-lmvt-hgrbyym-htshvbh.html</link>
        <guid>https://mat-mo.github.io/podtext/episodes/htshvbh/ln-bmt-n-lmvt-hgrbyym-htshvbh.html</guid>
        <pubDate>24 באוקטובר 2023</pubDate>
        <description>Transcript for לאן באמת נעלמות הגרביים? [התשובה] from התשובה</description>
        <content:encoded><![CDATA[
            קריין 00:00 בכיתה א' יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית ספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד, שם יומרני אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. קריין 01:43 רשת עושים היסטוריה. רשת עושים היסטוריה. רשת עושים היסטוריה. דורון פישלר 01:55 היי, זה דורון. הפרק הזה של התשובה הוא פרק רגיל. וזה לא היה קל לעשות פרק רגיל עכשיו. הפרק הקודם גם היה רגיל, למרות שמאוד היססתי אם זה נכון להוציא אותו עכשיו בגלל שכאילו מי מתעסק בדברים רגילים עכשיו? אבל התגובות שקיבלתי עליו היו לגמרי חד משמעיות. אנשים פשוט רצו את זה. אני לא, אף אחד, לא היה אף בן אדם אחד שטען שזה לא בסדר. אנשים רוצים רגיל, אנשים רוצים נורמליות, אנשים רוצים משהו משעשע וזה התפקיד שלי, אני מניח. אז זה מה שאני עושה. אני פשוט משתדל להוציא פרקים סטנדרטיים לגמרי ואם למישהו זה מסייע, זה עוזר עכשיו, אז אני מניח שאני עושה את תפקידי. ולמאזיני העתיד שאין להם מושג למה אני עכשיו מדבר הרבה על זה שאני עושה פרק רגיל, אז יופי לכם. אני מקנא בכם. אפשר לבוא לבקר אצלכם קצת? בכל אופן, זאת התשובה, אנחנו מתחילים. משפחת זלמן 03:22 היי דורון, רצינו לשאול שאלה שלא מצאנו עליה תשובה. לאן לעזאזל נעלמים גרביים מהמייבש או מכונת הכביסה? תודה רבה, משפחת זלמן. דורון פישלר 03:48 באופן לא מפתיע, הם לא היו היחידים ששאלו את זה. לאן נעלמים הגרביים? זאת שאלה מאוד נפוצה. הרבה אנשים שלחו את זה. האמת היא שכל כך הרבה אנשים שלחו את השאלה הזאת, שאם אני עכשיו באמת אקריא כרגיל את הרשימה של כל האנשים ששאלו את השאלה הזאת, אז זה פשוט נורא ישעמם אתכם. כלומר, הם ישמחו לשמוע את זה, אז אני לא רוצה... אוקיי, ממש נעשה את זה ככה. אני פשוט אקריא בצד שמאל את השמות של כל מי ששאל את השאלה הזאת בזמן שכאן אני אמשיך לדבר, אוקיי? השאלה הזאת של לאן נעלמות הגרביים היא שאלה ידועה. זאת תופעה שכולם נתקלים בה וגם אם לא נתקלתם בה באופן אישי, אתם בטח יודעים שזה קיים, אתם בטח שמעתם על זה שאנשים מדברים על זה. אנשים כל הזמן עושים... בתחקיר שעשיתי, אז חלק מהאנשים טוענים שהם מאבדים גרביים כל הזמן, בכל כביסה יש לפחות גרב נעדר אחד, ויש אנשים שטוענים שאצלם זה די לא קורה אף פעם או שזה מאוד נדיר. אבל זאת תופעה מוכרת וכל הבדיחות הידועות האלה על החור השחור, חור התולעת של הגרביים או שהם מגיעים לבאקל גרביה וכל העסק הזה של הגרביים הבודדות. אישית דרך אגב, לי זה לא קורה. אני לא מכיר את התופעה הזאת. זה לא משום שאני נורא נורא מסודר בכביסה שלי, זה פשוט משום שאני פשוט נוקט בטקטיקה הידועה נגד איבוד גרביים. פשוט לי יש גרביים שחורות, כל הגרביים שלי שחורות. יש לי מגירה מלאה בגרביים שחורות וכשאני גורב גרב, אני מוציא מהמגירה גרב ועוד גרב ואז יש לי זוג גרביים שחורות. עכשיו, האם הם היו זוג גם בפעם הקודמת שגרבתי אותם? לא יודע ולא אכפת לי. אין לי גרביים בודדים בגלל שאף אחד לא בודד בקבוצה. אני פשוט לא מאמין במונוגמיה של גרביים. הטרחה לסדר גרביים בזוגות, אין לי זמן לזה, אין לי חשק לזה ויש לי דברים יותר טובים לעשות. ואם אתם דווקא בעד גרביים צבעוניים כי זה חמוד וזה שמח, אז יש דרך דומה אבל הפוכה לעשות את זה, שהיא פשוט לנרמל הליכה עם גרביים לא באותו צבע. מי אמר שגרביים צריכים להיות באותו צבע? מה יעשו לכם אם תלכו עם גרביים לא... משטרת האופנה תבוא ותעצור אתכם? לא. רוצים גרביים צבעוניים? לכו עד הסוף, על כל רגל גרב בצבע שלה, אחת סגול, אחת כתומה, וואטאבר. דורון פישלר 06:24 ועוד דבר שאני צריך להגיד אבל לפני שאני ממשיך את זה. אני רוצה להתייחס רגע לאנשים שכבר עכשיו התחילו לצעוק עליי על הפודקאסט כמה פעמים בגלל שדיברתי על גרביים לא נכון. בגלל שגרב היא כידוע זכר. ויש הרבה אנשים שיש להם אינסטינקט ברגע שהם שומעים שמישהי מישהו מדבר על גרב צהובה או גרביים צהובות או גרביים נוחות, אז הוא מדבר לא נכון ולכן יש לתקן אותו, להפריע לו אפילו באמצע משפט ולבייש אותו על כך שהוא לא מדבר עברית נכונה. ובכן, לא נכון. כלומר, לא נכון שלא נכון. אני רוצה לצטט לכם מתוך מסמך החלטות האקדמיה ללשון עברית בישיבתה מתמוז תשפ"א, יוני 2021. בישיבתה של מליאת האקדמיה ללשון, ישיבה ש"ע"א, אושר להשתמש במילה גרב בנקבה לצד השימוש בזכר. כידוע, בפי רוב הדוברים המילים גרב וגרביים משמשות בלשון נקבה, כנראה בהשפעת נעליים ורגליים. כבר הלשונאי יצחק אבינרי סבר שמאחר שמדובר במילה חדשה כדאי שמינה יהיה נקבה, והוא אף מונה שלושה טעמים לדבר: א', רבים גם השמות במשקל הזה שמינם נקבה, כגון ארץ, אבן, גפן, נפש, חרב, עצם. ב', סמיכות הגרב לנעל ולרגל. ג', השימוש הנהוג. בעבר נידונה השאלה בוועדת הדקדוק כמה פעמים והוועדה נמנעה מלשנות את מה שמקובל במילונים, אך עתה הוחלט שאין סיבה של ממש לאסור את השימוש הרווח במילה גרב גם במין נקבה. המורגלים להשתמש במילה במין זכר יוכלו כמובן להמשיך בדרכם. אוקיי, עכשיו כידוע או שלא, אני לא מת על האקדמיה ללשון עברית בכלל. אני לא אכפת לי מה האקדמיה ללשון עברית אומרת כי הם לא דקים. במקרה הזה אני מסכים איתם לגמרי. אני חושב שזאת החלטה מאוד נכונה. העניין הוא שאם זה מקובל לדבר על גרב בלשון נקבה אז אוקיי אז זה בסדר לדבר על גרב בלשון נקבה או בלשון זכר. החלק היחיד בהחלטה הזאת שאני לא מסכים איתו הוא זה שבו האקדמיה מתנהגת כאילו בכלל אכפת לי מה היא אומרת. כאילו היא זאת שקובעת שמתירה את השימוש בנקבה. אני לא צריך את הרשות מהאקדמיה. היא אומרת אין לה שום סמכות להגיד לי איך לדבר. כאילו הם כותבים המורגלים להשתמש במילה במין זכר יוכלו כמובן להמשיך בדרכם. או וואו, תודה שאתם מרשים לי להשתמש במין זכר. אתם לא קובעים לי, אוקיי? מבחינתי שכל גרב וגרב יגדיר או תגדיר את עצמו או את עצמה לפי מה שבא להם. הנה גרב כחולה, הנה גרב שחור. אוקיי, אבל אני מתפזר. דורון פישלר 09:37 דיברנו על התופעה של היעלמות הגרביים. אוקיי, אז כן. התופעה הזאת של הגרביים הנעלמות, הגרביים הבודדות, גרביים חסרות, היא לא מקומית. זה בהחלט לא עניין מקומי. אפשר למצוא אנשים מדברים על זה גם בחו"ל. אני לא יודע אם בכל העולם אבל זאת תופעה שמוכרת מאוד לפחות באינטרנט בחו"ל. מה שכן שאלה מעניינת אותי זה ממתי? זאת אומרת, האם זאת תופעה של המאה ה-21? או שזה התחיל קודם? או שזה התחיל עוד יותר קודם? אז למחקר היסטורי כידוע, כמו שאני עושה בדרך כלל, מכיוון שלא היה פייסבוק לאנשים בעבר אז צריך להשתמש בשיטה הישנה, ספרים. אז חיפשתי האם יש התייחסות בספרים ישנים מאוד לגרביים אבודים והתשובה היא שכן. מצאתי ספר, לא ספר איזוטרי אפילו, לא כזה ספר שאף אחד לא שמע עליו. זה ספר של אמיל זולא משנת 1898. לספר קוראים 'דוקטור פסקאל' ובו מופיע משפט 'פעמיים היא חצתה את החדר בחיפוש אחר גרב נעדר קטן'. זה לא העלילה הראשית של הספר, זה לא שהספר עוסק במרדף אחרי הגרב, אבל זה מוזכר שם וזאת לא ההתייחסות הכי מוקדמת לגרביים נעדרים. בספר מ-1852 מוזכר תינוק עם גרב אחד חסר. יש ספר שבו נפוליאון מתלונן שחסר לו גרב. עכשיו, אי אפשר לשפוט לפי המשפטים האלה עד כמה התופעה הייתה נפוצה עוד במאה ה-19, אבל אפשר לומר בוודאות שהיא הייתה קיימת. הקטע הזה של גרביים נעדרים היה קיים במאה ה-19. זה לא דבר חדש. אז בתור שאלה שמטרידה כל כך הרבה אנשים, כלומר יש תשובות שמוצעות לשאלה הזאת. השאלה היא האם התשובות האלה תשובות טובות. אז אני אבדוק כמה מההסברים שניתנו לתופעה הזאת. דורון פישלר 11:41 דבר ראשון, ההסבר המדעי. אני יודע שעל כל נושא בעולם כבר עשו דברים. אני לא יכול להיות מקורי לחלוטין. ועדיין, זה קצת מבאס שמישהו כבר עשה את כל התחקיר שלי. אז במקרה הזה, מתברר שעוד מזמן כאן פרסמו סרטון שעוסק בשאלה לאן נעלמות הגרביים בכביסה. אז טוב נו, בסדר, אז אני אצפה בו. אז הסרטון הזה מתחיל במשפט 'כולנו מאבדים בממוצע 1.3 גרביים לחודש'. וואלה? אוקיי, זאת סטטיסטיקה מעניינת. בהחלט חשוב לדעת את זה. אז מאיפה זה מגיע? והאמת שגם בהרבה כתבות אחרות שעוסקות בנושא הזה גם הן כללו את אותה סטטיסטיקה של 1.3 גרביים שנאבדים לחודש. מי מי עשה את המחקר הזה? אז מתברר שכולם, כל המקורות האלה פשוט מצטטים את אותו מקור, את אותו מחקר. מחקר שנעשה ב-2016 בבריטניה, מה שאומר שהבריטי הממוצע על פי המחקר הזה מאבד 1.3 גרביים לחודש. מאיפה הגעת לפי זה למסקנה שאני מאבד 1.3 גרביים לחודש, קודם כל? יש הרבה דברים שהבריטים עושים ואנחנו לא, אנחנו לא אותו דבר. אצל הבריטי הממוצע שותה מספר שונה של כוסות תה ביום מהישראלי הממוצע, מספר המטריות אצל הבריטי הממוצע הוא שונה מאשר אצלנו, אז למה שמספר הגרביים שמאבדים בממוצע בחודש יהיה זהה למספר אצלנו? איך הגעת למסקנה הזאת? אבל אוקיי, בסדר. אז זה לא חד משמעי לגבי כולם, אבל זה המחקר משנת 2016 וזה מחקר מאוד רציני שנעשה על ידי סטטיסטיקאי ופסיכולוג, שהם סקרו 2,000 איש שלא מתביישים לדבר על הכביסה המלוכלכת שלהם חה חה, והם הגיעו למסקנות מעניינות. הם המציאו את ה-Sock Loss Index, שזאת נוסחה שמחשבת את מספר הגרביים שאתם צפויים לאבד או משהו כזה, שהנוסחה היא L פלוס C מינוס בסוגריים P כפול A, כש-L מייצג את גודל הכביסה. מה? C זה הסיבוכיות של הכביסה ו-P זה הגישה החיובית או השלילית של האדם לגבי... מה? על מה אתם, איזה יחידות זה? איזה מין, מה זה השטויות האלה? איך אפשר אי אפשר לחשב דבר בנוסחה כשמתי כשהיא מורכבת אך ורק מדברים שבלתי אפשרי לכמת. על מה אתם מדברים? מה אני אמור להוציא מזה? ובהמשך, בהמשך של אותו מאמר, אז הם גם מספקים כמה הסברים פסיכולוגיים שעשויים להסביר את עניין הגרביים החסרים. למשל, מודעות ויזואלית. אנשים נוטים לחפש במקומות הנראים להם הכי הגיוניים ולא מחפשים במקום אחר ולא צפוי שיכול להיות אפשרי. אוקיי, אבל איך זה קשור לגרביים? למה זה לא נכון לגבי כל דבר אחר? או הטיית אישור. כאן אנשים נוטים להאמין שמשהו אמיתי אם הם רוצים להאמין שהוא אמיתי. אם נשכנע את עצמנו שלא ניתן כבר למצוא את הגרב האבוד אז לא נמצא אותו. כן, אבל איך זה קשור? הטיית האישור זה דבר שקיים, כן, אבל למה זה רלוונטי לגרביים יותר משזה קשור לכל דבר אחר? איך זה קשור? מה זה המח... זה מחקר? ברצינות? איפה המחקר הזה התפרסם? לא כי מחקר מדעי זה דבר שמתפרסם בדרך כלל בכתב עת מדעי והוא מאוד מאוד מפורט, זאת אומרת מסופר בו בדיוק שיטות המחקר, המתודולוגיות שהשתמשו בהן, את מה הם שאלו, כמה אנשים אמרו את זה, יש גרפים, בדיוק מי אמר מה וזה, לפני שהוא מתפרסם המחקר הזה עובר ביקורת עמיתים. זה אומר שמומחים אחרים לתחום בדקו אותו וראו שהכל אותו דבר. איפה המחקר הזה התפרסם? הוא התפרסם בהודעה לעיתונות מטעם סמסונג. משום שהמחקר הזה הוא פרסומת, הוא חלק ממסע שיווק של סמסונג לאיזושהי מכונת כביסה חדשה שלהם. אז הם לקחו איזשהו שני מדענים, אני לא יודע אם מדענים, אני לא יודע מה הם עוד עשו, שחתמו להם על איזה אוסף של כמה שטויות שנשמעות מדעיות כדי שבתוכניות בוקר אפשר יהיה לדבר על העניין הזה ולהזכיר כבדרך אגב את סמסונג וזה עבד. זה עבד בתור מהלך שיווקי, זה מצוין, אבל זה לא מאמר מדעי. זה לא דומה למאמר מדעי. רק בגלל שמישהו כתב את זה באינטרנט וכתב מלמעלה את הכותרת 'מדע' לא הופך את זה למחקר מדעי. בתור מה אתם מצטטים את זה? כל העיתונים האלה שציטטו את זה כאילו שזה אומר משהו. הסקר הזה של ה-2,000 איש. קודם כל המספר 2,000 כבר חשוד. בגלל שבמחקרים אמיתיים המספר הוא אף פעם לא 2,000. המספר הוא כמעט אף פעם לא עגול, תמיד זה יהיה 2,013 או 1,998 בגלל ששניים פרשו בדיוק בזה. אבל אוקיי, ה-2,000 איש האלה שדיווחו ש-1.3 מאבדים 1.3 גרביים לפי מה? זה משהו שהם אמרו? זאת אומרת שאלו אותם ואז הם אמרו 'אה אני חושב שאיבדתי זה' או שבאמת ספרו את העניין הזה? או שבכלל לא באמת טרחו לעשות את המחקר הזה ובאמת לשאול 2,000 איש בשביל בשביל מה? בקיצור, הערך של המחקר הזה הוא בדיוק אותו הדבר כאילו אני אכתוב שמחקר בדק וקבע שאין אין אין כמו במבה. זה לא מחקר, זה פרסומת, זה לא אומר כלום. דורון פישלר 17:52 אוקיי, אז הסבר מדעי אין, משום שמחקר אמיתי על גרביים נעלמות לא מצאתי. אז בואו ננסה את ההסבר המצעי. וההסבר הזה אומר פשוט ככה. איפה הגרביים? הם במצעים שלכם. משום שאם אתם מכבסים ביחד עם הגרביים גם מצעים וציפות של שמיכות בעיקר, אז הגרביים פשוט נכנסים לתוך המצעים ונשארים שם. מסקנה, כדאי לבדוק את המצעים שלכם כשאתם מוציאים אותם. אוקיי, זה הגיוני ואני בטוח שזה יכול לקרות אבל אני לא יודע אם זה מסביר את כל תופעת הגרביים הנעלמות. כי למה גרביים? זאת אומרת זה לא הדבר היחיד שיכול להיכנס לתוך מצעים. למה זה לא תופעת הדברים האחרים שנעלמים? אבל זה הגיוני שזה חלק מהעניין. דורון פישלר 18:56 יש את ההסבר האינסטלטורי. אחד הדברים הכי מורכבים ומסובכים שיש לכם בבית זאת מכונת כביסה. מכונת כביסה היא מכונה מסובכת ורגישה וגם ככל הנראה אחד מצרכני החשמל הכי גדולים אצלכם בבית, משום שזאת מכונה שלוקחת משהו כבד, התוף הזה, כן, המקום שבו נמצאים הבגדים, ומסובבת אותו במהירות. זה דבר כבד שמסתובב תוך כדי גם מחממת ותוך כדי גם הזרמה של מים, זה לא פשוט הדבר הזה. אז מכונת כביסה היא מכונה מורכבת שלא תמיד עובדת ב-100 אחוז. מכונות כביסה הן אמינות בדרך כלל, אבל כל מכונה עם חלקים נעים יהיו בה לפעמים טעויות. במכונה שלכם יש אזור דמדומים. כלומר, ישנו החלק שאתם רואים, זה שפותחים את הפתח של המכונה ומכניסים לתוכו בגדים, אבל ישנו גם כל מה שבין התוף הזה לבין הדפנות של המכונה. זה חלל שאתם לא אמורים להגיע אליו אי פעם אבל לפעמים קורה שדברים מגיעים אליו בכל זאת. אוקיי, יש שם בדרך כלל את הגומי הזה שפשוט חוסם אתכם ששם אמור לחסום אתכם וכל דבר אחר מלהגיע לצדדים, אבל הוא לא יכול להיות אטום לחלוטין הרמטית, כי בכל זאת הדבר הזה צריך גם להסתובב. אז יכול להיווצר איזשהו סדק בין התוף המסתובב לבין הגומי הזה, או שהמכסה לא לגמרי נסגר עד הסוף ונוצר שם סדק קטן. ואז אם משהו, לצורך העניין גרב, הקצה שלו רק נתקע בתוך הדבר הזה, הסיבוב יגרום לזה שהוא מיד יישאב החוצה. כלומר והוא ייתקע בחלל הזה של מכונת הכביסה שאתם לא רואים. ומשם יש סבירות די גבוהה שהוא פשוט יסתום. הוא יגיע לפילטר, הוא יסתום את מכונת הכביסה וזה יכול לגרום לתקלות. זאת אומרת זה יכול לגרום להצפה ושהמים לא לא יוצאים, או שהוא פשוט ייתקע שם ואתם לא תדעו שהוא שם. את זה לפעמים אפשר לפתור בקלות, משום שהפילטר בדרך כלל בתחתית של מכונת הכביסה יש פתח מן פתח קטן שאתם יכולים לפתוח אותו כדי להוציא דברים שנתקעו שם. וגם לי קרה שהייתה מכונת כביסה שפשוט לא הוציאה מים וחשבתי שהיא מקולקלת ואולי אני אצטרך לקנות חדשה והתברר שלא. צריך פשוט להוציא איזה גרב שנתקע שם בפילטר. לפעמים זה קצת יותר מסובך מזה, אבל טכנאים של מכונות כביסה יודעים להגיד שהרבה מהתקלות במכונות כביסה הן בעצם פשוט פריטים קטנים, גרביים וכאלה שנתקעו שם. אז נגיד את זה ככה, אם קורה לכם באמת שאתם מעמיסים מכונת כביסה ואף גרב לא יוצא וזה קבוע, אז יכול להיות שכן יש לכם מכונת כביסה ששואבת גרביים. זה אפשרי, זאת תקלה במכונה, זה לא הכרחי, אתם יכולים לתקן אותה. השאלה היא האם ההסבר הזה לבד יכול לפתור את כל תעלומת הגרביים הנעלמים. משום שזה הסבר נכון, כן? זאת אומרת זה דבר שיכול לקרות. אבל יש לי כמה השגות לגביו. דבר ראשון, שוב, למה דווקא גרביים? כלומר אותו דבר יכול לקרות גם לכל דבר אחר, להישאב החוצה. ואוקיי, יכול להיות שנגיד מעילים לא יישאבו החוצה בגלל שהם גדולים מדי, אבל דברים קטנים? אז זה יכול לקרות. ושוב, אני מדבר פה על ציטוטים של טכנאי מכונות כביסה שאומרים שהדברים שנשאבים החוצה זה לא רק גרביים. זה יכול להיות תחתונים, זה יכול להיות בגדי ים קטנים של ילדים או תינוקות, חזיות. זה יכול לקרות הדבר הזה, זה לא דבר שקורה רק לגרביים. וחוץ מזה, אתם זוכרים את העדויות על זה שתופעת הגרביים הנעלמים התחילה עוד במאה ה-19? להם לא היו מכונות כביסה. אז ההסבר הזה, זה לא שהוא לא נכון, אבל הוא לא יכול להיות מלא. לא יכול להיות שזה כל הסיבה. צריך להיות הסבר אחר. דורון פישלר 23:41 אז מה עם ההסבר הזה? ההסבר הקוונטי. אזעקת קוונטים! אזעקת קוונטים! נא להתרחק בזהירות מהמיקרופונים אם יש לכם לב חלש... אוקיי. יש הסבר די ידוע על שזירה קוונטית שעוסק בגרביים. באופן כללי, גרביים זה דבר שמוזכר מספר מפתיע של פעמים בפיזיקה. אז ההסבר לשזירה שזירה קוונטית הוא כזה. נגיד יש לי במגירה שני גרביים כחולים ושני גרביים ירוקות. ואני בחושך בלי להסתכל מוציא שתי גרביים ושם אותם אצלי בתיק. אני יוצא מהבית, נוסע לעיר אחרת, אני עדיין לא רואה מה יש לי בתיק, זה יכול להיות גרביים בכל צבע, ואז כשאני במקום אחר לגמרי, אז אני מסתכל איזה גרביים יש לי. עכשיו לפי הצבע של הגרביים שיש לי בתיק אני יכול לדעת איזה גרביים נשארו אצלי בבית. אם שניהם ירוקים אז אלה שבבית הם כחולים ולהיפך. עכשיו עד שלא פתחתי את זה אני לא ידעתי וזה מקביל לחלקיקים ששזורים קוונטית, זאת אומרת אפשר לקחת אחד למקום אחר ואפשר לבדוק את המצב שלו ולפי המצב שלו אפשר לדעת את המצב של זה שנשאר, והמידע הזה כביכול עובר יותר מהר ממהירות האור. זאת אומרת ברגע שאני פותח, ברגע שאני רואה את הגרביים הירוקים אני יודע שהכחולים נמצאים במקום אחר. עכשיו כשאנחנו מדברים פה על חלקיקים אז התכונה שלהן שאני מנסה לברר היא לא באמת הצבע, אלא תכונה של חלקיקים שנקראת ספין, כלומר סיבוב. אם אתם לוקחים את הגרביים האלה ואתם שמים אותם במכונת כביסה, מה קורה להם שם? ספין! זה בדיוק מה שקורה, הם מסתובבים. ולכן יכול להיות השזירה הקוונטית שלהם משנה את הפוזיציה של הספין שלהם ולכן יכולים להגיע למצב שבו אם גרב אחד קיים השני לא, או שאם השני לא קיים הראשון לא, זה פשוט משום ששינינו להם את הספין. עכשיו מגיע החלק המעניין, איפה נמצא הגרב השני? אז ככה. לפי אסכולת קופנהגן המקובלת, הגרב השני לא קיים במובן המקובל אלא הוא הפך לפונקציית גל שמראה את הסבירות שהוא יימצא בכל מקום באזור, אבל אתם לא ממש יכולים לראות אותו. לפי פרשנות העולמות המרובים, מה שזה אומר זה שיש למעשה הרבה יקומים, בחלקם הגרב הזה נמצא אבל השני לא, ובחלקם שני הגרביים נמצאים, כל אחת מהאפשרויות האלה קיימת במקום אחר. עכשיו אני יודע שזה נשמע מופרך איזה כזה, אבל אם באמת אין איך אתם מסבירים את העובדה הזאת? אלברט איינשטיין מעולם לא גרב גרביים. אלברט איינשטיין שנא גרביים. יש מכתבים שהוא כותב שהוא אומר הוא לא אוהב גרביים והוא משתדל אף פעם לא לגרוב גרביים. ובאמת בכל תמונה שמצאתי שלו שרואים את הרגליים שלו הוא לא גרב גרביים, הוא או שהוא נועל סנדלים או שהוא נועל נעליים בלי גרביים. צירוף מקרים? העובדה שגרביים זה דבר בעייתי מבחינה קוונטית ושאלברט איינשטיין נמנע מהם לדעתי זה לא צירוף מקרים, זה חייב להיות כאילו... זה שטויות, כן? זאת אומרת אה באופן ברור שזה היה הסבר שטותי לחלוטין. חוץ מהקטע על איינשטיין. הקטע על איינשטיין נכון. זה שאלברט איינשטיין שנא גרביים זה נכון. אתם יכולים לבדוק את זה. אז כן, לא, זה זה היה הסבר שהוא שטויות למרות שעדיין אני די בטוח שאני בדקתי אותו יותר טוב מהמחקר המדעי הבריטי על 1.3 גרביים בחודש. אז אוקיי, סבבה. אז אם לא כל זה, מה באמת ההסבר? יש עוד הסבר אחד ואולי הוא לא הכי מעניין, יכול להיות שזה לא ההסבר הכי מעניין והכי מבריק אבל זה לדעתי ההסבר הנכון. עכשיו אני לא מדען, אני לא גם לא מתיימר להיות מדען. מה שאני אומר עכשיו זה לא מאמר מדעי, זו פשוט דעתי. זה הדבר שנשמע לי הגיוני ואני חושב שגם לכם זה יישמע הגיוני. אם אתם חושבים אחרת אתם בהחלט מוזמנים להגיד את זה. דורון פישלר 28:22 ההסבר שלי הוא כזה. דברים הולכים לאיבוד לפעמים. זה פשוט קורה. לפעמים דברים נופלים, לפעמים אתם לא יודעים איפה שמתם אותם, לפעמים אתם מוצאים אותם אחרי הרבה מאוד זמן. זה יכול להיות מתחת למכונת כביסה, זה יכול להיות מאחורי מכונת כביסה, זה יכול להיות בתוך מכונת כביסה, זה יכול ליפול מהחבל אם אתם תולים את זה על חבל, או להיתקע באיזה משהו במייבש כביסה אם יש לכם, זה יכול להיות מתחת לארון או מתחת למיטה. יש הרבה דברים שיכולים לקרות לדברים ודברים קטנים נוטים ללכת לאיבוד יותר מדברים גדולים. או אם אתם רוצים שאני אנסח את זה באופן פלצני ויעני מדעי אז הפוטנציאל ללכת לאיבוד גדל ביחס הפוך לגודלו של החפץ שאנחנו עוסקים ומכיוון שגרביים הם קטנים, הם אחד מהדברים היותר קטנים שנכנסים לכביסה, אז הסיכוי שלהם להיעלם הוא גדול יחסית. לאו דווקא בכביסה, יכול להיות שהם נעלמו עוד קודם, אבל אתם שמים לב לזה רק אחר כך. אבל זאת לא הסיבה העיקרית לתופעת הגרביים הנעלמים, משום שבאותה מידה יכול להיות שנעלמים דברים אחרים. כלומר תחתונים, אני לא יודע. הסיבה לתופעת הגרביים הנעלמים היא זו: גרביים מגיעים בזוגות. זה פריט הלבוש היחיד שנכנס באופן סטנדרטי לכביסה שבא בזוגות. עכשיו הרבה דברים אחרים יכולים להיעלם. אמרתי, יכול להיות שתחתונים נעלמים באותה מידה, אבל אתם לא שמים לב לזה. משום שאני לא עושה מפקד לפי שמות לתחתונים שלי ביציאה מהכביסה. אני פשוט מכניס אותם למגירה. אם יש זוג תחתונים שנעלם אני לא אשים לב לזה שהם לא שם. זה אני כנראה לעולם לא אשים לב לזה שהם פשוט לא נמצאים שם, אלא אם כן זה זוג תחתונים שמאוד מאוד חביב עליכם במיוחד, יש לכם תחתוני מזל או משהו כזה, אבל בכל הזדמנות אחרת ייקח לכם הרבה זמן אם תשימו לב בכלל לזה שהתחתונים האלה לא שם. אבל לגרביים יש בני זוג. יש את הגרב הבודד שיעיד על זה שבן הזוג שלו איננו ולכן אנחנו שמים לב כשהם נעלמים. הנוכחות של הגרב הקיים היא מה שמצביע על היעדרותו של הגרב הנעדר. אנחנו לא יכולים לא לשים לב לזה כשאחד מהם נעלם. זאת הסיבה שאנחנו יודעים כשגרביים נעלמים אבל לא בהכרח כשמשהו אחר נעלם. זאת התשובה. דורון פישלר 31:35 אז מה הייתה השאלה? למה גרביים תמיד נעלמים בכביסה? יכול להיות שחלק מהם נשאבים לאזור הדמדומים בתוך מכונת הכביסה, יכול להיות שחלק מהם פשוט הולכים לאיבוד, יכול להיות שחלק מהם בתוך המצעים ויכול להיות שגם דברים אחרים שאינם גרביים נעלמים באותה מידה, אבל אנחנו פשוט שמים לב לגרביים בגלל שלהם יש בני זוג. לדעתי לפחות. ואם יש לכם איזשהו מחקר שממומן על ידי איזושהי חברת מכונות כביסה אחרת, אז אתם גם מוזמנים לכתוב על זה. בואו נעשה הפסקה קטנה עכשיו ותכף אני אספר לכם על הגרביים שעברו את המרחק הגדול ביותר בהיסטוריה של האנושות. דורון פישלר 32:41 יכול להיות שיש לכם איזשהו זוג גרביים שהוא מאוד מאוד משומש, שאתם עברתם איתו הרבה, הלכתם איתם ממש ממש הרבה, טסתם לטרקים וחזרתם, אבל אני מודיע לכם שאם אתם חושבים שזה זוג הגרביים שעשה את המרחק הכי גדול אי פעם, זה לא. אבל כדי להסביר את זה אני צריך לדבר על איך נוסעים באופניים בחלל. דורון פישלר 33:05 בחלל צריך לשמור על כושר. האסטרונאוטים בתחנת החלל הבינלאומית נמצאים שם בכל פעם להרבה זמן. ומכיוון שאין להם כבידה, הם לא מרגישים כבידה בכלל, אז שום דבר לא כבד, שום עבודה בחלל לא מצריכה הרבה הפעלת שרירים, אפילו את הפעולה הבסיסית של להחזיק אתכם עומדים השרירים לא צריכים לעשות. אז מה שקורה זה שהשרירים של האנשים שנמצאים בחלל הרבה זמן מתנוונים וגם צפיפות העצם שלהם יורדת, זה לא בריא. אז כדי שהאנשים האלה לא יתמוטטו לחלוטין ברגע שהם יחזרו לכדור הארץ, אסטרונאוטים מחויבים לעשות כושר בחלל. יש תוכנית כושר שהם חייבים לעמוד בה ויש בתחנת חלל מתקני כושר שכמובן מותאמים במיוחד לתנאים הלא ממש סטנדרטיים שם. יש להם הליכון שאפשר לרוץ עליו, יש להם מכשיר להרמת משקולות ויש להם אופני כושר. אבל אופני הכושר שבתחנת החלל לא דומים לשום אופני כושר אחרים שראיתם. בתור התחלה אין להם גלגלים, לא כאלה שאפשר לראות לפחות, הם נראים כמו פשוט קופסה עם דוושות בשני הצדדים. עכשיו האסטרונאוטית שעושה כושר נכנסת לנעליים שנקשרות אל הדוושות ויש רתמה שקושרת אותה אל האופניים כדי לא לעוף פשוט משם. לא צריך לשבת כי אין על מה ועצם המושג הזה של לשבת לא כל כך קיים בחלל. ואז מדוושים. מדוושים ומדוושים עד שדיוושתם מספיק. אבל זה לא כזה פשוט. אם נסעתם פעם על אופני כושר אתם יודעים שלהגיע איתם רחוק אי אפשר, אבל זה לא נכון שהם לא זזים בכלל. הם כן. הם טיפ טיפה זזים קופצות קדימה, משום שהתנועות שאתם עושים זה כן מזיז אותם טיפה, כאילו קדימה ואחורה סנטימטרים בודדים. עכשיו כשאתם בחלל, שוב, זה טיפ טיפה בעיה משום שאם האופניים האלה היו מחוברים לקיר או לרצפה, שזה די אותו דבר, אז התנועות האלה זה כאילו זה יעבור לכל החללית. זאת אומרת זה יהיה כאילו אם אתם מדוושים חצי שעה, זה כאילו שאתם דופקים על הקיר במשך חצי שעה. ויש פה מכשירים רגישים, הקטע של לדפוק על הקיר ברצף חצי שעה זה לא טוב לתחנה. אז היה צריך לעשות משהו כדי שהאופניים האלה לא יברחו פשוט וירחפו באוויר אבל שלא יהיו מחוברים הרמטית לרצפה. אז יש מין קפיץ כזה. יש כמה כבלים קצרים בצורת חצי עיגול כל אחד שמחוברים כל אחד לקיר בצד אחד ולאופניים בצד שני, ככה שיחד זה יוצא מין כדור חלול קטן שמשמש כמו קפיץ שמחבר את הדבר הזה שנקרא לו אופניים לקיר של תחנת חלל וזה עובד. אבל כמה שנים אחרי שתחנת החלל כבר הייתה במסלול, אסטרונאוט אחד, דון פטיט קוראים לו, הוא שם לב שבכל זאת לא על הכל חשבו מראש, כי תנועות חזקות של האופניים היו מושכות את הקפיץ ממש עד הקצה ואז הכדור הזה היה משתטח והכבלים היו נוגעים אחד בשני וזה היה פוגע בהם. אז פשוט היה צריך איזשהו ריפוד פנימי בתוך הכדור הזה כדי שזה לא יקרה. ולתחנת חלל לא שולחים ציוד מיותר. לא הייתה להם חתיכת ספוג בשביל זה, אז מה שהוא עשה, פטיט פשוט לקח זוג גרביים משומשות שלו והוא עשה מהם כדור והכניס אותו לתוך הכדור קפיץ הזה כדי שיהיה את הריפוד הפנימי בתוך העיגול הזה וזה עבד. האופניים המשיכו לנסוע. קצת אחר כך פטיט חזר לכדור הארץ אבל הגרביים שלו נשארו בחלל. והם נשארו שם בתוך החיבור לאופניים במשך 9 שנים. בשנת 2011 זוג הגרביים הזה הוחלף בזוג גרביים משומשים אחר חדש... כלומר לא חדש, הם ישנים אבל זוג אחר. ופטיט דיווח שנכון לספטמבר 2023 אותו זוג גרביים עדיין שם ומבצע את תפקידו. עכשיו תחנת החלל הבינלאומית מקיפה את כדור הארץ פעם ב-93 דקות. מה שאומר שזוג הגרביים הזה שנמצא שם כבר 12 שנים הספיק להקיף את כדור הארץ לפחות 68,000 פעמים. או אם אתם סופרים את המרחק שזוג הגרביים הזה עבר, זה בערך 2.7 מיליארד קילומטר. שזה יותר מהגרביים המשומשים שלכם. אבל הגרביים האלו לא אבודים. אנחנו יודעים בדיוק איפה הם. למעלה. זאת הייתה התשובה. עורכת שלי נוי. אם אתם רוצים לשמוע הסבר קצת יותר רציני על שזירה קוונטית שמערב משום מה נעליים ולא גרביים, אז פרק 399 של עושים היסטוריה שיצא לפני כמה חודשים זה הפרק בשבילכם. אני לא יודע למה שתעשו את זה בגלל שקוונטים זה סיוט, אבל אם אתם רוצים אשכרה לדעת על הדבר הזה. עמוד הפייסבוק שלי נקרא 'דורון פישלר נגד העולם'. בצוות רשת עושים היסטוריה גם דני תימור המנהל העסקי, אביב שם טוב סמנכ"ל התפעול, עמית חרדז עם צוות המכירות וגם הילה שמש, אלגואטה ושני ברגר. אני דורון פישלר, תשמרו על עצמכם. ביי.
        ]]></content:encoded>
    </item>
    
    <item>
        <title>למה מונופול הוא משחק גרוע? [התשובה]</title>
        <link>https://mat-mo.github.io/podtext/episodes/htshvbh/lmh-mvnvpvl-hv-mshkhq-grv-htshvbh.html</link>
        <guid>https://mat-mo.github.io/podtext/episodes/htshvbh/lmh-mvnvpvl-hv-mshkhq-grv-htshvbh.html</guid>
        <pubDate>13 בנובמבר 2023</pubDate>
        <description>Transcript for למה מונופול הוא משחק גרוע? [התשובה] from התשובה</description>
        <content:encoded><![CDATA[
            Doron Fishler 00:00 בכיתה ז' או ח' או ט', אם אתם מתעניינים במדע, טכנולוגיה, ואיך העולם עובד באמת, אולי אתם מרגישים לפעמים קצת מחוץ למסגרת של בית הספר. אני רוצה להזמין אתכם למרכז מדעני העתיד. זו תוכנית שמאפשרת לכם ללמוד ברמה אקדמית במוסדות המובילים בישראל כבר בזמן התיכון, לעשות מחקרים ולפגוש אנשים סקרנים כמוכם. ההרשמה פתוחה עכשיו לתלמידי כיתות ז' עד ט'. חפשו ברשת 'מרכז מדעני העתיד'. Ad Narration 01:41 רשת עושים היסטוריה. עושים היסטוריה עם דורון פישלר. Doron Fishler 01:55 היי, אני דורון וזה עוד פרק לא רק אקטואלי של 'התשובה'. בולי האקורדיוניסט שאל אותי איך לנצח במונופול. יואל שאל איך מסיימים את המשחק. אוריה שאל מי המציא את המונופול ולמה אנשים נהנים מזה. גם ליאת, עומר ורעות שאלו שאלות דומות. הנה העניין: אני לא אוהב מונופול. אני לא אוהב לדבר על דברים שאני לא אוהב, אבל לפרק הזה יש אג'נדה מאוד ברורה: אל תשחקו מונופול. Doron Fishler 03:32 תאמיינו לעולם שבו הסרט הכי מצליח בהיסטוריה הוא 'פול בלארט: שומר הקניון'. הוא כל כך דומיננטי שכולם מכירים אותו ויש לו אלף גרסאות - פול בלארט חתולים, פול בלארט דרדסים. ואז אתם מדברים עם אנשים על קולנוע והם אומרים 'אני לא אוהב סרטים, ראיתי פעם את פול בלארט וזה לא היה משהו'. ככה נראה עולם משחקי הקופסה. אנשים חושבים שמשחקי קופסה זה מונופול, וזה משחק גרוע. אני רוצה להכיר לכם עולם שלם של משחקים מודרניים הרבה יותר טובים. Doron Fishler 10:03 כששואלים מה ההיסטוריה של מונופול, יש שתי תשובות. האחת היא על צ'ארלס דארו, איש מהמעמד הבינוני שבזמן השפל הגדול צייר את רחובות אטלנטיק סיטי על מפת שולחן והפך לעשיר. זה סיפור נחמד אבל הוא לא נכון. הסיפור האמיתי הוא על אליזבת מאגי, פמיניסטית ופעילה פוליטית שהמציאה ב-1903 את 'משחק בעל הבית' כדי להדגים את התיאוריות הכלכליות של הנרי ג'ורג' נגד מונופולים על קרקעות. Doron Fishler 13:57 למשחק של מאגי היו שני סטים של חוקים. בסט המונופוליסטי, כל מי שקונה אדמה גובה כסף מאחרים עד שאחד נהיה עשיר וכולם פושטים רגל. בסט האנטי-מונופוליסטי, על כל קנייה יש מס שמתחלק בין כולם. היא רצתה להראות שהשיטה השנייה עדיפה, אבל השחקנים נהנו הרבה יותר מהגרסה התחרותית שבה אפשר למעוך את היריבים. צ'ארלס דארו מצא את המשחק הזה שנים אחר כך, שכלל אותו ומכר אותו כהמצאה שלו. Doron Fishler 19:01 למה מונופול הוא משחק גרוע? סיבה ראשונה: הוא לא נגמר. כולם מכירים את זה שמשחקים עד שמשתעממים או שהחתול מפיל את הלוח. במשחק מודרני כמו 'קינגדומינו', יש מספר מוגדר של תורות וסוף ברור. גם במשחקים ארוכים כמו 'ארק נובה', יש תנאי סיום ברורים בלוח. מונופול מבוסס על שלב של 'גסיסה כלכלית' שבו לכולם כבר נמאס אבל המשחק עוד לא הוכרע. Doron Fishler 23:01 סיבה שנייה: מי שמתחיל לנצח ימשיך לנצח. אם היה לכם מזל בקוביות בהתחלה, יהיה לכם כסף לבנות עוד, ולאחרים לא תהיה דרך לחזור. במשחקים טובים יש מנגנוני איזון. למשל ב-'שוק השיקויים' (Quacks of Quedlinburg), מי שנמצא במקום האחרון מקבל יתרון מסוים כדי שיוכל לצמצם פערים ולשמור על המתח עד הסוף. Doron Fishler 26:51 סיבה שלישית: שחקנים עוזבים באמצע. במונופול, מי שפושט רגל יוצא והולך לראות טלוויזיה בזמן שהשאר ממשיכים. זה נוגד את הרעיון של 'לשחק ביחד'. במשחק כמו 'Ticket to Ride', המשימות סודיות ועד סוף המשחק אף אחד לא באמת יודע מי מוביל, אז כולם משחקים עד התור האחרון. אפילו ב-'חתולים מתפוצצים' שבו יוצאים, המשחק נמשך רבע שעה ולא שלוש שעות. Doron Fishler 30:26 סיבה רביעית: במונופול יש תורות שבהם אתם לא עושים כלום. אתם זורקים קוביות, נוחתים על חניה או על משבצת שכבר קנו, ולא קורה כלום. משחק טוב הוא כזה שבו בכל תור אתם מקבלים החלטה. ב-'קאליקו', משחק שבו תופרים שמיכה לחתולים, אתם כל הזמן מתכננים את המהלך הבא שלכם ובוחרים משושים, כך שאין רגעים מתים. Doron Fishler 33:08 סיבה חמישית: מונופול הוא תמיד אותו דבר. הלוח קבוע, האסטרטגיה קבועה. במשחקים מודרניים הלוח משתנה. ב-'קטאן' הלוח נבנה אחרת בכל פעם. ב-'דומיניון', משחק קלפים מעולה, יש עשרות סוגי קלפים ובכל משחק משתמשים רק בעשרה מהם. השילובים משתנים בכל פעם, כך שאי אפשר ללמוד מהלך אחד מנצח וזה נותן צ'אנס גם למי שלא מומחה. Doron Fishler 37:47 לסיום, בואו נדבר על 'סנת'. זה משחק לוח מצרי עתיק מלפני 3,250 שנה שהמלכה נפרטרי אהבה. אנחנו מוצאים לוחות שלו בקברים בכל רחבי המזרח התיכון. הבעיה היא שאנחנו לא באמת יודעים את החוקים שלו, כי כולם הכירו אותם ולא היה צריך לכתוב אותם. היו כמה ניסיונות לשחזר את החוקים, ומה שבטוח - הוא היה יותר מעניין ממונופול, ולפחות אפשר היה לסיים אותו. Doron Fishler 41:41 עד כאן התשובה. עורכת הפרק שלי נוי, צוות רשת עושים היסטוריה כולל דני טימור, אביב שם טוב, עמית חזזי, הילה שמש, שלי גואטה ושני ברגר. אני דורון פישלר, וביום שישי יש לי 'גלומהייבן'. ביי.
        ]]></content:encoded>
    </item>
    
    <item>
        <title>מיהו האדם הממוצע ביותר בעולם? [התשובה]</title>
        <link>https://mat-mo.github.io/podtext/episodes/htshvbh/myhv-hdm-hmmvts-byvtr-b-vlm-htshvbh.html</link>
        <guid>https://mat-mo.github.io/podtext/episodes/htshvbh/myhv-hdm-hmmvts-byvtr-b-vlm-htshvbh.html</guid>
        <pubDate>4 בדצמבר 2023</pubDate>
        <description>Transcript for מיהו האדם הממוצע ביותר בעולם? [התשובה] from התשובה</description>
        <content:encoded><![CDATA[
            דובר לא ידוע 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד. אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד, שם יומרני אני יודע אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם כי לשנות את העולם זה כיף אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. רשת עושים היסטוריה 01:41 רשת עושים היסטוריה. רשת עושים היסטוריה. רשת עושים היסטוריה. דורון פישלר 02:00 היי, זאת התשובה, אני דורון ונמאס לי ממעניין. באמת, כאילו אני אוהב דברים מעניינים, אני אוהב שמעניין, אני שמח שדברים חסרי תקדים קורים אבל בזמן האחרון היה הרבה יותר מדי מעניין ואני חושב שתסכימו איתי. נמאס לי לחיות בזמנים מעניינים, נמאס לי מחוסר תקדים, בא לי רגיל, בא לי סטנדרטי, ממוצע. אז נתקלתי פתאום בשאלה הזאת, שאלה ששלחו לי ממש לא מזמן דרך אגב, זה לא כמו המקרים האלה שאני עונה על שאלה ששלחו לפני ארבע שנים, לא, זה שאלה ממש חדשה ומאוד שמחתי לראות אותה. זה שיר ובר ששלחו את השאלה הזאת, אולי זה שיר וובר, אני לא לגמרי בטוח. בכל אופן השאלה היא: מיהו הבנאדם הכי ממוצע בעולם? איך הוא ייראה? במה הוא יעבוד? במה הוא יאמין? יופי. עזבו אותכם מקיצוניות, בואו נתעסק בממוצע. לא מעניין אותי עכשיו אנשים מיוחדים, אני מחפש את האיש הכי רגיל בעולם ונראה מה אפשר ללמוד מזה על העולם. דורון פישלר 03:14 עכשיו, איך עושים את זה? זה פשוט עניין של סטטיסטיקות שאני לא יכול לעשות בעצמי כי אני לא הולך להסתובב בעולם ולשאול את כל האנשים בעולם מה שלומם ומה הגובה שלהם ומה הם עושים וכל זה, אבל יש סטטיסטיקות. יש אתרים שהם מאגדי מידע על אנשים בעולם, יש Worldometer, יש Factbook, יש ויקיפדיה. יש הרבה דברים עם הרבה מאוד נתונים. עכשיו צריך להגיד, רק בגלל שמשהו כתוב באינטרנט לא בהכרח הופך אותו לנכון, אני מקווה שאתם יודעים את זה כבר. וגם כשזה מידע שמגיע ממקור רשמי, זה לא אומר שצריך להאמין באופן עיוור לכל נתון שמופיע שם כי הרבה פעמים אפשר למצוא נתונים סותרים במקום אחר וזה טבעי כי כשסופגים מידע מכל המדינות בעולם, אז ברור שיהיו גם בעיות ולא משנה על איזה נושא אתם מדברים כי אף אחד לא הולך לכל מדינה בעולם ומודד את הגובה של כל בנאדם. אז בכל מדינה עושים את זה אחרת, ואז אולי הסטנדרטים שונים ואולי השיטות שונות ויכול להיות שיהיו טעויות, לא בכוונה, אבל יכול להיות שתושבי ליבריה הם בעצם בשני סנטימטר יותר גבוהים ממה שכתוב. עכשיו מכיוון שאנחנו מדברים על הממוצע של כל האנשים בעולם, אני הולך להניח שהטעויות אם יש כאלה הן לא נורא משמעותיות. אז כל מה שאני צריך זה למצוא את הנתונים האלה על כל מיני דברים ואולי לעשות טיפה חישובים בעצמי וככה אני אגיע לבנאדם הכי ממוצע בעולם. דורון פישלר 04:50 זה מתחיל מפרטים נורא פשוטים, למשל הפרט הראשון שאומרים על בנאדם, הגיל שלו. הבנאדם הכי ממוצע בעולם, בן כמה הוא? אז זהו, זה נורא קל, המידע הזה נמצא, נגיש. התשובה היא 30 וחצי. הגיל החציוני בעולם היום הוא 30 ושישה חודשים בערך. דרך אגב, כבר עכשיו צריך לשים כוכבית כי אני מדבר על הגיל החציוני ולא הממוצע, וזה לא אותו הדבר, אני אדבר על זה אחר כך. מה שזה אומר זה שמבין כל האנשים בעולם חצי מהם הם בני פחות מ-30 וחצי והחצי השני בני יותר מ-30 וחצי. זה הגיוני וזה לא נשמע מאוד מפתיע, זה פחות או יותר מה שציפיתי, כלומר אם אתם לוקחים את אורך החיים של בנאדם ממוצע אז טיפה פחות זה יוצא 30. אבל מה שמעניין פה זה שהגיל הזה, הנתון הזה הוא נכון לעכשיו, הוא נכון למתי שאני מקליט את זה עכשיו, שנת 2023. אם הייתי מברר את אותו נתון בכל שנה אחרת הוא לא היה אותו דבר וגם אצלכם, מאזיני העתיד, גם אצלכם הוא כבר לא אותו דבר, הוא ישתנה. משום שהגיל הממוצע של האדם בעולם הוא משתנה כל הזמן. מתברר שהאדם הממוצע הולך ומזדקן, שזה בפני עצמו לא מפתיע כי להזדקן זה דבר שקורה לכולם, אתם יודעים הופ הופ טרללה גדלתי בשנה וכל זה, אז למה שהאיש הממוצע יהיה חסין? עכשיו העניין הוא כזה, האיש הממוצע הוא לא באמת איש, הוא ממוצע. עכשיו אנשים מזדקנים אבל למה שהממוצע ישתנה? כי כל שנה נולדים אנשים וכל שנה מתים אנשים והיה אפשר לצפות שבממוצע זה יישאר אותו דבר, אבל זה לא. האיש הממוצע הולך ומזדקן, הוא מזדקן יותר לאט מרובנו, רובנו בכל שנה נהיים מבוגרים יותר בשנה, הוא לא. בשנת 2010 הגיל של האיש הממוצע היה 27. 20 שנה קודם ב-1990 הוא היה בן 23. ועוד 20 שנה קודם ב-1970 הוא היה בן 20. כלומר לאורך קצת יותר מ-50 שנה האיש הממוצע הזדקן ב-10 שנים. עכשיו זה קצב מאוד נחמד, אני הייתי חותם על זה בחמישים שנה הקרובות להזדקן רק ב-10 שנים, זה נשמע מאוד נחמד. אבל למה זה קורה? הסיבה לזה היא שדיברתי על זה כבר פעם באיזשהו פרק, זה שאנשים אומנם באמת כל הזמן נולדים וכל הזמן מתים אבל הם לא נולדים ומתים באותו קצב כי כל שנה בעולם נולדים פחות אנשים. קצב ההתרבות של האנושות הולך ויורד, זה לא איום קיומי, יש מספיק תינוקות בעולם כן, אבל זה אומר ששיש פחות תינוקות שיורידו את הממוצע אז ממוצע הגיל עולה. דורון פישלר 08:14 עכשיו העניין הזה של מספר הילדים הוא מאוד מאוד שונה בתלות על איזה מקום בעולם אתם מדברים. נגיד האדם החציוני באירופה עכשיו הוא לא בן 30, הוא בן 44. חצי מהאנשים באירופה הם מעל גיל 44 וחצי מתחת. לעומת זאת באפריקה האדם החציוני הוא בן 19. זה הבדל עצום. זה שני עולמות שונים לגמרי. גיל 19 וגיל 44, לאיש החציוני באירופה ולאיש החציוני באפריקה אין להם הרבה במשותף בכלל. האירופאי הממוצע חושב שהמוזיקה הכי טובה הייתה בניינטיז, האפריקאי הממוצע אומר לו אוקיי בומר. עכשיו האיש הממוצע בעולם של כל העולם הוא נמצא ביניהם, אמרנו הוא בן 30, זה אומר שהוא נולד ב-1993, הוא שמע על נירוונה רק בדיעבד אבל כשיצא מיינקראפט יכול להיות שהוא לא היה בעניין כי הוא היה קצת מבוגר מדי לשטויות האלה, אני לא יודע. אבל זה רק נתון אחד, זה הגיל וזה דבר שקל מאוד לחשב כי זה מספר. מתברר שברגע שמנסים לדעת על האיש הכי ממוצע בעולם עוד כמה דברים אז נתקלים בתוצאות קצת משונות ואולי לא ממש ממוצעות. אז מי זה האיש הכי ממוצע בעולם? זאת השאלה, אני אמשיך לענות עליה תכף. דורון פישלר 09:47 עוד כמה דברים על האיש הכי ממוצע בעולם. בואו נתחיל בנתונים מאוד מאוד שטחיים, כאלה שתמיד זה הדבר הראשון שכותבים למרות שזה לא משנה. הגובה שלו. דיברתי לא מזמן, היה לי פרק שלם על עניין הגובה אז אני מכיר כבר קצת את הנתונים. אז קודם כל זה דבר שמאוד מאוד משתנה ממקום למקום מן הסתם. הגובה של הישראלי הממוצע הוא לא הגובה של ההולנדי הממוצע. אבל בגדול כשעושים ממוצע של כל העולם מתברר שהאדם הממוצע בעולם הרבה יותר נמוך ממה שחשבתם. פשוט כי לעשות ממוצע של כל האנשים בעולם כולל גם את כל התינוקות בעולם וכל הילדים והם מה לעשות די נמוכים. אז הנתון הזה לא ממש ייתן לנו שום דבר. אבל אמרנו כאן אנחנו נתעסק בבנאדם שהוא בן 30. כלומר הוא נולד בשנת 1993. אז את זה יש, את הנתון הזה או לפחות ההערכה שאומרת שהגובה של האדם הממוצע שנולד בעולם ב-1993 הוא מטר 71 וחצי אם הוא גבר, או מטר 59 אם היא אישה. וזה זמן טוב לשאול באמת את השאלה הזאת: האדם הממוצע בעולם הוא גבר או שהיא אישה? כי הם בטח אחד מהם. וזאת שאלה מאוד מסובכת האמת כי על השאלה הזאת אי אפשר לענות כמו שעניתי על השאלות הקודמות, פשוט למצוא את הנתון הממוצע. כי כידוע בערך חצי מהאנשים בעולם הם גברים וחצי הם נשים. אז האדם הממוצע צריך להיות באמצע ביניהם. לא קיצוני לאף צד, הוא היא הם ממוצעים, הם חצי חצי, הם גבר נקודה חמש. מה זה אומר בכלל? מה זה נקודת החצי באמצע? זאת בעיה כי אי אפשר לעשות פה ממוצע כי ממוצע זה דבר שעושים נתונים מספריים עם מספרים. אפשר לעשות ממוצע בין 0 ו-1 או בין 5 למיליון, אי אפשר לעשות ממוצע בין ראש השנה לשפן סלע כי הם לא מספרים. ומכיוון שגבר זה לא מספר וגם אישה זה לא מספר אי אפשר לעשות ממוצע ביניהם. עכשיו יש גם א-בינאריים, כלומר אנשים שלא מזדהים בתור אף אחד משני הדברים האלה, לא גבר ולא אישה, אבל גם הם לא מספרים, הם לא חצי חצי. אם אני אגיד שאני לא חתול ואני גם לא אלפקה, אני מקווה שלא תגיעו מזה למסקנה שאני חצי חתול חצי אלפקה נכון? לא, אז גם זה לא באמת פותר לנו את הבעיה. המילה ממוצע פשוט לא מתאימה פה, לפחות לא במובן המתמטי שלה. כשאני מדבר על הבנאדם הממוצע בהקשר הזה אני בעצם מתכוון לבנאדם הכי רגיל, הכי טיפוסי, אופייני, הכי נפוץ, הכי שכיח. כלומר הבנאדם הזה הכי רגיל בעולם הוא או גבר או אישה, מה שיש יותר. דורון פישלר 13:22 אוקיי, אז מה יש יותר באמת בעולם? גברים או נשים? זו דרך אגב שאלה אחרת שהגיעה אליי בנפרד, נופר שאלה אותה בין היתר, וזה מעניין. אז בואו נראה מה התשובה. הטבע מתברר הוא עושה עבודה די טובה בלהגריל עם כל עובר הוא זכר או נקבה, זה קרוב ל-50-50. אבל זה לא בדיוק 50-50. זה יותר 50-50 ו-3.5, כלומר נולדים בעולם מתברר קצת יותר תינוקות בנים מאשר בנות. על כל 100 בנות שנולדות בעולם נולדים בערך 107 בנים. מצד שני נשים חיות יותר זמן בממוצע, הן חיות יותר שנים מה שאומר שמספר הגברים בגיל המקביל פוחת עם הזמן. כלומר יש בעולם קצת פחות תינוקות מתינוקים אבל הרבה יותר קשישות מקשישים. ואם נשקלל את כל העסק הזה ביחד, אז זה יוצא שבכל זאת יש קצת יותר בנים בעולם. ההפרש הוא ממש ממש קטן אבל בסך הכל לכל 100 נשים בעולם יש בערך 101 גברים. כלומר זה מאוד קרוב לחצי-חצי מושלם אבל זה לא, זה לא לחלוטין מושלם. יש קצת יותר גברים בעולם, מה שאומר שהאדם הרגיל בעולם, האדם לצורך העניין נקרא לו ממוצע בעולם הוא גבר. דורון פישלר 15:05 אז מר ממוצע, האיש הממוצע, הממוצע, אתם יודעים נמאס לי לדבר עליו בצורה כזאת, בואו נדבר עליו פשוט באופן אישי יותר. איך קוראים לו? אז ככה, גם שמות הם לא מספרים, אם הייתי עושה ממוצע של כל השמות הפרטיים בעולם אז הייתי מקבל בטח "ייחשיד'חבחרש" או משהו כזה. אז גם כאן אני לא באמת מחפש את הממוצע, אני מחפש את הכי נפוץ. והשם הפרטי הכי נפוץ בעולם הוא גם השם הפרטי הכי נפוץ בארץ והוא מוחמד. בקלות. זה הרבה יותר נפוץ מכל שם אחר בעולם. יש לפחות 130 מיליון אנשים בעולם שקוראים להם מוחמד. זה לא מספר המוסלמים בעולם, זה רק האנשים שהשם הפרטי שלהם הוא מוחמד. זה כמות פסיכית של אנשים. אם האנשים שקוראים להם מוחמד היו מדינה הם היו במקום העשירי ברשימת המדינות הכי גדולות בעולם, בין רוסיה למקסיקו, ובמקום הראשון ברשימת המדינות עם מרשם התושבים הכי משעמם בעולם כי זה מוחמד מוחמד מוחמד מוחמד. אוקיי, אז זה ברור, הבנאדם הממוצע בעולם השם הפרטי שלו הוא מוחמד. בעניין שם משפחה, שמות המשפחה הכי נפוצים בעולם הם במקום הרביעי צ'ן, במקום השלישי ז'אנג, במקום השני לי ובמקום הראשון וואנג. כולם שמות סיניים ואת כולם ביטאתי לא נכון כי אני לא יודע לדבר סינית, אבל יש פשוט הרבה מאוד סינים ויש להם מעט מאוד שמות משפחה מתברר. אז כל שם משפחה סיני נפוץ הוא מאוד מאוד מאוד נפוץ. בערך 7% מכל הסינים קוראים להם וואנג. ומכיוון שיש הרבה מאוד סינים זה אומר שגם כאן זה הרבה מאוד וואנגים. אם וואנג הייתה מדינה אז היא הייתה קצת יותר קטנה ממוחמדסטן, אבל עדיין זה היה 100 מיליון איש. אז מתברר שלבנאדם הכי טיפוסי בעולם קוראים מוחמד וואנג. שזה לא כל כך טיפוסי, כי אם מוחמד זה שם מוסלמי כמובן ווואנג זה סיני, אז זה לא בלתי אפשרי שיהיה סיני שקוראים לו מוחמד כן, אבל זה לא באמת שילוב מאוד נפוץ. כלומר שני השמות האלה בנפרד מאוד מאוד נפוצים, השילוב שלהם לא נפוץ בכלל. אז האדם הטיפוסי בעולם מתחיל להיראות קצת לא טיפוסי כל כך. דורון פישלר 17:59 אז אוקיי, השאלה הבאה היא איפה מוחמד וואנג, האדם הממוצע בעולם, גר? עכשיו בניגוד לשם או למגדר, מקום הוא כן מספר, כלומר אפשר להציג אותו בתור מספר, בתור קו אורך וקו רוחב. אז אפשר לעשות ממוצע של כל המקומות שבהם חיים אנשים בעולם ולעשות ממוצע משוקלל שלהם וככה אנחנו מגיעים למסקנה שמוחמד חי בליבת כדור הארץ. כי יש אנשים בצד אחד של כדור הארץ ויש גם בצד השני, אז הממוצע חייב להיות איפשהו באמצע. לא בדיוק באמצע, הוא לא חי בדיוק במרכז כי בכל זאת יש יותר אנשים בצד אחד מאשר בצד שני. בחישוב מאוד מאוד גס אני חושב שזה יוצא בערך 1200 קילומטר מתחת לצפון פקיסטן. בכל מקרה זה עמוק מאוד באדמה וזה מפתיע קצת שהוא בחר לגור שם כי מאוד מאוד חם שם וגם התחבורה הציבורית לא משהו בכלל, החינוך והרווחה בליבת כדור הארץ לא משהו. באופן כללי אנשים לא באמת גרים שם. אז השיטה הזאת לא באמת עוזרת לנו בכלל. אז גם כאן אנחנו לא באמת רוצים את הממוצע, אנחנו לא מחפשים את האדם הממוצע אלא את האדם הטיפוסי, זה שגר איפה שהכי הרבה אנשים גרים. וזה מעניין משום שכאן מתברר שמוחמד עבר דירה ממש לא מזמן. אם הייתם שואלים את השאלה הזאת ב-2022 או ב-2020 או ב-2000 או ב-1950 לא משנה, הייתי אומר לכם שמוחמד וואנג גר בסין. המדינה שיש בה הכי הרבה אנשים בעולם - סין. אבל במהלך 2023 זה השתנה כי היום הודו עקפה את סין ועכשיו היא המדינה שגרים בה הכי הרבה אנשים בעולם. נכון לעכשיו ההפרש הוא מאוד קטן אבל עדיין, כמו בקטע של הגברים ונשים, גם אם ההפרש קטן זה המקום שיש בו יותר אנשים ולכן מוחמד גר שם, בהודו. הוא עבר לשם ממש לא מזמן, מזל טוב לרגל חנוכת הדירה. אז הוא חי בהודו אבל בואו נהיה יותר ספציפיים, הודו זה מקום מאוד גדול, איפה בהודו הוא גר? מוחמד בתור התחלה גר בעיר, אני יודע את זה משום ש-57% מתושבי העולם, שזה הרוב, גרים בעיר כלשהי. איזו עיר? אז נעשה את זה באותה צורה, העיר שבה גרים הכי הרבה אנשים בעולם. עכשיו כמו כל דבר אחר גם כאן יש כל מיני הגדרות איפה בדיוק מתחילה ונגמרת העיר עצמה ויש כל מיני רשימות שונות לגבי מה העיר הכי גדולה בעולם. אני פשוט אקח את הטבלה בוויקיפדיה, הרשימה של הערים הכי גדולות בעולם, ולפיה אנחנו יודעים שמוחמד גר בטוקיו. עיר מצוינת שאחת התכונות הבולטות שלה זה שהיא לא בהודו. אז מה... זה לא ממש מסתדר העסק הזה. מה נעשה... טוב, אנחנו נצטרך לוותר קצת על הסטטיסטיקה אני חושב, כי אוקיי, נגיד שהוא לא גר בעיר הכי גדולה בעולם אלא בשנייה הכי גדולה בעולם, אז זה אומר שהוא גר בדלהי שנמצאת בהודו, כך שזה בסדר גם אם רימינו קצת. דורון פישלר 21:24 אוקיי, אבל עד עכשיו התעסקנו רק במאפיינים שטחיים של האיש הממוצע. אני רוצה לדעת קצת על הבנאדם עצמו, על הנפש שלו, מה הוא חושב. אחד הדברים ששיר שאלה זה במה הוא מאמין. עכשיו זאת נהיית שאלה באמת מסובכת כי כאן צריך לדבר על דת. ואני לא מתכוון לוויכוחים דתיים אלא רק על הנתונים. כי כל אחד מהנושאים שדיברנו עליהם עד עכשיו היה כזה שאפשר להתווכח עליו, יכול להיות שזה לא הכי מדויק, אולי לא מדווחים בדיוק על הגובה הנכון או משהו כזה, אבל בקשר לאמונה זה הרבה יותר קשה לסכם במה אנשים מאמינים. יש נתונים, כן, אפשר למצוא בקלות נתונים על התפוצה של הדתות הגדולות בעולם ולפי זה רוב גדול של האנשים בעולם שייכים לדת כלשהי ויש מספרים לגבי כמה אנשים יש בכל דת. אבל מה זה באמת אומר? אני לא בטוח, כי אני די משוכנע שבטבלה הזאת אני מופיע בעמודה הקטנה של היהודים, שזה נכון מבחינת זה מה שכתוב לי בתעודת הזהות, אבל אני לא דתי, אז איך אני קשור בכלל? ואותו דבר מבין כל האנשים שנספרים כנוצרים נגיד, אני בטוח שזה כולל הרבה מאוד אנשים שלא ביקרו בכנסייה בשנים האחרונות. אז אני לא יודע אם הם מאמינים או כמה הם מאמינים. עכשיו אתם יכולים לבדוק כל בנאדם בעולם באיזו דבקות הוא מתפלל וכמה נוצרי אתה צריך להיות כדי להיחשב לנוצרי מאמין. אי אפשר באמת לספור את זה. וזה עוד שאלה, כמה דתות יש? כלומר הדת הכי גדולה לפי מה אתם מחלקים את זה? כי אתם יכולים להגיד נצרות, כן, נצרות זו הדת הכי גדולה בעולם, אבל נצרות היא לא באמת דת אחת, היא קבוצה של דתות שונות. יש קתולים, ויש פרוטסטנטים, ויש בפטיסטים, ויש הרבה מאוד אחרים. ואם אתם אומרים בסדר נו הכל אותו דבר כולם נוצרים, זה לא נכון. כלומר הם לא יסכימו איתכם. היו הרבה מלחמות ארוכות ולא נעימות שבהם קתולים הרגו פרוטסטנטים ולהיפך בגלל שהם האמינו בדת הלא נכונה לטעמם. אותו דבר לגבי אסלאם, יש שיעים ויש סונים, אז זו אותה דת? כלומר לכם אולי כולם נראים מוסלמים באותה מידה אבל זה הבדל מאוד גדול. אז מתי מפסיקים? מתי מחליטים כמה דת היא דת? בקיצור זה בעייתי. אבל אלה הנתונים שיש לנו אז נלך לפי זה. אוקיי, הקבוצה, קבוצת הדתות הכי גדולה בעולם היא אמרנו כבר נוצרים. כלומר 31% מכל תושבי העולם מסווגים כנוצרים וביניהם הקבוצה היותר גדולה הם קתולים. אז לפי זה האדם הכי ממוצע בעולם הוא נוצרי קתולי. לכן זה ממש מוזר שקוראים לו מוחמד. איזה הורים קתולים יקראו לבן שלהם מוחמד? זה נהיה... אוקיי, זה איש שקוראים לו מוחמד וואנג, הוא גר בהודו והוא נוצרי. עכשיו השילוב של שניים מבין כל הנתונים האלה הוא ברוב המקרים לא מופרך. כן יש בהודו נוצרים, הם מיעוט קטן שם כן, מי שגר בהודו הרבה יותר סביר שהוא יאמין בהינדואיזם ולא בנצרות אבל זה יכול להיות. וכן יש בהודו גם מוסלמים ולחלקם בוודאי קוראים מוחמד. וכן יש בהודו אנשים ממוצא סיני שקוראים להם וואנג. כל זה הגיוני, אבל שיש בהודו אדם סיני נוצרי שקוראים לו מוחמד? אני חיפשתי, חיפשתי אם יש בהודו אדם נוצרי בשם מוחמד וואנג, לא מצאתי. אני לא חושב שהוא קיים. אבל הנה העניין, גם אם יש בנאדם כזה בהודו הוא לא אדם אופייני. סיפור החיים שלו בהחלט לא אופייני ולא ממוצע. אני יכול לחשוב על סיפור חיים של האדם הזה: ההורים שלו הגיעו משינג'יאנג, המקום שבו חיים האויגורים, המיעוט המוסלמי בסין. אמא שלו הייתה אויגורית אבל בסיפור אהבה חוצה תרבויות היא התאהבה והתחתנה עם סיני בשם וואנג. הם נפגשו זה היה חמוד, היא שאלה אותו מה השעה הוא אמר שזה שעתיים מאוחר יותר, הסיפור שלהם. בכל מקרה נגד כל הסיכויים הם התחתנו והיא קראה לבנה הבכור לפי המסורת המוסלמית מוחמד. אבל החברה הסינית לא ראתה בעין יפה את החיבור הזה ובשלב כלשהו ההתנכלויות היו קשות מנשוא ומשפחת וואנג החליטה לעזוב את מולדתם ולעבור לגור בדלהי שבהודו. שם מוחמד התחבר דווקא עם קבוצת מיעוט אחרת, הנוצרים שיש להם קהילה קטנה בדלהי, וזה כל כך דיבר לליבו שהוא החליט להתנצר, דבר שבוודאי גרם למשבר מאוד משמעותי עם ההורים שלו. ואם אתם חושבים שזה היה קשה תחכו שתשמעו על הפעם שבה אבא שלו שמע על זה שמוחמד הוא בעצם כמעט 50% אישה. כל זה סיפור שהוא לא לא הגיוני, אני מניח שדבר כזה היה יכול לקרות אבל דבר אחד שהסיפור הזה הוא לא זה ממוצע. אלה לא קורות חיים אופייניות בכלל. כך שמרוב להיות הכי ממוצע בכל דבר מוחמד וואנג, האדם הממוצע בעולם, נהיה בנאדם מאוד מאוד יוצא דופן. דורון פישלר 27:11 אוקיי, בואו נמשיך, בואו נלמד עוד כמה נתונים סטטיסטיים בקשר למוחמד. בואו נמשיך, מה יש לנו? גובה ומקום, אוקיי, תרנגולות. בעולם יש נכון ל-2023 בערך 34.4 מיליארד תרנגולות. מכאן נובע שלאדם הממוצע יש בערך 4 תרנגולות ושליש. מעניין. כמו כן למוחמד יש בערך חמישית פרה, 0.15 כבשה ועשירית כלב. יש לו גם טלפון נייד, שזה די חדש אצלו דרך אגב, כי רק לפני כמה שנים מספר הטלפונים הניידים בעולם עלה על מספר האנשים בעולם, אז לכל בנאדם בעולם יש בממוצע טלפון נייד. עכשיו מאיפה הוא השיג את הטלפון? הוא קנה אותו, מאיפה הכסף? כמה כסף יש לו? אוקיי, גם זו נתון שאפשר למצוא, זה נתון שקיים. לפי הבנק העולמי, ההכנסה הממוצעת לאדם בעולם מעודכנת לשנת 2020 הייתה 8,742 דולר לשנה. שזה יוצא 730 דולר לחודש, שזה פחות משכר מינימום בארץ. זה יפה שהוא הצליח לקנות טלפון. והעניין הוא שגם המספר הזה הוא בעצם מוגזם, כי ההכנסה החציונית של אדם בעולם היא הרבה פחות, היא פחות מ-250 דולר לחודש. ושוב אני מזכיר שמה שזה אומר זה שחצי מהאנשים בעולם חיים על פחות מזה. אז קודם כל זה יכול לתת קצת פרופורציה, אני כבר אמרתי את זה פעם אבל אם אתם שומעים אותי סביר מאוד שאתם בצד העשיר של העולם אפילו אם זה לא מרגיש ככה. אבל חוץ מזה מה הקטע ששני המספרים האלה כל כך שונים אחד מהשני? אוקיי, אני דיברתי על כל מיני מושגים כאן אבל אני חושב שאין מנוס אני אצטרך לדבר טיפה על מושגים בסטטיסטיקה. אם אני נמצא בחדר שיש בו עוד 100 אנשים ואחד האנשים האלה הוא במקרה המייסד של אמזון, ג'ף בזוס, שהוא אחד האנשים הכי עשירים בעולם ויש לו מאה ומשהו מיליארד דולר. זה אומר שלכל אחד מהאנשים בחדר, כולל אותי, יש בממוצע יותר ממיליארד דולר. זה נכון, זאת עובדה. הבעיה היא שזה שיש לי בממוצע מיליארד דולר לא עוזר לי בכלל עם המשכנתא, זה לא עוזר לי אפילו לממן את ההתמכרות שלי ללגו. זה ממוצע, זה נכון חשבונאית אבל גם אני וגם כל אחד מהאנשים האחרים בחדר חוץ מאחד לא קרובים לזה בכלל. המספר הזה נכון ולא אומר כלום. אבל אם אני מדבר על החציון, כלומר אם אני מוצא את הבנאדם בחדר שחצי מהאנשים עשירים יותר ממנו וחצי עשירים פחות ממנו, אני אקבל מספר שהוא כנראה הרבה יותר נורמלי, מספר שיותר מייצג את רוב האנשים בחדר, כי כמה שג'ף בזוס עשיר הוא רק בנאדם אחד שעשיר יותר ממני ובחישוב הזה לא אכפת לי בכמה הוא יותר עשיר ממני. אז זהו שלפעמים ממוצע הוא פשוט לא הדבר הנכון לחפש, הוא לא באמת אומר הרבה. כשאנחנו מדברים על המשכורת הממוצעת, על ההכנסה הממוצעת בעולם, אז רוב האנשים בעולם יש להם מעט כסף, יש מעט אנשים עם הרבה מאוד מאוד כסף שמעלים מאוד את הממוצע אבל זה לא באמת אומר הרבה. הרבה פעמים אנחנו מדברים על ממוצע, השאלה הייתה על האדם הממוצע בתור הבנאדם הכי רגיל, הבנאדם הכי סטנדרטי, אבל המילה ממוצע לא באמת מתאימה פה. כמו שאמרתי יש מקרים שבהם יותר נכון לחפש את החציון ויש מקרים שדיברתי עליהם שאין בכלל מה לדבר על מתמטיקה, אז מה שאני מחפש זה פשוט את מה שיותר נפוץ. דורון פישלר 31:34 מה הייתה השאלה? מיהו האיש הכי ממוצע בעולם? התשובה היא שהאיש הכי ממוצע בעולם לא קיים. אין באמת דבר כזה כי אנשים הם לא מספרים ואי אפשר לעשות להם ממוצע, כי אם עושים להם ממוצע אז מקבלים דברים כמו נוצרי בשם מוחמד שחי בליבת כדור הארץ עם ארבע ושליש תרנגולות. ולפעמים ממוצע הוא פשוט לא הדבר הנכון לחפש. זאת התשובה. עוד טיפה על סקרים בינלאומיים והאם אפשר לסמוך עליהם? תכף. למה אני כל הזמן מסתייג מהסקרים האלה שמשווים בין כל המדינות בעולם? למה כל ההערות האלה של אולי הייתה פה טעות ואולי אנחנו לא צריכים לסמוך על זה? העניין הוא שסקרים כאלה זה נורא מעניין ומדי פעם מתפרסמים כאלה דברים של כל המדינות בעולם מחולקות לפי המקומות שבהם אנשים יותר אוהבים גבינה או משהו כזה. זה נחמד, אבל מישהו צריך לעשות את הסקרים האלה, מישהו צריך באמת לעשות סקר בכל מדינה בעולם והסקרים האלה הם בעייתיים. בואו ניתן לכם דוגמה. בשנת 2015 יורובארומטר, זה מכון מחקר שמה שהוא עושה זה לעשות סקרי דעת קהל באירופה כדי להשוות את הדעות של אנשים בכל מיני מדינות באירופה. אז כל פעם הם מפיצים הרבה מאוד שאלונים כאלה כדי לשאול את דעתם של האירופאים בכל מיני דברים, ובמקרה הזה הם עשו סקר בנושא גזענות למעשה. כלומר הסקר שאל דברים כמו האם זה יהיה בסדר בעיניך שראש המדינה יהיה שחור או יהיה הומוסקסואל או יהיה יהודי, כל מיני כאלה דברים. אחת השאלות הייתה: באיזו מידה היית מרגיש בנוח אם הבן או הבת שלך היו ביחסים עם אדם שחור? ושאלה אחרת אותו דבר ביחסים עם אדם מוסלמי או אסיאתי או יהודי. המשתתפים היו צריכים לדרג מ-1 עד 10 באיזו מידה הם היו מרגישים בנוח ואז משקללים את כל התוצאות האלה ואז מפרסמים את הרשימה של המדינות שבאיזו מדינה האנשים הכי בסדר עם זה שהבן או הבת שלהם יתחתנו עם יהודי נגיד ובאיזו לא. והתוצאות היו די כמו שהייתם יכולים לתאר לעצמכם, יש מדינות שבהן אנשים סובלניים יותר ויש כאלה שפחות. בצרפת ובבריטניה ובדנמרק לא מפריע לאנשים שהילדים שלהם יתחתנו עם יהודי נגיד שזה בסדר, אבל התוצאה הכי בולטת של הסקר הזה וזה המפתיע זה שהיו שתי מדינות שמאוד בלטו לרעה בכל אחד מהסקרים האלה: צ'כיה וסלובקיה. בשתיהן הדירוג לגבי האם היית בסדר עם זה שהבת שלך תתחתן עם יהודי היה מאוד מאוד נמוך, הרבה יותר מבכל מדינה אחרת מסביב, ואותו דבר גם לגבי מוסלמים וגם לגבי אסיאטים וגם לגבי שחורים. אז הצ'כים והסלובקים מתברר לא אוהבים אף אחד. זה היה בולט, כאילו גם בקרב מדינות אחרות שבהן יש אי-סובלנות מסוימת, צ'כיה וסלובקיה פשוט בלטו בשנאה שלהם של כולם וזה היה קצת מוזר. כי אני לא יודע מה מצב הגזענות בסלובקיה, לא הייתי שם, וזה בהחלט מאוד סביר שיש שם איזושהי אי-סובלנות לאנשים שונים אבל יותר מבכל מקום אחר? באמת דווקא שתי המדינות האלה הם הרבה יותר מבכל מקום אחר? זה תמוה קצת. אז כשהסקר הזה הגיע לידי אנשים בצ'כיה ובסלובקיה והם תמהו על זה, אז הם הסתכלו פשוט על השאלה המקורית ומתברר שהבעיה הייתה בשאלה. מכון המחקר הזה עשה את הסקרים האלה בכל המדינות במקביל כשבכל מקום הם הקפידו לשאול את אותה שאלה, כן, לתרגם אותה בכל מקום לשפה המקומית כדי שאנשים יוכלו לענות על זה. עכשיו השאלה הייתה "עד כמה היית מרגיש בנוח עם הילד או הילדה שלך וכל זה", אבל בצ'כית וסלובקית, שפות קרובות, אין ממש תרגום טוב ל"היית מרגיש בנוח". אז השאלה שם הייתה באיזו מידה היית מרגיש טוב, כלומר היית שמח אם הבן או הבת שלך היו מתחתנים עם מישהו. עכשיו אם אני בנאדם שצבע האור או הדת של האנשים לא אכפת לו בכלל, אז התשובה הנכונה לעד כמה היית שמח אם הבת שלך הייתה מתחתנת עם מישהו אחר אז התשובה היא לא 10. אני לא הייתי שמח יש הבאת מוסלמי הביתה יש לא זה לא משמח אותי וזה לא מאוד לא משמח אותי אני פשוט זה לא מאוד אכפת לי ולכן אני אענה 5. אבל מכיוון שכששאלה היא עד כמה היית מרגיש בנוח אם אני עונה 5 זה אומר שאני לא מרגיש כל כך בנוח עם זה, אז יצא שהאנשים שענו על השאלה הזאת בצ'כיה נספרו כהרבה יותר גזענים מאנשים שענו עליה בכל מקום אחר. וככה צ'כיה וסלובקיה קיבלו את התואר של המדינות הכי גזעניות באירופה, דבר שהוא כנראה לא נכון וזה דבר שקרה בטעות. אם אתם מנסים להשוות בין מדינות שהן לא קרובות אחת לשנייה ומחקרים שנעשו למעשה על ידי אנשים שונים שאולי לא שאלו בדיוק את אותה שאלה, אז ברור שההבדלים יהיו עצומים. אם אני עושה סקר נגיד כמו שאמרנו בקשר לדת, אז השאלה במה אתה מאמין, עד כמה אתה מאמין, במה אתה... הניסוחים הקטנים יכולים לעשות הבדלים עצומים. אז להשוות בין מדינה אחת לאחרת זה מאוד קשה לעשות את זה בצורה אמינה כל עוד לא משווים שזה יהיה בדיוק אותה שאלה ובדיוק אותו ניסוח ושהתרגום יהיה נכון וגם אז הבדלים תרבותיים פשוט יכולים לשנות את איך שאנשים שואלים את השאלה. אז בכל פעם שאתם רואים השוואה כזאת של המדינות כל המדינות בעולם לפי צריכת הגבינה או כמות הצפייה בסטריינג'ר ת'ינגס או כל דבר אחר קחו את זה עם טיפ טיפה פקפוק בצד. אוקיי? זאת התשובה. למה אני אומר זאת התשובה? זו לא הייתה תשובה לשום דבר, זה היה סתם דבר שאמרתי. דורון פישלר 38:58 זאת הייתה התשובה, יש הרבה דברים בפרק הזה שקרובים לנושאים שכבר דיברתי עליהם בפרקים אחרים, אז אם זה מעניין אתכם אולי אתם תתעניינו גם בפרקים "לאן נעלמה מורן" והמשך שלו "מורן מכה שנית" שמדברים על שמות פרטיים בארץ, הנפוצים יותר והנפוצים פחות. "כל הכסף בעולם" מדבר על מה היה קורה אם היינו מחלקים את הכסף בעולם שווה בשווה בין כולם. "למה פוליטיקאים גבוהים" שבו אני מדבר על גובה של אנשים ולמה זה משנה בכלל. ו"האנושות נגד בייבי שארק" שבו בין השאר אני מסביר את הקטע הזה שיש פחות תינוקות בעולם בזמן האחרון. אפשר לשלוח לי שאלות בכתובת doronfishler.com/question, אפשר למצוא עדכונים על הרצאות שאני עושה בעמוד הפייסבוק "דורון פישלר נגד העולם". ערכו שלי נוי והילה שמש. דני תימור המנהל העסקי, אביב שם טוב סמנכ"ל תפעול, עמית חזזי צוות מכירות, בצוות רשת עושים היסטוריה גם שלי גואטה. אני דורון פישלר בממוצע. תהיו בסדר. ביי. לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני בקרו בעושים היסטוריה נקודה קום או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>מאיפה באים חדי קרן? [התשובה]</title>
        <link>https://mat-mo.github.io/podtext/episodes/htshvbh/myph-bym-khdy-qrn-htshvbh.html</link>
        <guid>https://mat-mo.github.io/podtext/episodes/htshvbh/myph-bym-khdy-qrn-htshvbh.html</guid>
        <pubDate>25 בדצמבר 2023</pubDate>
        <description>Transcript for מאיפה באים חדי קרן? [התשובה] from התשובה</description>
        <content:encoded><![CDATA[
            דורון פישלר 00:00 בכיתה י"א יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית ספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד, שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:38 היי, אני לא עושה את זה בדרך כלל אבל אני רוצה להקדיש את הפרק הזה לשני מאזינים: סרן איתן פיש ורס"ר אייל ברקוביץ'. שניהם היו מאזינים של 'התשובה' ונפלו בקרבות בעזה בשבועות האחרונים. ויותר מזה למשפחות שלהם, בעיקר ריקי, אמא של אייל, וחיה, אמא של איתן. אין שום דרך לעשות מעבר חלק בין זה לבין הפרק, אז זה לא יהיה חלק. אנחנו הולכים עכשיו לעשות עוד פתיחה ואחרי זה האסקפיזם הרגיל. קריין 02:41 רשת עושים היסטוריה. היי, אני דורון, וזאת התשובה. דורון פישלר 03:01 זה עוד אחד מהמקרים האלה של שאלה ששאלו אותי המון, ממש המון. אני לא יודע לספור כמה פעמים הגיעה שאלה בסגנון הזה. אני לא יכול אפילו להגיד את כל השמות של האנשים ששאלו את השאלה. כלומר, זה לא שאלה אחת, זה כמה שאלות. ככה: נווה שאל 'מאיפה באים חדי קרן?' ושמוליק שאל 'איך לפני כמה שנים פרץ לחיינו חד קרן מכל עבר כאימאג' ממוסחר לעייפה? איך התווספו לו צבעי הקשת?' ומירק, מלכת חדי הקרן, שלחה המון שאלות על חדי קרן ובאמת המון אנשים אחרים שאלו על חדי קרן. אם שאלתם, אז זה אתם, זה בשבילכם. יש המון חדי קרן בעולם היום. כלומר אין. אין חדי קרן בעולם, זאת חיה דמיונית. אבל זאת חיה דמיונית שנמצאת בכל מקום. נגיד את זה ככה, מבין החיות שלא קיימות, אני די בטוח שחד קרן היום הוא החיה השנייה הכי מפורסמת בעולם. החיה הדמיונית הכי מפורסמת בעולם זה דרקון. אבל מיד אחר כך מגיעים חדי קרן. יש פשוט כל כך הרבה מהם היום. וכשאני אומר היום, אני לא מתכוון לעידן המודרני, אני מתכוון ל-2020 וקצת. קרה משהו לחדי קרן בזמן האחרון שפתאום מדברים עליהם ומציירים אותם ושרים עליהם שירים יותר מאי פעם. פתאום משתמשים במילה הזאת, יוניקורן, להמון דברים. בעסקים יש לזה משמעות, זאת חברת סטארט-אפ שווה במיוחד. כמובן יש אינסוף צעצועים ותמונות והכל לילדים של חדי קרן. ואני לא ממש מבין את זה. למה אנשים אוהבים לדמיין דרקונים? את זה אני מבין. כי דרקון זה מגניב. הוא ענק, הוא עף, הוא יורק אש, אין דברים כאלה במציאות, אבל צריכים להיות. אבל מה הקטע עם חד קרן? חד קרן זה סוס עם קרן. איפה הביג דיל בזה? יש המון חיות שיש להן קרניים. לעיזים יש שתי קרניים, שזה פי שניים יותר קרניים מחד קרן, ואני לא רואה המון ילדות מקשטות את החדר שלהן ואת התיק שלהן ואת המיטה שלהן בתמונות של עיזים. זה נכון שבדרך כלל לרוב החיות יש מספר זוגי של קרניים, אז חיה עם קרן אחת זה דבר נדיר יחסית. אבל אם זה העניין, אם משום מה אתם חושבים שהמספר האידיאלי של קרניים שצריך להיות לחיה הוא אחת, קרנפים קיימים במציאות! ואני גם לא רואה המון קלסרים עם תמונות של קרנף מנצנץ. כאילו אם כבר חיות דמיוניות שמבוססות על סוסים, אז מה עם פגסוס? זה סוס עם כנפיים, אפשר לעוף עליו, זה מעולה, אני רוצה פגסוס. חדי קרן אפילו לא עפים, זה כולה סוס עם קרן. מה הסיפור? עכשיו, אתם מכירים אותי, אני לא סתם שואל שאלות, אני מברר. כשיש לי שאלה שאני לא מבין, אני פונה למומחים בנושא. אז פניתי למומחית לחדי קרן. היי, איך קוראים לך? דריה 06:05 דריה. דורון פישלר 06:07 את אוהבת חדי קרן? דריה 06:08 כן. דורון פישלר 06:09 וסוסים רגילים, את אוהבת? דריה 06:10 קצת. דורון פישלר 06:11 אז מה בעצם ההבדל בין חד קרן לסוס רגיל? דריה 06:14 שחדי קרן עושים קסמים וגורמים לפרחים לפרוח, ושסוסים לא עושים את זה. דורון פישלר 06:21 אהה. דריה 06:22 יש עוד הבדלים. לחדי קרן יש קרן ולסוסים אין קרן. דורון פישלר 06:27 אז למה חדי קרן יותר טובים מסוסים רגילים? דריה 06:31 בגלל שחדי קרן הם גם מתנהגות יותר טוב ולא בועטות, וגם בגלל שהם מרפאות דברים. דורון פישלר 06:43 אוקיי, זאת הייתה תשובת המומחית לעניין. אז אוקיי, לדעתי יש פה שתי שאלות עיקריות. אחת היא מאיפה הגיעו חדי קרן פעם, והשנייה היא מה קרה שחדי קרן נהיו פתאום כל כך פופולריים היום. אלה השאלות, אבל לפני שאני עובר לתשובה, יש לי טיפה אזהרה. אם אתם שומעים את זה עם ילדים קטנים, אני לא אומר שהפרק הזה מפחיד או משהו, אני רק אומר שבהיסטוריה של החד קרן לא הכל ורוד. לא הכל קשתות וחדי קרן, אוקיי? אני פשוט לא רוצה להרוס לאף אחד את הילדות, אז בכל זאת טיפה זהירות כאן. טוב, אז תכף תבוא התשובה. דורון פישלר 07:51 לא כל מה שיש לו קרן אחת הוא חד קרן. זאת המסקנה הראשונה שהגעתי אליה כשניסיתי לחקור את ההיסטוריה של חדי קרן. כי תמיד מנסים למצוא את הראשון או הראשונה הראשונים שציירו או סיפרו על חדי קרן וזה תמיד בעיה למצוא את הראשון שעשה משהו, כי לכו תדעו למה הכוונה בכלל. יש כל מיני אזכורים של ציורי מערות ותבליטים הודים עתיקים עם משהו שנראה כמו חיה שיש לה קרן אחת. וזה לא אומר כלום. קודם כל כי לכו תדעו למה הכוונה בכלל. כל חיה עם שתי קרניים כשמסתכלים עליה בפרופיל נראית כאילו יש לה קרן אחת. אז לא ברור אם זה אמור להיות ציור של חיה עם קרן אחת או עם שתי קרניים. ואפילו אם זה כן ציור של משהו עם קרן אחת, לא ברור אם זה משום שהציירת העתיקה ניסתה להעביר תמונה של חיה מיתולוגית עתיקה או שפשוט היא שכחה לצייר את הקרן השנייה. וגם בכל מקרה, אם מישהו בסין באמת צייר משהו עם קרן אחת, אין שום סיבה לחשוב שיש לזה קשר לחד קרן שאנחנו מכירים. זה פשוט משהו אחר שיש לו קרן. האזכור הכי מוקדם למשהו שכנראה כן קשור לחד קרן שאנחנו מכירים אותו היום הוא אצל קטסיאס. המיתולוגיה היוונית היא מקור להרבה מהחיות הדמיוניות שאנחנו מכירים עד היום: פגסוס והידרה וקנטאורים, כולם הגיעו במקור מהמיתולוגיה של יוון העתיקה. חד קרן לא. חדי קרן לא מופיעים במיתולוגיה היוונית. היוונים הכירו חדי קרן, אבל לא בתור חיה מיתולוגית. הם חשבו שהם קיימים באמת. כלומר הם חשבו שהחמור ההודי של קטסיאס קיים באמת. קטסיאס היה יווני אבל הוא חי בפרס. הוא היה רופא של מלך פרס במאה החמישית לפני הספירה, שזה יוצא ממש מזמן. הוא כתב ספר על הודו. לספר קוראים 'אינדיקה' וזה ספר מעניין קודם כל בזה שזאת הפעם הראשונה שבה היוונים מכירים בזה שהודו קיימת. זאת אומרת, זאת הפעם הראשונה שידוע עליה שבה יוונים שמעו על הודו, עד אז זה פשוט היה עולם אחר לגמרי, זה מקום כל כך רחוק שמכל הבחינות זה היה פשוט מנותק לחלוטין. וקסטסיאס שחי באמצע הדרך כתב על הודו למרות שהיו לו קצת בעיות בנושא הזה. בין שאר הדברים שהוא כתב, הוא כתב שם על החמור ההודי. בהודו הוא כתב יש חמורים שהם גדולים יותר מסוס וגם מהירים יותר מסוס, אף אחד לא יכול להשיג אותם בריצה. החמור ההודי הוא כולו לבן אבל הראש שלו אדום ויש לו קרן אחת באמצע המצח. הקרן הזאת היא לבנה בחלק התחתון שלה, היא שחורה באמצע והקצה שלה אדום. ואם תצליחו להשיג קרן של חמור הודי, שזה לא פשוט כי מאוד מאוד קשה לצוד אותם, אז זה מאוד שימושי משום שאפשר להכין ממנה ספל שכל מי שישתה ממנו יהיה חסין מפני רעל. זה מה שקטסיאס כתב על החמור ההודי. מנגד אנשים שהיו בהודו אומרים שלא, לא קיים חמור לבן עם ראש אדום וקרן צבעונית שמרפאת רעל, אין דבר כזה, אין שום דבר שדומה לזה. על מה אתה מדבר? עכשיו בנקודה הזאת יש דבר שחשוב לציין בקשר לקטסיאס ולספר שלו, וזה שקטסיאס דיבר שטויות. הוא כתב ספר על הודו אבל הוא אף פעם לא היה בהודו, הוא לא הגיע אפילו קרוב אליה. הוא פגש אנשים שהיו שם או לפחות פגש אנשים שפגשו אנשים שהיו בהודו. ואת הספר שלו הוא כתב רק שנים אחרי זה אחרי שהוא חזר ליוון. כלומר הספר הזה מורכב מזיכרונות של דיווחים על שמועות ולכן לא פלא שהוא מאוד מאוד לא מדויק. הוא כולל הרבה דברים שדי ברור שהם שטויות. יש בו דברים שהם נכונים, כלומר כתוב שבהודו יש הרים ענקיים יותר ממה שהיוונים ראו אי פעם - זה נכון. כתוב שם שיש אנשים שמאלפים ציפורים דורסות שיצודו בשבילם - זה נכון. כתוב שיש שם ציפורים צבעוניות, תוכים, שיודעים לדבר כמו בן אדם - זה נשמע מופרך אבל זה נכון. כתוב שיש שם מרטיקורה, שזאת חיה שדומה לאריה אבל עם פרצוף של בן אדם ועוקץ של עקרב - זה לא נכון. סביר להניח שקטסיאס שמע הרבה שמועות ואגדות ולא ממש ידע להבדיל בין משהו אגדה למשהו נכון. וגם הדברים הנכונים שהוא שמע לפעמים פשוט הם עברו כזה טלפון שבור עד שהם הגיעו אליו שהם לא היו כל כך קרובים למה שהם היו במקור. אז כשהוא מדבר על חמור הודי עם קרן אחת, יש תיאוריה שאומרת שמה שהוא בעצם תיאר, כלומר מה שהיה בתחילת הטלפון השבור הזה - זה קרנף. כלומר מישהו היה בהודו וראה קרנף וסיפר על זה למישהו שאף פעם לא ראה קרנף שסיפר על זה למישהו אחר שאף פעם לא שמע על קרנף שסיפר על זה למישהו שסיפר על זה למישהו אחר ובדרך הוא פשוט הפך לחמור עם קרן במצח. עכשיו למה לקרן בסיפור יש את הצבעים המוזרים האלה לבן ושחור ואדום? אולי משום שמישהו בדרך ראה באמת ספל שעשוי מקרן של קרנף שהיה צבוע בצורה כזאת, אז הוא פשוט הניח שאלה הצבעים המקוריים של החיה. אולי. עכשיו כבר אז הרבה אנשים לא התייחסו לספר הזה בתור עובדה, הרבה אנשים פקפקו בדברים שכתובים בו ובצדק. אבל מבין כל הדיווחים בספר חמור עם קרן נשמע כמו אחד הפחות מופרכים. אם מישהו מספר לכם שהוא ראה ציפור גדולה צבעונית שיודעת לדבר וגם חמור עם קרן - מה משניהם נשמע לכם יותר מופרך? אז יוונים שקראו את הספר הזה, כולל אריסטו שאולי שמעתם עליו, הם לא חשבו שהחמור ההודי הוא חיה דמיונית, הם חשבו שהוא חיה אמיתית שחיה רחוק בהודו. אוקיי, אבל זה שיש ספר מסוים שבו מוזכרת חיה שדומה לחד קרן והרבה מאוד שטויות אחרות, איך מכאן הגענו לזה שחד קרן זה דבר כל כך נפוץ שכולם מכירים? אז זהו שזה לא הספר היחיד שבו מוזכרים חדי קרן וכנראה אחד הדברים שבטח עזרו להפיץ את השמועה הזאת זה שהוא מוזכר בספר אחר יותר פופולרי - התנ"ך. יש חדי קרן בתנ"ך. עכשיו אתם בהחלט יכולים להגיד 'אני קראתי את התנ"ך ולא היו שם חדי קרן' - זה נכון אבל זה פשוט משום שאתם קראתם אותו בעברית. עכשיו תקשיבו לזה: 'The strength of a unicorn'. זה נשמע כאילו הוא מצטט את נועה קירל, אבל לא, זה אשכרה פסוק מהתנ"ך. זה מבמדבר כ"ג והמשפט בעברית הוא 'אל מוציאם ממצרים כתועפות ראם לו'. עכשיו תראו, תרגום זה קשה. אפילו לתרגם את התנ"ך מעברית לעברית של היום זה לא קל. למשל בפסוק הזה מוזכרת חיה שקוראים לה ראם. אבל למה הכוונה בעצם בראם? יש חיה שקוראים לה ראם, סוג של אנטילופה עם קרניים ישרות, שתיים. אבל רוב החוקרים חושבים כשבמקרא כתוב ראם הם לא מתכוונים לראם הזה, מה שהם מתכוונים אליו זה שור הבר שזאת חיה שנכחדה בינתיים פשוט לא קיימת היום, שזה כמו פרה רק יותר. זה מין של פרות שלא בויעתו, זה פר שהגיע למטר שמונים גובה והיום הם כבר פשוט לא בסביבה. אז אם אנחנו שמבינים עברית לא לגמרי בטוחים מה זה ראם, אז בטח שמי שתרגם את התנ"ך לשפה אחרת לא בטוח לגמרי מה זה ראם. אז תרגום השבעים, זה התרגום של התנ"ך ליוונית שהוא מבחינת הנוצרים הוא הטקסט הקדוש, זה התנ"ך האמיתי המקורי מבחינתם, אבל זה תרגום והוא לא מושלם, ומשום מה בתרגום הזה המילה ראם מתורגמת למונוקרוס. מה זה מונוקרוס? מונו זה אחד, קרוס זה קרן. כלומר חיה עם קרן אחת. למה הם החליטו שראם זה דווקא חיה עם קרן אחת? אני לא יודע. אבל אם תצפו בנטפליקס עשר דקות במשהו עם תרגום לעברית בטוח תיתקלו בטעויות תרגום גרועות יותר. אז תרגומים אחרים של התנ"ך לשפות אחרות הסתמכו על התרגום הזה וככה מונוקרוס תורגם ללטינית בתור יוניקורניס ולאנגלית בתור יוניקורן, חד קרן. כלומר יש הרבה גרסאות של התנ"ך באנגלית שאנשים קוראים עד היום, כולל תרגום המלך ג'יימס שהוא מבחינת הרבה מאוד נוצרים התנ"ך הרשמי והאמיתי באנגלית, שבהם מוזכרים חדי קרן. ולאלוהים יש 'the power of a unicorn'. וזה התנ"ך. אתם לא יכולים להתווכח איתו. כלומר בעיני מאמינים זאת לא שאלה של האם חדי קרן קיימים או לא, יש חדי קרן, הם מוזכרים בתנ"ך אז זאת עובדה. אז סיכמנו שחדי קרן קיימים, אבל מה איתם? איפה הם ומה הם עושים? אז ככה, יש ספר אחר שקוראים לו 'פיזיולוגוס' שפורסם בפעם הראשונה כנראה מתישהו בשנת 100 וקצת, והוא מין אנציקלופדיה של חיות לאנשים מאוד מאוד נוצרים. יש בו רשימה מאוד ארוכה של חיות עם סיפורים עליהם ועל התכונות שלהם, ולמה כל אחת מהן בעצם דומה לג'יזס ומה אנחנו יכולים ללמוד מזה, מה מוסר ההשכל. עכשיו זה לא ספר על חיות דמיוניות. יש שם פרקים על השועל והנשר והדוכיפת והצפע והפיל והחד קרן, מה שכנראה מראה שאנשים לא התייחסו אז לחד קרן בתור חיה דמיונית אלא בתור חיה. ונכון שסביר שמחבר הספר הזה מי שזה לא יהיה לא ראה אף פעם חד קרן, אבל כמעט באותה מידה סביר שהוא לא ראה אף פעם פיל, כי הוא לא חי באפריקה. באותו זמן הרבה חיות היו שמועות, אז קשה מאוד להבדיל בין חיות שקיימות אבל רחוק וכאלה שלא קיימות בכלל. בכל אופן התיאור של החד קרן בספר הזה אומר שחד קרן הוא קטן כמו גדי, הוא מאוד זריז, יש לו קרן אחת כמובן, ושום צייד לא יכול לתפוס אותו. אבל אפשר לתפוס אותו בעזרת השיטה הבאה: צריך נערת אמה שתצא לבד אל היער, והחד קרן רואה נערה צעירה ותמה ומיד קופץ אליה ומתיישב בחיקה ומתחבק ומתכרבל, ואז הציידים יכולים לקפוץ מאחורי העצים ולהרוג אותו. וזאת אלגוריה לישו, כי גם הוא אוהב עלמות צעירות - לא, כי תמימות וטוהר או משהו, הכל אצלם אלגוריה לישו באיזושהי צורה. בכל אופן אז זאת הפעם הראשונה שהרעיון הזה מוזכר בכתב, אבל הוא כנראה היה כבר מוכר והוא נשאר כזה לאורך כל ימי הביניים, לאורך יותר מ-1500 שנה חוזר הקטע הזה שהדרך היחידה לתפוס חד קרן הוא באמצעות נערת פיתוי. כלומר נערה בתולה צעירה יושבת ביער, החד קרן מתקרב אליה ואז נקפוץ עליו ונהרוג אותו. ויש המון ציורים מימי הביניים של אישה עם חד קרן שמניח עליה את הראש ומישהו דוקר אותו מאחור. יש אפילו ספר אחד שמספר שהאופן שבו הציידים האתיופים צדים חדי קרן זה לקחת גבר צעיר, להלביש אותו בשמלה, לשים עליו קצת בושם ואז החד קרן חושב שהוא בחורה ומגיע אליו, וכאילו אתם יודעים שנשים אמיתיות קיימות בעולם, כן? למה אתם צריכים לטרוח עם הקרוס-דרסינג אח שלי? אם מה שעושה לך טוב זה לטייל ביער בשמלה זה בסדר, אתה לא צריך תירוץ כמו 'אני צד חדי קרן'. זה בסדר. בכל אופן למה להרוג את החד קרן? מי הורג חדי קרן? מה זה ההתעללות הזאת בבעלי חיים? אז ככה, בשביל הבריאות. כי חדי קרן זה טוב לבריאות, בעיקר הקרן של החד קרן כי אפשר לרפא איתה רעל, לטחון אותה לאבקה או לעשות ממנה כוסות. הרעיון הזה הופיע עוד אצל החמור ההודי של קטסיאס ובגלל זה אפשר להניח שהחד קרן החדש הזה הוא איזהשהו גלגול של אותה חיה, זאת אומרת זה אותו מיתוס שפשוט השתנה קצת מאז, עכשיו אין לו ראש אדום. יש גם שימושים רפואיים אחרים לחד קרן, למשל הנזירה הילדגרד הקדושה מבינגן, שהיא אישה מאוד מעניינת שהייתה גם רופאה וסופרת ומלחינה והמון דברים והיא נחשבת לאחד מבני האדם המשכילים ביותר של התקופה - התקופה היא המאה ה-12 - אז היא כתבה בספר רפואה שאפשר לרפא צרעת באמצעות שילוב של כבד של חד קרן וחלמון ביצה. ואני יודע בדיוק מה אתם חושבים: מה אם בדיוק אין לי חלמון ביצה? אולי נגמר לי? מאיפה אני אשיג עכשיו חלמון ביצה? אז שוב, חד קרן בשלב הזה הוא לא חיה דמיונית, הוא חיה מאוד נדירה שהרבה אנשים בטוחים שהיא קיימת ויש להם הוכחות. א', זה כתוב בתנ"ך, וב', את החומרים הרפואיים האלה אפשר להשיג. אתם רוצים אבקת חד קרן נגד רעל? יש מישהו שימכור לכם אותה. או אפילו קרניים שלמות של חד קרן. זה יקר, שיהיה ברור, זה מאוד יקר. רק מלכים ורוזנים ואנשים מאוד מאוד עשירים יכולים להרשות את זה לעצמם כי זה מאוד מאוד נדיר, אבל זה קיים. יש אוספים של מלכים שכוללים קרניים של חדי קרן. כס המלכות של דנמרק הוא קיים עד היום, זה כיסא שעשוי מחומר לבן שהוא, ככה אומרים, קרניים של חד קרן. כלומר מישהו בעולם עשה הרבה כסף מלמכור קרניים של חד קרן. אלה לא באמת היו קרניים של חד קרן כי אין. לגבי הרבה מהדברים האלה התברר שמה שזה היה באמת זה חט של חד-שן. כלומר נרוואל, כלומר הלווייתן המוזר הזה שיש לו שן אחת שבולטת קדימה, שזה בייסיקלי חד קרן ימי רק שהוא קיים באמת. השן הזאת של החד-שן היא יפה והיא ארוכה וישרה ומסולסלת ספירלית כזאת, כלומר בדיוק איך שנהוג לצייר היום קרן של חד קרן. עכשיו אני מניח שגם לתפוס חד-שן זה לא כל כך קל, אבל זה יותר קל מלתפוס חד קרן. ואחר כך למכור את השן שלו בהמון המון כסף בתור קרן של חד קרן, זה כבר סטארט-אפ. אז הרבה הרבה שנים עברו, בסופו של דבר ההבנה המדעית הייתה קצת יותר טובה ומאפשרת להבדיל בין מה שקיים באמת ומה שלא, ועם זה חלחלה בהדרגה קרה בזה שחד קרן זה לא סתם חיה מאוד מאוד נדירה, זאת חיה שלא באמת קיימת. עכשיו זה לא סיבה להפסיק לספר עליו סיפורים ולצייר עליו ציורים, אז עדיין אפשר היה למצוא הרבה מאוד ציורים של נערות ביער מפנקות חד קרן רק בלי הקטע שהורגים אותו בסוף, ככה שזה שיפור. עדיין חד קרן היה סמל לנדירות, סמל לטוהר, והוא דבר מאוד יפה. זה שהוא לא קיים זה לא סיבה להפסיק להתייחס אליו. אז נכון למאה ה-20 אף אחד לא חושב כבר שחדי קרן קיימים במציאות, זה מיתוס, אבל זה מיתוס מגניב. אבל אז משהו קרה, ממש עכשיו, במאה ה-21. משהו מוזר קרה לחדי קרן בזמן האחרון. קודם כל הם התרבו. אף פעם בהיסטוריה לא דיברו על חדי קרן והציגו חדי קרן וציירו חדי קרן יותר מעכשיו. עד לא מזמן היה אפשר לחיות חיים שלמים בלי להיתקל בחדי קרן, ועכשיו הם בכל מקום. ככה נדמה לי לפחות. או אולי זה רק נדמה לי. איך אפשר למדוד את הדבר הזה? אז בדקתי. בדקתי בספרייה הלאומית של סקוטלנד. קודם כל הם אמורים להבין בחדי קרן כי חד קרן הוא החיה הלאומית של סקוטלנד והוא מופיע בסמל של סקוטלנד. אבל חוץ מזה יש להם מסד נתונים על כל ספר שהופיע בבריטניה אי פעם בערך. אז אני חיפשתי ספרים שבשם שלהם מופיעה המילה חד קרן, יוניקורן. אז ככה: בעשור שבין 1990 עד 1999 יצאו 71 ספרים כאלה. בעשור הבא שבין 2000 ל-2009 היו 91 ספרים כאלה, קצת יותר. ובעשור הבא אחריו היו 246. זה לא קצת יותר, זה כמעט פי שלושה. והעשור שאחרי זה, זה שמתחיל ב-2020, הוא לא נגמר עוד, לא הגענו לחצי שלו וכבר מספר הספרים של חדי הקרן כמעט עקף את העשור הקודם. יש הרבה הרבה הרבה יותר ספרים על חד קרן היום משהיו אפילו לפני 20 שנה. איך זה? למה? את זה קל מאוד להבין אם מסתכלים פשוט על איזה מין ספרים אלה. כי הספרים על חדי קרן שפורסמו בעשור וקצת האחרון הם ספרי ילדים, הרבה פעמים ספרי פעוטות. יש שם חד קרן מגיע לארוחת בוקר ואקדמיית חדי הקרן ואני רוצה חד קרן ליום הולדת והמון המון כאלה. כי אתם יודעים, ילדים אוהבים חדי קרן. ילדות אוהבות חדי קרן. יש המון המון מוצרים של חדי קרן שמיועדים לילדים. אבל אני הייתי ילד וזה לא היה ככה אצלי. אני לא בטוח שלאורך כל הילדות שלי ראיתי מספר דו-ספרתי של ספרים עם חדי קרן. וזה לא רק הכמות של החדי קרן שהשתנתה פתאומיות, גם החיה עצמה השתנתה. תראו, אני אשאל שוב את המומחית. דריה, מה הצבע של חד קרן? דריה 28:44 חד קרן הוא עם שיער צבעוני ויש לו קרן בכל הצבעים של הקשת. דורון פישלר 28:57 ומה הצבע של החד קרן עצמו? דריה 28:59 לפעמים לבן ולפעמים ורוד. דורון פישלר 29:03 נכון. כמובן שדריה צודקת, ככה נראה היום חד קרן. תסתכלו בכל הצעצועים וכל התיקים וכל הדברים לילדים. חדי קרן הם קטנים, הם חמודים, הצבע שלהם לעיתים קרובות ורוד ולפעמים אפילו סגול או טורקיז פסטלי, ובמקרים רבים יש להם רעמת שיער וזנב בכל צבעי הקשת. זה לא החד קרן שהיה עד היום. החד קרן הקלאסי הוא לבן, השיער שלו לבן. וגם בצעצועים ובפוסטרים שהיו עד לא מזמן הם היו לבנים והם גדולים, הם לא פוני, זה סוס גדול. יש סרט שקוראים לו 'דודג'בול' שזאת קומדיה די בינונית משנת 2004. יש שם קטע קטן ולא מאוד קשור לעלילה שבו רואים את הבית של הגיבורה שהיא מתברר חובבת חדי קרן. כל הבית שלה מלא לגמרי בתמונות ובפסלים של חדי קרן. אפשר להניח שמעצבת התפאורה של הסרט קיבלה תקציב והוראה פשוט לקנות את כל חדי הקרן שהיא מוצאת לסצנה הזאת. וחדי הקרן האלה כולם לבנים. אף אחד מהם לא ורוד, לאף אחד מהם אין רעמה בצבעי הקשת. וזה לא סרט עתיק, זה סרט מ-2004. כלומר תוך פחות מ-20 שנה הצבע של החד קרן השתנה. איך זה קרה? זה קצת מפתיע, אבל יותר קשה לענות על השאלה הזאת מאשר על מאיפה הגיעו חדי הקרן המיתולוגים כי חוקרי תרבות ומיתולוגיה יש. אני יכול בקלות למצוא ספרים ומחקרים על תולדות חדי הקרן ועל קטסיאס ותרבות ימי הביניים וכל זה. אבל על המיתולוגיה של עכשיו הרבה יותר קשה. מצאתי המון המון ספרים קטנים לילדים עם ציורים חמודים של חדי קרן, אבל לא מצאתי הסבר מדעי מלומד על מה קרה בעצם שתוך 20 שנה התדמית של מה זה חד קרן השתנתה יותר משנהשתנתה ב-2000 השנה שלפני כן. כאילו אם היה יוצא איזה סרט אחד שהיה להיט ענק עם חדי קרן צבעוניים אז היה ברור, אבל לא קרה דבר כזה. ככל שאני מצליח לראות זה לא דבר אחד שקרה, זה תהליך. בקנה מידה היסטורי זה קרה נורא מהר, אבל כשמסתכלים מקרוב זה לקח זמן. חדי קרן קטנים וורודים וחמודים, כלומר לא לבנים ומפוארים, הם התחילו לבצבץ בשנות ה-80 ולאט לאט כבשו יותר ויותר שטח עד שהם הגיעו לאיזו מסה קריטית איפשהו באזור 2010 ופשוט כבשו את העולם. עד כדי כך שהיום כשמדברים על טרנד חד הקרן או אוכל חד קרן זה לא צריך אפילו שיהיה בו חד קרן. אם זה תמים ומתוק וצבוע בכל צבעי הקשת ויש בו נצנצים, אז זה בסגנון חד קרן. פעם חד קרן סימל טוהר ותום, היום הוא פשוט סמל של ילדותיות קיצונית וחמידות בלתי מתפשרת. אז בכל זאת מה קרה? מאיפה העסק הזה הגיע? אני לא יכול להגיד את זה בוודאות, אבל אם צריך להצביע על דבר אחד ששינה את החד קרן, זה כנראה 'הפוני הקטן שלי'. 'הפוני הקטן שלי' אתם יודעים מה זה, נכון? אבל לטובת מאזיני ה'מתחת לאבן', 'הפוני הקטן שלי' זאת סדרה, או בעצם זה לא סדרה אחת כי זה מותג, כי היו כבר כמה סדרות טלוויזיה וסרטים. וזה מאוד פופולרי אצל ילדים ואצל מספר מפתיע של מבוגרים. והגיבורים שלו הם פונים, סוסים קטנים, ומכיוון שזאת סדרה שקהל היעד שלה הוא ילדים בני חמש ומעלה, אז הכל מאוד מאוד צבעוני ופסטלי וחמוד וקטן. עכשיו חלק מהפונים ב'הפוני הקטן שלי' הם חדי קרן, אבל לא כולם. ולא לכולם יש שיער בצבעי הקשת. ויש הרבה מאוד ילדים וילדות שאוהבים חדי קרן אבל לא בהכרח צופים בכלל ב'הפוני הקטן שלי'. אבל כן הפונים אלה בהחלט נראים יותר כמו המודל של חד קרן כמו שהוא קיים היום. עכשיו 'הפוני הקטן שלי' זה מותג, כלומר זה סימן רשום ששייך לחברה, חברת האסברו במקרה הזה. והיום אם תאהבו את זה או לא רוב המיתולוגיות, רוב סיפורי הילדים שלנו הם ממוסחרים. כלומר ילדים אוהבים את אלזה או את מארוול או את המיניונים או את בובספוג או את מיקי מאוס וכולם הם מותגים ששייכים לחברות מסוימות, אתם צריכים רישיון מדיסני ולשלם לדיסני כדי למכור דברים עם ציורים של מיקי מאוס. עכשיו 'הפוני הקטן שלי' כן זה מותג ששייך לתאגיד. אבל המילה חד קרן לא שייכת לאף אחד. אף אחד לא יכול לדרוש מכם כסף על זה שאתם מציירים חד קרן. אז יכול להיות שחלק מהטרנד של חדי הקרן החדשים והצבעוניים והפלאפיים האלה זה בעצם אוף-ברנד של 'הפוני הקטן שלי'. כלומר כאלה שרצו למכור משהו שנראה כמו 'הפוני הקטן' אבל בלי לקרוא לזה 'הפוני הקטן' אז אפשר פשוט לקרוא לזה חד קרן. בכל פעם אם מצביעים על משהו פופולרי שנראית חדי הקרן הקטן והצבעוני זה כנראה זה. אז מאיפה זה התחיל? סדרת הטלוויזיה הראשונה של 'הפוני הקטן שלי' יצאה בשנות ה-80. כן זה היה די מזמן. את עיקר הפופולריות הם קיבלו יותר מאוחר, אבל כן כבר אז הייתה סדרה כזאת. וכמו הרבה מאוד דברים שיצאו אז, היא הייתה פרסומת. כי עוד לפני ש'הפוני הקטן שלי' הייתה סדרת טלוויזיה היא הייתה ליין של צעצועים. כי ככה הדברים האלה עובדים במקרה של שלא ידעתם. זה לא שיש סדרת טלוויזיה ואז אם היא מצליחה אז מייצרים צעצועים לפי הסדרה, אלא בדיוק להפך: חברות צעצועים מייצרות ליין של צעצועים ואז מפיקות סדרת טלוויזיה מצוירת כדי למכור את הצעצועים האלה. זאת אומרת הסדרה היא פרסומת לצעצועים. אז להאסברו הייתה סדרת משחקים לבנים שזה הרובוטריקים, והיה להם את הצעצועים לבנות שזה 'הפוני הקטן שלי', שזה דרך אגב הסיבה שלסדרה הזאת יש שם כזה מוזר. מה זה 'הפוני הקטן שלי'? מי זה שלי? מי אני? מי הבעלים של כל הפונים האלה? אין אחד כזה בסדרה. פשוט לצעצוע קראו 'הפוני הקטן שלי', שזה שם הגיוני לצעצוע. אז בליין של הצעצועים המקורי משנות ה-80 יש הרבה פונים חמודים, חלקם עם קרן חלק לא, וישנה מיני סדרה בתוך הסדרה הזאת שקוראים לה ה-Rainbow Ponies, הפונים של הקשת. יש שישה כאלה והייחוד שלהם זה שלהם יש רעמה וזנב בכל צבעי הקשת. שניים מהם הם פשוט פונים, לשניים מהם יש כנפיים, כלומר פגסוסים, ויש שניים, ווינדי ומונסטון, שהם חדי קרן. מונסטון היא בצבע תכלת, ווינדי היא בצבע ורוד. כלומר חד קרן ורודה קטנה חמודה עם רעמה וזנב בצבעים של הקשת וקרן מסולסלת. כלומר ווינדי נראית כמו המודל של חד קרן היום. היא הגיעה עם מסרק ומברשת והיא יצאה ב-1983. בצד האחורי של האריזה שלה יש סיפור עליה והוא מתחיל ככה: 'זה היה יום מיוחד מאוד לווינדי המהירה מכל פוני הקשת. היא הייתה הזוכה במרוץ הקשת השנתי שנערך בטירת החלומות. לכבודה מג'סטי הזמינה את כולם למסיבת גלידה בחצר המלכותית'. זה כל כך חד קרן הדבר הזה. אז אין לי אני לא יכול להיות בטוח בזה לגמרי כי אין לי מאגר של כל צעצוע שיצא אי פעם, אבל ככל שידוע לי זה מקרה הכי מוקדם שיש של חד קרן שמתאים לתיאור של דריה. כלומר חד קרן כמו היום. אז אני הייתי מוכן להכריז ש'הפוני הקטן שלי' וספציפית ווינדי זה מה ששינה את חדי הקרן. אבל אז ראיתי עוד משהו מפתיע. ראיתי את 'פנטזיה'. 'פנטזיה' זה הסרט הקלאסי של דיסני משנת 1940 וזה אם אתם שואלים אותי זה הסרט הכי מדהים שדיסני עשו אי פעם. הוא ארוך, הוא מורכב מהרבה קטעים שונים שהם קליפים של יצירות קלאסיות ובין השאר יש שם קטע שמבוסס על הסימפוניה הפסטורלית של בטהובן. זה קטע שמתרחש על האולימפוס עם המון דמויות מהמיתולוגיה היוונית. אז יש שם קנטאורים וזאוס שם שהוא זורק ברקים ויש שם פאונים ופגסוסים וחדי קרן. קטנים, עגלגלים, עם צבעי פסטל. חלק לבנים, חלק ורדרדים, חלק תכלת, ויש להם רעמות צמריריות והם מופיעים בקטע הזה למשך בערך שלוש דקות ואז נעלמים. אז קודם כל למה הם שם בכלל? זה קטע שמבוסס למיתולוגיה היוונית. אין חדי קרן במיתולוגיה היוונית. פגסוסים כן, פאונים כן, קנטאורים כן. חדי קרן לא. הם לא מגיעים משם. אז למה דיסני הכניסו אותם לשם? כי הם רצו חדי קרן, אני לא יודע. אבל חוץ מזה הם נראים כמו חדי קרן מודרניים. הם צבעוניים, הם קטנים, יש להם עיניים גדולות וזה מפתיע כי כשעשו את הסרט הזה חדי קרן לא נראו ככה. הם היו לבנים וגדולים. החדי קרן האלה הקדימו את זמנם באיזה 60 שנה. אין להם שיער בצבעי הקשת, כן? אבל חוץ מזה הם נראים כמו החדי קרן של 'פוני קטן'. אי אפשר להכחיש את הדמיון הזה ומכיוון שלא קיים אנימטור בעולם שלא ראה סרטים קלאסיים של דיסני, אז אני חושב שיש מקום לשער שהעיצוב של הפונים והחדי קרן ב'פוני קטן' 40 שנה מאוחר יותר הושפע שלא להגיד הועתק מ'פנטזיה'. אז אוקיי, אז למה הטרנד הזה של חדי הקרן הקטנים והצבעוניים לא התחיל כבר אז ב-1940? כנראה שזה משום ש'פנטזיה' הוא פשוט סרט מאוד מאוד מוזר שעדיף לא לראות עם ילדים בני חמש. כי כן יש לו את הקטע חמוד מאוד הזה עם כל היצורים הפסטליים הצבעוניים ורגע אחר כך מגיע הקטע שבו השטן עושה בתוך הר געש מסיבה לכל השדים והרוחות וזה מפחיד רצח. 'פנטזיה' זה פשוט לא סרט לילדים. אז קשה להאשים את דיסני שהם לא ידעו למסחר דברים. הם דיסני, הם יודעים למסחר, אבל מתברר שהם פספסו את הפוטנציאל המסחרי האדיר שהיה לכמה חדי קרן שמופיעים בסרט אחד למשך כמה דקות. אבל עשרות שנים מאוחר יותר החדי קרן האלה כן הופצו בכל העולם. אז מתברר שמי שאחראים לתפוצה של חדי קרן בעולם הם בעצם אותם אנשים שמילאו אותו גם בנסיכות ובנות ים ופיות. דיסני אשמים גם בזה. אז מה הייתה השאלה? מאיפה באים חדי קרן? אז זה הולך בערך ככה. פעם היה קרנף, שבגלל קצר בתקשורת הפך לחמור הודי עם ראש אדום, שהפך לסוס לבן גדול ונדיר עם קרן שמרפאת רעל, שהפך לפוני קטן ורוד עם שיער בצבעי הקשת שמתנהג יפה. זאת התשובה. טוב, הפסקה קטנה ומיד אחר כך עוד קצת על המחקר המדעי בנוגע לחדי קרן. דורון פישלר 41:31 אחד הנושאים הכי מרתקים ומוזרים לקרוא עליהם זה הוויכוחים בקהילה המדעית, נקרא לזה, בקשר לחדי קרן. כי היו הרבה מומחים, הרבה אנשים כתבו על זה ואנשים שהתווכחו אחד עם השני בנושא הזה. המידע הזה מגיע מהספר 'Lore of the Unicorn' של אודל שפרד מ-1930 וזה היה מרתק באופן מוזר לקרוא על הוויכוחים בין אנשים על דברים שלא צריך להתווכח עליהם כי הם לא קיימים באמת. למשל הדיון בנושא מה הצבע של קרן של חד קרן. אני מדבר על המאה ה-15 וה-16 ובאותו זמן כבר אמרתי היו המון ציורים של חדי קרן, בדרך כלל עם נערה ביער, ומה שמקובל אז שחד קרן הוא לבן, הוא כולו לבן גם הקרן שלו לבנה. אבל זה היה רק מיתוס. רק בורים שלא באמת מכירים את החומר המדעי חושבים שהקרן של חד קרן היא לבנה. איזה מצחיקים האנשים האלה, הם בטח אפילו לא ראו באמת חד קרן. המומחים המלומדים שקראו את כתבי הידענים היוונים העתיקים הם ידעו שהקרן של חד קרן היא בעצם שחורה, או שחורה באמצע ואדומה בקצה. איך הם ידעו? כי זה היה כתוב בספר! קטסיאס ואליאנוס ופליניוס הם היו יוונים והם היו חכמים, אז מה שהם כתבו זה בטוח נכון ולכן אנחנו יודעים שלמעשה במציאות הקרן של חד קרן היא שחורה. אנדרה באצ'י היה מלומד איטלקי במאה ה-16 והוא פרסם ספר על חדי קרן ותכונותיהם, שזה דבר מדהים בפני עצמו. אבל הוא נקלע לדילמה מאוד קשה בעניין הצבע של הקרן של חד קרן. פשוט לפטרון שלו, כלומר האיש העשיר שמימן אותו, קראו דון פרנצ'סקו דה מדיצ'י, והוא היה כזה עשיר שהייתה לו בבית קרן של חד קרן. והיא הייתה לבנה. אבל מצד שני הרי ידוע שקרניים של חדי קרן הן שחורות כי זה מה שחכמינו היוונים זכרונם לברכה כתבו. אז נכון, אבל חס וחלילה הוא לא יכול לרמוז שהקרן של הבוס שלו היא זיוף. אין דבר כזה. אז באצ'י מאוד מתפתל בניסיון להאמין לשני הדברים האלה ביחד. הוא ניסה להגיד שהמילה שהיוונים השתמשו בה לשחור למעשה ביוונית היא לא תמיד ציינה שחור שחור. זאת אומרת לפעמים זה שחור בהיר אולי. אבל הוא לא הצליח למצוא משמעות שבה המילה הזאת אומרת לבן כי היא לא. אז חייב להיות לזה איזהשהו הסבר אחר. אולי הקרן מתבהרת עם הזמן? או אולי, זאת תיאוריה, על הראש של החד קרן היא שחורה, אבל אם מקלפים את הקליפה של הקרן אז בפנים היא בעצם לבנה. וזה מאוד מעניין אבל זה גם קצת מעורר רחמים לשמוע על בן אדם כנראה מאוד חכם וכנראה השקיע בזה הרבה מאוד זמן במחשבה באיך לג'גל ולהבין וליישב ולהתפשר בין שתי תזות שונות ששתיהן לא נכונות. שוב אנחנו מדברים פה על הצבע של קרן של חיה שלא קיימת, זה נושא הוויכוח כאן. מצד שני אתם בטוח הייתם מאוד יעילים היום. זאת הייתה התשובה. אם התעניינתם בחדי קרן אז בטוח תתעניינו גם בפרק 'מאיפה באים דרקונים' כי כמובן גם להם יש סיפורים מעניינים. תודה רבה למומחית לענייני חדי קרן דריה וגם לאבא שלה עידן זיירמן שממש עכשיו סיים לצפות בכל הפרקים של 'סטאר טרק' ולדבר על כל אחד מהם בפודקאסט 'צופים בין כוכבים'. אתם יכולים למצוא עדכונים על ההוצאות שאני עושה כשאני מדבר על דברים אחרים שהם לא דרקונים או חדי קרן בעמוד הפייסבוק דורון פישלר נגד העולם. ערכה את הפרק שלי נוי. דני תימור הוא המנהל העסקי, אביב שם טוב סמנכ"ל תפעול, עמית חזזי צוות מכירות ובצוות רשת עושים היסטוריה גם הילה שמש ושלי גואטה. אני דורון פישלר מופלא קסום ומקפץ על קשתות בענן. ביי. קריין 46:28 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו בעושים היסטוריה דוט קום או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>האם יש חדי קרן בישראל? [התשובה]</title>
        <link>https://mat-mo.github.io/podtext/episodes/htshvbh/hm-ysh-khdy-qrn-byshrl-htshvbh.html</link>
        <guid>https://mat-mo.github.io/podtext/episodes/htshvbh/hm-ysh-khdy-qrn-byshrl-htshvbh.html</guid>
        <pubDate>8 בינואר 2024</pubDate>
        <description>Transcript for האם יש חדי קרן בישראל? [התשובה] from התשובה</description>
        <content:encoded><![CDATA[
            קריין/מרכז מדעני העתיד 00:00 בכיתה א' יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית ספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. פתיח רשת 01:42 רשת עושים היסטוריה. רשת עושים היסטוריה. רשת עושים היסטוריה. דורון פישלר 01:57 היי, אני דורון וזאת דריה. דריה 01:59 שלום. דורון פישלר 02:00 הפרק הקודם עסק בחד-קרן ושכחתי לשאול אותך דריה שאלה חשובה. חד-קרן, זאת בכלל חיה שקיימת בעולם באמת או שלא? דריה 02:14 פעם היא הייתה קיימת ועכשיו היא לא קיימת. דורון פישלר 02:18 אז מה קרה? לאן הם נעלמו? דריה 02:21 הם נעלמו לראש שלנו. דורון פישלר 02:29 אוקיי, זאת באמת תיאוריה מעניינת ויש הרבה אנשים שמסכימים איתך. בכל מקרה, זאת התשובה ואחרי הפרק הקודם שעסק בחד-קרן ובהיסטוריה שלהם, אני קיבלתי הרבה מאוד תגובות ותוספות. אנשים שלחו לי עוד חומר והיו הרבה סיפורים שמראש לא נכנסו לפרק פשוט כי לא היה זמן והרבה אנשים שפשוט רצו לשמוע את דריה עוד פעם. זה בעצם פרק המשך. אז לפני שאתם שומעים את הפרק הזה, רק תוודאו ששמעתם קודם את הפרק הקודם, את מאיפה באים חדי קרן. כלומר באמת, תעצרו כאן ותלכו לשמוע את הפרק הקודם. עכשיו, מכיוון שכבר שמעתם אותו, או שלא שמעתם אותו, כי למרות מה שאמרתי אתם לא שמעתם את הקודם ופשוט ממשיכים ומקשיבים לפרק הזה כי אתם לא מקשיבים לי, כלומר אתם מקשיבים לי אבל אתם לא מקשיבים לי, אתם לא עושים מה שאני אומר. כאילו, מה אני אעשה לכם? אני אצא מתוך הפודקאסט ואנזוף בכם נמרצות? במקרה כזה, תקציר הפרקים הקודמים: איפשהו במאה השלישית לפני הספירה הגיעו השמועות הראשונות על חיה עם קרן אחת שחיה רחוק, כנראה בהודו. יכול להיות שהמקור היה פשוט קרנף שעבר טלפון שבור. עד המאה הראשונה לספירה השמועות האלו התגבשו לחד-קרן - לבן, גדול, נדיר ומפואר, שהחולשה היחידה שלו היא בחורות צעירות שמסתובבות לבד ביער. הוא נחשב במשך הרבה מאוד זמן לחיה אמיתית וממש לאחרונה, בשנות ה-2000, החד-קרן הזה הולך ומתחלף בדור חדש של חדי-קרן שהם קטנים, חמודים, ורודים ועם שיער בכל צבעי הקשת והם בעיקר לילדים, שזה שונה לגמרי מהחד-קרן הוותיק שהוא לבן, גדול, מפואר וחזק, לא לילדים בכלל. אוקיי, זאת המסגרת. עכשיו בתוך כל זה יש עוד המון סיפורים על חדי קרן שלא סיפרתי, ובתוך כל זה אני רוצה לדעת האם יש חדי קרן בישראל? זאת השאלה הפעם, תכף תבוא תשובה. דורון פישלר 04:38 יום אחד קם ברנהרד פון בריידנבאך ויצא לטיול גדול. זה היה ב-1483, כלומר תחשבו טיפה לפני שקולומבוס יצא לטיול המפורסם שלו. האיש הזה, שאני לא יכול לזכור את השם שלו בלי לקרוא אותו, ברנהרד פון בריידנבאך, הוא יצא לכיוון אחר - לארץ ישראל. הוא היה מגרמניה, לא הייתם מנחשים, והוא היה עשיר ומכובד והוא החליט לבקר בארץ הקודש. עכשיו זה לא היה פשוט באותו זמן. זה לא היה עניין של לעלות על טיסה של כמה שעות, זו הייתה נסיעה מאוד מאוד ארוכה לאיטליה ומשם בספינה דרך כמה איים ביוון ובסוף לארץ וכמובן אי אפשר לעשות את זה לשלושה ימים ולחזור, אז זה לקח כמעט שנה שלמה המסע הזה שלו. באותו זמן למרות הכל הייתה כבר איזושהי תעשיית תיירות קטנה בארץ כי היו צליינים, אנשים נוצרים מאמינים בעיקר שרצו לבקר בארץ ושטרחו לעשות את כל המסע הארוך הזה. בכל אופן האיש הזה, ברונהילד פון ברבנהיימר, לא רק ביקר בארץ אלא הוא כתב על זה ספר, על כל הדברים היפים שהוא ראה בדרך. לספר קוראים 'פרגרינציו אין טראם סנקטם' שזה בלטינית מסע לארץ הקודש, כי בלטינית הכל נשמע יותר טוב וספרים נכתבו אז בלטינית. זה ספר מאוד מאוד יפה, כל האותיות מצוירות ביד ומקושטות ויש אותיות ענקיות בתחילת פסקאות ויש מעט מאוד פסקאות ויש גם ציורים כי ברנהולד פון פאפנגאקן הביא איתו צייר כדי לתעד את כל זה. אז יש הרבה ציורים ויש גם מפה, יש עמוד מתקפל כזה בספר כדי לראות את כל המפה, מפה מאוד יפה ומאוד מאוד לא מדויקת כי ירושלים לבד תופסת איזה חצי מכל ישראל אבל זה לא משנה, זה יפה. והספר הזה היה להיט ואני מבין למה, הוא היה רב מכר. עכשיו מבין כל העמודים בספר הזה שאני לא יכול לקרוא כי הלטינית שלי לא משהו, יש עמוד אחד שמעניין אותנו שזה עמוד עם ציור של הפאונה של ארץ הקודש, כלומר החיות שיש בארץ הקודש, וכתוב מתחת לזה החיות האלה מצוירות כאן בדיוק כפי שנצפו. וכמובן הם בחרו לצייר חיות שבשביל הקהל של הספר באירופה הם אקזוטיות ומוזרות ומיוחדות. למשל גמל, יש שם ציור של גמל שמצויר בהחלט טוב, הוא נראה כמו גמל. את החבל של הגמל מחזיק קוף משום מה, אני לא יודע איזה קוף זה, סוג של בבון אולי זה לא ממש ברור, אני גם לא יודע איפה יש בבונים בארץ אבל אוקיי. יש שם ציור של עיזים עם אוזניים ארוכות שזה הגיוני. יש שם ג'ירפה. עכשיו הציור של הג'ירפה הוא לא כזה טוב, הוא לא מאוד רחוק מהמציאות כן, זאת אומרת רואים שניסו לדייק בפרטים למשל כמו שהרגליים הקדמיות יותר ארוכות מהאחוריות שזה יפה אבל מצד שני זה לא באמת נראה כמו ג'ירפה. החיה הזאת קצת ארוכה מדי והקרניים שלה, לג'ירפה יש קרניים כן, ויש לג'ירפה קרניים קטנות, הג'ירפה בציור יש לה קרניים ארוכות ומחודדות שזה לא ממש נכון. יש שם גם ציור של קרוקודיל שלא נראה כמו קרוקודיל בכלל, הוא נראה כמו דרקון סיני, ויש שם סלמנדרה עם דברים וגם כוכבים לאורך הגב. בטוח שהצייר הזה באמת הגיע לארץ הקודש? כי לכאורה הוא היה שם וראה את כל הדברים האלה אבל כל הציורים האלה נראים יותר כמו ציורים של מישהו שסיפרו לו על החיות האלה יותר מאשר ציור של מישהו שבאמת ראה אותן. בכל אופן החלק החשוב זה שבין כל החיות המיוחדות האלה יש גם חד-קרן. וזה חד-קרן קלאסי, כלומר בדיוק כמו שאנחנו מכירים ואוהבים, החד-קרן כמו שהוא מתואר - סוס לבן מפואר עם קרן עצומה של איזה שני מטר לפחות שבאה מהמצח שלו פונה קדימה. וזה אמרנו ציור של חיות שאנשים שטיילו לארץ ישראל ראו בעיניים שלהם. אז יש חדי קרן בארץ הקודש ומה יותר הולם מזה? דורון פישלר 09:28 עכשיו חוץ מהציור הזה ביורגן פון פונדנהולד לא הזכיר את החד-קרן בספר שלו, לפחות אני חושב שלא, כמו שאמרתי אני לא קורא לטינית ולא מצאתי תרגום מלא שלו אבל ככל שהבנתי הוא לא מתאר במילים את החד-קרן. אבל חבר שלו כן. פליקס פאברי, גם הוא היה צליין מאותו זמן, הוא היה משוודיה, היה לו שם הרבה יותר פשוט והוא עשה את הטיול שלו לארץ הקודש באותו זמן והם נפגשו ביחד, נפגשו בדרך בירושלים. עכשיו גם פאברי כתב ספר על החוויות שלו מהטיול וזה מה שהוא כתב על חוויה מעניינת שעברה עליו ועל החבורת המטיילים שלו בסיני. פליקס פאברי (מקור) 10:18 בסביבות הצהריים ראינו חיה עומדת על פסגת הר, מסתכלת למטה לעברנו. בהתחלה חשבנו שזה היה גמל ותהינו אם גמל יכול לחיות לבד ואם קיימים בכלל גמלי פרא, אבל קלינוס הגיע ואמר שהחיה היא חד-קרן. הוא הפנה את תשומת ליבנו לקרן הבודדת שגדלה מהמצח של החיה. התבוננו בחיה האצילית הזאת והצטערנו מאוד על כך שהוא לא היה קרוב יותר אלינו כדי שנוכל לראות אותו טוב יותר. עצרנו לזמן רב למרגלות ההר שעליו עמדה החיה ונראה שכפי שאנחנו נהנינו ממראהו, הוא נהנה ממראנו ולא ברח עד אחרי שעזבנו אותו. דורון פישלר 11:03 אוקיי זאת כבר עדות ממקור ראשון ופאברי לא מפסיק כאן לדבר על החד-קרן. הוא מתחיל כאן לדבר הרבה על טבעו של החד-קרן והמקומות שבהם הוא מוזכר בתנ"ך, דיברנו על זה, ועל איך אפשר לצוד אותו באמצעות נערה צעירה, גם על זה דיברנו. בקיצור הוא שופך כאן את כל הידע שלו על החד-קרן, זה לא שהוא ראה את הכל על החד-קרן הזה, הוא פשוט מנצל את הסיטואציה בשביל לספר הרבה מאוד דברים על החד-קרן והוא מספר דברים קצת מוזרים לפעמים ונדמה לי שהוא נסחף קצת כי הוא אומר בין השאר: פליקס פאברי (מקור) 11:40 זו חיה גדולה עם גוף של סוס ורגליים של פיל, זנב של חזיר וכל השאגה שלו הוא נורא. הוא נלחם עם הפיל שעליו הוא יכול להתגבר באמצעות נעירת הקרן שלו בחלק הרך יותר בגופו של הפיל. דורון פישלר 12:00 אם ראית את החד-קרן אתה ראית רגליים של פיל? מה על מה אתה מדבר? זה קצת מוזר הדבר הזה וזה גם לא כל כך נשמע כמו החד-קרן שהוא הרגע דיבר עליו, החד-קרן הקלאסי עם הזה, מה בדיוק הסיפור פה? עכשיו יכול להיות שמה שקרה עם פאברי זה שהוא הושפע מסיפורים שסיפרו לו מסביב ומה שדיברו עליו זה היה החד-קרן הערבי, הקרקדן. עכשיו קרקדן הוא חיה מיתולוגית שמדברים עליה בכתבים ערביים מאותה תקופה והוא טכנית חד-קרן כלומר הוא חיה עם קרן אחת אבל הוא מאוד מאוד שונה מהסיפורים של החד-קרן האירופי עד כדי כך שבכלל לא ברור שמדובר פה באותה חיה כלומר בסוג אחר של אותו מיתוס, אולי זה משהו אחר לגמרי בגלל שקרקדן הוא חיה אגרסיבית, אמרנו הוא גדול והוא נלחם בפילים והקרן שלו היא באורך עצום. יש סיפורים שהם כאילו מגזימים לגמרי שהקרקדן החד-קרן איך שאתה רוצה לקרוא לזה - אז אמרנו הוא נלחם בפילים, כאילו משפד אותם בבטן אבל אין לו איך להוריד את הפיל מהקרן ולכן לפעמים אפשר לראות את החדי-קרן האלה מסתובבים עם שלושה פילים משופדים על הקרן שלהם עד שבאה הרוך, הציפור הענקית המיתולוגית, ולוקחת את הפילים מהזה... קצת הגזמנו. עכשיו מה שעוד מעניין ושמבלבל פה זה שקרקדן זה גם פשוט איך שאומרים בערבית קרנף. עכשיו קרנף לא יכול לשפד שלושה פילים על הקרן שלו אז זה לא בדיוק אותו דבר אבל מכיוון שמאוד מאוד קל לבלבל ביניהם אז איפה בדיוק נגמר הקרנף ומתחיל הקרקדן ומתחיל החד-קרן הרגיל שאנחנו מכירים מאוד קשה לשים גבול מכיוון שלפחות חלק מהחיות האלה לא קיימות. אז טקסונומיה זה דבר קשה אפילו כשמדובר בחיות שקיימות במציאות וכשמדובר על חיות שקיימות רק בשמועה אז זה עוד יותר קשה להבדיל בין איפה בדיוק נגמרת אחת ומתחילה אחרת. דורון פישלר 14:28 בכל מקרה אנחנו מדברים פה על שני טיילים שונים שכתבו ספרים ושניהם טענו שהם ראו חדי קרן במדבר באזור ישראל, בסיני במקרה הזה. האם זה הופך את זה לאמין? וול פחות. קודם כל אני רוצה להתייחס לדבר אחד שאנשים אומרים על זה לפעמים כי חיפשתי כשניסיתי לקרוא על חדי קרן אז יש את הטענה הזאת שחוזרת כמה פעמים וכמה אנשים אמרו לי את זה והיא פשוט והיא לא הגיונית בעיניי שזה שהראם הישראלי, הראם הלבן, הוא המקור לחד-קרן. אמרנו ראם זאת חיה שקיימת ויש לה שתי קרניים שהן לא הולכות קדימה כמו קרן של חד-קרן הן הולכות אחורה אבל אם מסתכלים עליה בפרופיל אז זה קצת נראה כאילו יש לו קרן אחת. אז יכול להיות שאנשים ראו את הראם מהצד וזה נראה להם כמו חד-קרן ומכאן צמחה האגדה לחד-קרן. עכשיו כמה דברים פה. קודם כל נכון אפשר להסתכל אם אתם במקרה מסתכלים עליו בפרופיל בזווית הנכונה בדיוק אז אפשר לטעות ולחשוב שלהראם יש רק קרן אחת וזה יכול להחזיק בערך אני לא יודע 10 שניות לכל היותר בגלל שברגע שהוא יסובב את הראש תשימו לב שיש לו עוד אחת, או ברגע שאתם תלכו קצת הצידה ותסתכלו עליו בזווית אחרת, או ברגע שיבוא עוד אחד. כלומר אתם יכולים לחשוב שהוא חד-קרן רק אם אתם רואים אותו ממש רק לרגע. והבלבול הזה בין ראם לחד-קרן הוא מתחיל הרבה הרבה קודם הוא לא קשור לראמים כמו שאנחנו מכירים אותם. עכשיו כן יכול להיות גם יש מקרים של ראמים או חיות אחרות עם קרניים שנשברה להם קרן אחת או שקרן אחת צמחה בצורה מעוותת קצת ונמוכה וככה אז יכול להיות שיש מסתובבים חיות עם קרניים שיש להם רק קרן אחת. אוקיי בסדר אבל שוב לא יכול להיות שמכאן התחיל המיתוס משום שהמיתוס היה קיים הרבה הרבה קודם. אף אחד לא בא לישראל וראה שם ראם עם קרן אחת ומזה הוא המציא את החד-קרן בגלל שכבר שהם הגיעו לכאן הם ידעו על חדי קרן, הוא ידע לספר את כל הסיפור הזה עם הנערות וככה איך צדים חדי קרן ובציור כבר מופיע חד-קרן שאנחנו מכירים מדברים אחרים. זאת אומרת לא, זה לא הומצא כאן אבל הם כן חשבו לפחות שהם מאשרים כאן את המיתוס של החד-קרן שאנחנו מכירים, החד-קרן שהסתובב באגדות כבר הרבה זמן אז. וחוץ מזה עוד דבר שצריך להזכיר, כן הוזכרו חדי קרן בסיפורי מסעות מארץ ישראל אבל הוזכרו חדי קרן גם מסיפורי מסעות מהרבה מאוד מקומות אחרים. כלומר אנשים טענו שהם ראו חדי קרן באפריקה ושהם ראו חדי קרן בפרס ובהודו כמובן שאת זה קל להסביר, זאת אומרת חד-קרן אמרנו אנחנו חושבים שזה קיים אבל הוא לא קיים פה, כשפה לגבינו זה אירופה. מכאן שהוא קיים במקום אחר, זאת אומרת במקומות רחוקים אפשר למצוא חדי קרן, אז כל מי שחוזר משם אז צריך להביא איזה שהוא סיפור טוב על חד-קרן שהוא ראה שם, או אם הוא ראה משהו שדומה לחד-קרן. אמרנו קל מאוד להתבלבל בינו לבין קרנף או לבין ראם או משהו כזה. דורון פישלר 18:21 עכשיו זה לא היה המקרה הכי מוקדם של חד-קרן שנתפס אולי באזור של ארץ ישראל כי יש עוד מקום של חד קרן בתנ"ך, לא הראם, אחד אחר. וזה היה כמובן הדבר שהכי הרבה אנשים העירו לי עליו בהמשך לפרק הקודם שזה די סטנדרטי כי כל פעם אם אני מפספס משהו מקראי אז יש הרבה מאוד אנשים מאזינים שמכירים ומבינים בזה יותר ממני ויעירו לי על זה. כנושא שאני לא מבין בו אז סביר שאני אעשה טעויות. בכל אופן אז לפי ההבנה המוגבלת שלי של הנושא מה הסיפור? כשבני ישראל יצאו ממצרים ונדדו במדבר הם לקחו איתם את ארון הברית ובכל פעם שהם עצרו לחניה המקום לשים בו את ארון הברית היה המשכן או אוהל מועד גם קוראים לו. בסופו של דבר כשהם הגיעו לירושלים המשכן הוחלף בבית המקדש. כלומר כל עוד הם היו במדבר היה להם בית מקדש נייד. אוהל מועד זה המקום זה הדבר הכי קדוש שיש אז כמובן שזה דבר מאוד מאוד חשוב ויש תיאורים מאוד מאוד מפורטים בתנ"ך לגבי המשכן ואיך בדיוק הוא צריך להיראות וממה לבנות אותו. שלושה פרקים שלמים זה רק תיאור של המשכן כולל פירוט של מידות ופירוט של צבעים. בריאת העולם זה רק פרק אחד. אז בתוך כל התיאור המפורט הזה כתוב 'ועשית מכסה לאוהל עורות אילים מאודמים ומכסה עורות תחשים מלמעלה'. מדובר פה על עורות תחשים וגם את המנורה וכלי השרת ועוד דברים כיסו בכיסוי מעור תחש. תחש זאת מילה שמוזכרת בתנ"ך כמה פעמים תמיד בהקשר של עור. ברור שזה סוג של עור, אבל מה זה תחאש? דורון פישלר 20:31 הקטע המעניין הוא שאף אחד לא באמת יודע מה המילה הזאת אומרת. אנחנו יודעים מה זה לא. זה לא כלב תחאש, זה לא עור של כלב ארוך מאוד שיודע להתקפל כמו בייגלה ולהצדיק סטוקינג. איך אני יודע שזה לא זה? כי לא היו אז כלבים כאלה. התחש הכלב תחאש כמו הבננה זה תוצאה של השבחה גנטית, כלומר זה גזע של כלבים שלא קיים בטבע, הוא נוצר הרבה יותר מאוחר כשבני אדם התחילו להכליא סוגים שונים של כלבים ולהרומה יצא והצחיק אותם שאחד מהם יצא נורא נורא ארוך. אז זה לא זה, מה זה כן? אנחנו לא יודעים. הדיון בשאלה מה זה בעצם תחאש זה דבר שמפרשים ומתרגמים מתווכחים עליו כבר אלפיים שנה וזאת לא הגזמה. יש הרבה מאוד דיונים ופלפולים של הרבה רבנים נחשבים מאוד בשאלה מה זה תחאש. עכשיו קודם כל מה שאנשים חושבים בדרך כלל זה שתחש זה סוג של חיה כי באוהל היו אמרנו עורות של אילים ועורות של תחשים. אוקיי נשאר רק להחליט איזו חיה זאת. אז בתלמוד מופיע ציטוט כזה: אמר רבי אילעא אמר רבי שמעון בן לקיש אומר היה רבי מאיר כלומר הוא אמר שהוא אמר שהוא אמר עוד פעם טלפון שבור. אוקיי אז מה היה אומר רבי מאיר? תחאש שהיה בימי משה בריה בפני עצמה היה ולא הכריעו בה חכמים אם מין חיה הוא אם מין בהמה הוא וקרן אחת הייתה לו במצחו. שזה הקטע המעניין כי מה שרבי מאיר היה אומר או שאומרים שאומרים שהוא היה אומר זה שתחש זה בעצם חד-קרן. ואז כולם רבים על אם התחש זה חיה טהורה או טמאה. אז קודם כל זה מעניין. עכשיו מה שיפה פה זה שרואים שכבר חכמינו דאז נתקלים בבעיית ההפניה, כלומר כן אני תמיד אומר לא לסמוך סתם על מה שאתם קוראים באינטרנט בוויקיפדיה רק בגלל שזה כתוב באינטרנט רק בגלל שמישהו כתב את זה זה לא אומר שזה נכון, כלומר צריך לבדוק את המקורות זאת אומרת על סמך מה הוא כותב את מה שהוא כותב. אבל אז לפעמים נתקלים במצב של אוקיי אז צריך לבדוק מה המקורות של המקורות והמקורות של המקורות של המקורות וכאילו מתי מגיעים למשהו מתי אתם יודעים מה נכון. אז במקרה הזה רבי אילעא אומר שלתחש הייתה קרן אחת. אוקיי רבי, סייטיישן נידד, מאיפה אתה מביא את המידע הזה? אז זה בסדר הוא מביא לנו את המקור שלו הוא אומר זה מה שרבי שמעון בן לקיש היה אומר. אוקיי מאיפה הוא הביא את זה? מרבי מאיר. אוקיי ולמה רבי מאיר חושב שלתחש הייתה קרן אחת? על סמך מה הוא אומר את זה? על מה מבוסס הרעיון שלתחש יש קרן אחת? אין לי מושג. הוא לא אומר הוא לא מסביר את זה הוא רק אומר שרבי מאיר היה אומר את זה. אבל למה הוא אמר את זה? על מה זה מבוסס? אני לא יודע. אבל קיימת הסברה הזאת שלתחש הייתה קרן אחת. אוקיי. אז אין ברירה אני צריך לשאול את המומחית שלי. מה דעתך על הרעיון שחד-קרן הוא בכלל תחאש? דריה 23:57 זה כלב נקניק! ברור שלא, אין להם קרן אפילו! דורון פישלר 24:07 אוקיי טיעון טוב. עכשיו יש עוד פירושים זה לא בהכרח החיה הזאת. יש תרגומים שבהם תחאש מתורגם לגירית. ישראל אהרוני, זה בן אדם שהוזכר בפודקאסט כבר בפרק על מאיפה מגיעים אוגרים וזה אחלה פרק כדאי לכם לשמוע, אז הוא טען שהתחש הוא אולי בעצם חדשן, כלומר הסוג הזה של לווייתן עם השן הקדמית הבולטת, וזה בעייתי מכמה סיבות. א', לווייתנים חיים בים, לא במדבר, וב' אפילו אם בני ישראל הספיקו לצוד לווייתנים בים סוף או משהו כזה אין חדשנים בים סוף, זאת חיה שחיה בים הצפוני. אבל אתם יודעים זה התנ"ך אז ניסים קורים לפעמים. חוץ מזה לא בטוח שזה בכלל חיה. התחש בתנ"ך לא מוזכר אף פעם בתור חיה, הוא מוזכר רק שהוא עור. אז אולי עור תחש זה דומה לעור זמש? זמש זה לא חיה זה הסוג של העור, זה האופן שבו מעבדים את העור. או אולי תחאש זה צבע? כי יש עורות אילים מאודמים כלומר צבועים באדום ועורות תחשים כלומר צבועים בתחאש, מה שזה לא יהיה הצבע. האוהל היה אדום ברובו אבל מלמעלה הוא היה צבוע בצבע תחאש. בתרגום השבעים, אותו אחד שתרגמו ראם לחד-קרן, אז שם תחאש לא מתורגם לחד-קרן הוא מתורגם לכחול. ובתרגום לארמית תחאש מתורגם לססגונה. מה זה ססגונה? זה המקור למילה ססגוני כלומר צבעוני, או שש גוונים משהו עם הרבה צבעים אולי שישה. ויש עוד פירוש אחד מעניין. אנחנו חוזרים עכשיו לחז"ל. רבי יהודה הוא משלב כמה מהגרסאות האלה יחד והוא אמר ככה: חיה טהורה גדולה הייתה במדבר וקרן אחת היה לה במצחה ובעורה שישה גוונים ונטלו אותה ועשו ממנה יריעות. כלומר הוא אומר כן זאת הייתה חיה גדולה עם קרן אחת וכן היא הייתה צבעונית ססגונה היו לה שישה צבעים. עכשיו מה שמדהים בפירוש הזה זה שהוא אקטואלי. רבי יהודה חי בתקופת התנאים זה אומר המאה השנייה לספירה, זה היה מזמן. אבל עד לפני 30-40 שנה התיאור הזה שלו היה נשמע הזוי לגמרי. כלומר זה חד-קרן אבל עם המון צבעים? על מה אתה מדבר? אין דבר כזה, חד-קרן הוא לבן בכלל. אבל היום כשאתם שומעים את התיאור הזה זה פשוט נשמע כמו חד-קרן. זה נשמע כמו החד-קרן המודרני, החד-קרן של המאה ה-21, זה עם הרעמה בכל צבעי הקשת. רבי יהודה מתאר פה חד-קרן מהסוג שמקשט היום תיקי בית ספר של ילדות ואז מספר שפושטים לו את העור בשביל לעשות ממנו אוהל. בכל מקרה המסקנה הסופית היא כזאת: יש מילה שמשמעותה היא או חד-קרן או גירית או לווייתן או טכניקה לעיבוד עור או כחול. אז במקרה כזה אני חושב שאפשר להגיד חד משמעית שפשוט אין לנו שום מושג מה המילה הזאת אומרת. אנחנו לא יודעים וזאת התשובה. דורון פישלר 27:59 הפסקה קטנה ואז עוד מפגש אחד אחרון עם חד קרן. דורון פישלר 28:06 מרקו פולו. באזור שנת 1300 נדד מאירופה לסין ואז הוא סיפר לאירופאים על זה. בשלב הזה אסיה הייתה מקום מאוד מאוד מרוחק והמפגשים בין התרבויות היו דבר מאוד מאוד נדיר אז הסיפורים האלה של מרקו פולו נשמעים כמו סיפורי פנטזיה כי הוא מספר על דברים שאנשים לא שמעו עליהם אף פעם. ובין השאר הוא סיפר שבאמצע הדרך הוא ראה חדי קרן, יותר מאחד. הוא כותב ככה: יש פילים פראיים בארץ הזאת והרבה חדי קרן שהם גדולים כמעט כמו הפילים. יש להם שיער כמו של באפלו, רגליים כמו של פיל וקרן באמצע המצח שהיא שחורה ומאוד עבה. הראשים שלהם דומים לראש של חזיר בר והם תמיד נוטים מטה כלפי האדמה. הם נהנים מאוד להתבוסס בבוץ וברפש. זאת חיה מכוערת למדי ובכלל לא דומה לחיות החינניות שהסיפורים לימדו אותנו שאפשר ללכוד בחיקה של עלמה צעירה. אוקיי אז שאלתי את המומחית לחדי קרן מה דעתה על התיאור הזה והיא אמרה ש- דריה 29:23 זה קרנף! דורון פישלר 29:25 כן אני די מסכים. מרקו פולו, דוקטור פולו או איך שזה, הדבר הזה שאתה מתאר פה זה קרנף. זאת חיה שקוראים לה קרנף. עכשיו אי אפשר להאשים את מרקו פולו בזה שהוא לא ידע איך קרנף נראה אבל זה די משעשע שבאותו זמן האמונה בחדי קרן הייתה כל כך ברורה שבמקום להגיד ראיתי חיה חדשה ומעניינת שלא ראיתי אף פעם ויש לה קרן, למרקו פולו היה יותר קל להגיד וואו החד-קרן הזה ממש מכוער. ואם אתם זוכרים בתחילת הפרק הקודם אני אמרתי שיכול להיות שהקרנף ההודי הוא בעצם המקור של החדי קרן? כלומר מישהו ראה קרנף סיפר סיפורים על חיה עם קרן וזה איכשהו התגלגל להיות חד-קרן ועכשיו עם מרקו פולו הוא חזר הביתה. והבעיה של הקרנף היא פשוט שהוא לא עמד ברמה של הפנטזיות עליו. דורון פישלר 30:23 זאת הייתה התשובה. אם אתם במקרה מאזיני ההווה כלומר מאזינים ממש עכשיו ולא בעתיד שזה כנראה מיעוט רובכם מאזינים בעתיד אבל לא משנה, אז אתם יכולים ממש עכשיו להצביע בסקר השנתי לבחירת פרק השנה ב-doronfishler.com. ואם אתם רוצים לראות אותי בהרצאות בכל מיני מקומות אז אתם יכולים להתעדכן בזה בעמוד דורון פישלר נגד העולם בפייסבוק. שלי נוי כמובן עורכת, דריה כמובן מומחית לענייני חדי קרן, דני טימור כמובן המנהל העסקי, אביב שם טוב סמנכ"ל התפעול, עמית חזזי צוות מכירות, ובצוות הרשת גם הילה שמש ושלי גואטה. אני דורון פישלר, לא יודע למה יצא לי כזה אה-אה אה-אה, אני דורון פישלר, מאוחר די, ביי. דריה יש לך עוד משהו למסור למאזינים? דריה 31:19 לאמא שלי יש מחשב עם חתול. דורון פישלר 31:24 תודה. סגיר רשת 31:31 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>פרק השנה 2023 [התשובה]</title>
        <link>https://mat-mo.github.io/podtext/episodes/htshvbh/prq-hshnh-2023-htshvbh.html</link>
        <guid>https://mat-mo.github.io/podtext/episodes/htshvbh/prq-hshnh-2023-htshvbh.html</guid>
        <pubDate>22 בינואר 2024</pubDate>
        <description>Transcript for פרק השנה 2023 [התשובה] from התשובה</description>
        <content:encoded><![CDATA[
            Ad Narrator 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז, מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז', ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף. אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. Network Voice 01:41 רשת עושים היסטוריה. Doron Fishler 01:54 אהלן, אני דורון פישלר ואני הולך לדבר על עצמי ועל הפודקאסט הזה. פעם בשנה אני מרשה לעצמי לעשות את זה. זה תמיד מרגיש נורא להיות מרוכז בעצמך, לדבר עליך, לדבר עליי במקום לדבר על דברים אחרים. שלא לדבר על זה שכל שנה מחדש זה גם מרגיש מאוד לא חשוב. כאילו, יש דברים חשובים אחרים, השנה במיוחד. יש דברים אחרים שקורים. למי אכפת מה עבר עליך השנה בפודקאסט שלך? זה לא הדבר החשוב. אז לא. אבל אני אדבר על זה קצת בכל זאת. זה כן מרגיש קצת סלף סנטרד, אבל אמרנו, פעם בשנה מותר. לעשות פודקאסט זה לא תמיד קל. יש תקופות שהן יותר בעייתיות, לפעמים זה מסיבות ידועות כמו מלחמה, לפעמים זה לא קשור, לפעמים זה סיבות אישיות שלי, אבל אתכם זה לא מעניין וזה לא אמור לעניין אתכם. כלומר, כשאני מקליט פרק שאנשים ישמעו גם בעוד שנתיים ובעוד שלוש שנים וזה, אז זה לא באמת צריך לעניין אתכם להגיד אוי, היה לי קשה להקליט את זה כי כואבת לי הרגל. זה לא באמת רלוונטי. אז כל פרק צריך להיות כאילו הכל טוב, זה כשתשמעו אותו הכל יהיה בסדר. אבל בסוף כל שנה כבר 4 שנים אנחנו עושים סקר בין המאזינים כדי לבחור את הפרק הטוב או הפרק הפופולרי של השנה. Doron Fishler 05:18 קודם כל, הסקר של שנת 2023 כלל גם שאלה שעסקה בגרביים שלי. השאלה הייתה הגרביים של דורון, והאפשרויות לתשובה היו א' שחורות, ב' שחורים, ג' אחר. וזה היה מאוד מותח. אני חייב להגיד. התוצאות היו מאוד מאוד קרובות. השחורות והשחורים היו קרובים לתיקו וזה השתנה הרבה פעמים. לפעמים השחורים הובילו בקצת ואז השחורות עקפו אותם ואז חזרה. זה באמת היה מותח. בסופו של דבר, אבל הסקר הוכרע ברוב של 37% לעומת 34%. הפרש לא גדול. והמנצחות הן שחורות. יותר אנשים חושבים שהגרביים שלי שחורות מאשר שהם שחורים. עכשיו בשאלת הפרקים. אז כמו שאמרתי, אנשים בוחרים את הפרקים שהם הכי אהבו, אבל מכיוון שזה לא פעם ראשונה שאנחנו עושים את הסקרים האלה, אני כבר יודע למה לצפות. בסקרים האלה תמיד הספיישלים, כלומר הפרקים שהם פרויקטים מיוחדים, נוטים להגיע למקומות הראשונים. פרקים שהם סיפורים, פרקים בשני חלקים או פרקים שהם הפקות מיוחדות, כמעט תמיד מנצחים. הם כמעט תמיד מגיעים לכל המקומות הראשונים. מהמקום החמישי בסקר הוא בעצם המקום הראשון מבין הפרקים הרגילים, פרקי תשובה, וזה היה הפרק 'מה הקטע עם הוראות הבטיחות במטוסים?'. אנשים מתעניינים בזה. אחריו דורג 'מי ינצח האנושות או הנמלים?' ואחרי זה 'למה מונופול הוא משחק גרוע?'. Doron Fishler 11:23 במקום הרביעי מדורג 'המגדל התלוי באוויר'. סיפור על אדם שעושה טעות ומקבל אחריות עליה. כמה חדשני. במקום השלישי, אוקיי, עד עכשיו הכל היה די צפוי. אני לא חושב שהיו הפתעות גדולות. אבל לזה אני באמת לא ציפיתי. במקום השלישי נמצא פרק שאני הייתי בטוח לגמרי שהולך להיות מקום ראשון. אני חשבתי שהתחרות השנה תהיה על המקום השני, בגלל שאין מצב שעגבנייה לא מקבלת את המקום הראשון, והוא לא. הוא במקום השלישי, ובהפרש די משמעותי. 'עגבנייה היא פרי או ירק'. הוא פרק שנעשה כולו בחרוזים ובראפ שהקלטתי ביחד עם עמית אולמן, הידוע גם בתור הבלש ג'ו מהעיר הזאת. וזה היה קודם כל, אם מדברים על פרק שדורש הרבה עבודה, אז תנסו פעם לכתוב פרק אינפורמטיבי על הבדלים בין פירות וירקות ומקרים מפורסמים בבתי משפט מתחילת המאה ה-20 בחרוזים, באופן שזה יעבוד. זה לא היה קל וגם בהקלטה של זה השתתף גם ערבל פישלר אח שלי ובושי עזר גם עם נגיעות מוזיקליות. כלומר זאת הפקה, גם מבחינת עריכה זאת הפקה גדולה וזה היה נורא נורא כיף. זה היה הפרק היחיד שאחר כך חלקים ממנו בוצעו בלייב שגם כן היה, אני פתחתי בקריירת ראפ קטנה בעקבות העסק הזה. ואני יודע שהרבה אנשים אהבו את הפרק הזה. אני יודע גם שהרבה אנשים לא אהבו אותו. ואני מבין את זה, כי זה לא בדיוק הדבר הרגיל שאנשים שומעים את הפודקאסט בשבילו. זה היה לכאורה תוכן שיווקי בשביל לקדם את הסרט 'העיר הזאת'. עכשיו הנה משהו שאולי אתם לא יודעים, זה לא ממש היה תוכן שיווקי באמת, כלומר אף אחד לא שילם לאף אחד על הפרק הזה. כלומר האופן שזה נוצר זה שעמית אולמן פנה אליי והציע לעשות פרק ביחד. מבחינתי זה פשוט היה שיתוף פעולה, זה היה ממש ממש כיף. Doron Fishler 15:33 ועדיין, יש מתברר שני פרקים שהקהל בממוצע אהב יותר ובהפרש מאוד מאוד גדול. זה קורה כמעט כל שנה בסקרים האלה שיש פרק אחד או שניים שהם פשוט בהפרש עצום מכל היתר וזה מה שקרה הפעם. זה מקום ראשון ושני, כל אחד מהם הופיע אצל כמעט 40% מכל המצביעים בסקר. ההפרש ביניהם הוא זערורי. פרקטיקלי תיקו. שני הפרקים האלה הם 'מי רצח את אדווין דרוד?' עם שני החלקים שלו, הראשון והשני, ו'הפתקים'. בסופו של דבר זה אדווין דרוד שניצח בהפרש של קולות בודדים. אדווין דרוד מקום ראשון, הפתקים מקום שני. עכשיו זה מעניין. קודם כל 'מי רצח את אדווין דרוד' היה כמובן פרויקט משום שזה פרק כפול שהוא למעשה תסקית. ברוב הפרקים אני מקליט לבד, במקרה הזה היו כמה שחקנים שהשתתפו. יובל פינדר, גידון אורבך, לילה ועדי דר. אנחנו הקלטנו את זה כולנו ביחד. זה כמובן דרש הרבה מאוד עבודה של תסריט לפני כן. זאת הייתה עבודה שלקחה הרבה מאוד זמן וזאת סיבה שדבר כזה לא יכול לקרות הרבה. 'הפתקים', זה פרק שאני לא ציפיתי ממנו להגיע כל כך גבוה בפופולריות. לעומת אדווין דרוד שהוא אחד הפרקים הכי מושקעים של הפודקאסט מאז ומעולם, הפתקים, עכשיו מותר להגיד, הוא בהרבה מובנים אחד הפרקים הכי פחות מושקעים של הפודקאסט אי פעם. הסיפור של הפתקים, מסיבות כאלה ואחרות, אני הייתי צריך להוציא פרק מהר. לא היה לי זמן להשקיע המון בתחקיר כמו שאני עושה על פרק רגיל, לכן חיפשתי משהו שאני אוכל להקליט בלי תחקיר. ומצאתי בפתקים שהשארתי לעצמי ובכל מיני רעיונות לנושאים ממש ממזמן. עכשיו זה לא פעם ראשונה שסיפרתי את הסיפור הזה. לפני שמונה שנים או משהו כזה, הרבה לפני שהיה התשובה, אני עשיתי הרצאות. הייתה לי הרצאה שנקראה קריפי. הרעיון היה אני מספר סיפורים מפחידים. ואני לא עושה את ההרצאות האלה כבר. אני מרגיש לא מאוד בנוח עם מה שנקרא סיפורים מפחידים, משום שסיפורים מפחידים זה בדרך כלל או סיפורים על דברים כמו רוחות וחייזרים ו-או מוזר. ואני לא מאוד מאמין ברוחות ובביקורי חייזרים אז זה מרגיש קצת כמו הונאה. או יש את הסיפורים שהם לאו דווקא על טבעיים אלא סיפורים אמיתיים שקרו, ומה שקורה שם זה בדרך כלל סיפור על בן אדם או קבוצת אנשים שעבר עליהם משהו איום ונורא ובדרך כלל הם מתו בסוף. ואני מספר את זה בתור בידור וקצת לא נוח לי עם זה. אז זאת סיבה שאני קצת מסתייג מסיפורים מפחידים אמיתיים. אבל בין הסיפורים האלה שסיפרתי בהרצאות האלה היו שניים שאני כן השתמשתי בהם בהמשך. אחד מהם זה 'זה בא מהאגם', זה הסיפור שהפך אחר כך לפרק של התשובה. והסיפור השני הוא 'הפתקים'. סיפור שהיה לי ברשימה המון זמן והוא נראה אולי קטן מדי או מוכר מדי. אבל מתברר שהוא פופולרי. Doron Fishler 21:54 דווקא להגיד איזה פרק מואזן יותר ואיזה פחות זה נשמע אולי כמו הדבר הכי פשוט אבל זה דבר מסובך כי נתוני האזנות של פודקאסטים זה קצת בעייתי. וחוץ מזה אי אפשר להשוות ישירות את הפרקים אחד לשני כי לפרקים ישנים יותר יש יתרון פשוט כי הם ישנים. ועדיין אני יכול להגיד שמבחינת הנתונים היבשים בלי להתחשב בשום הטיות וכאלה, הפרק הכי מואזן השנה היה 'מי ינצח האנושות או הנמלים?'. לעומת זאת, וזה מעניין, שני הפרקים הכי פחות מושמעים השנה, הפרקים שקיבלו הכי מעט האזנה, הם 'מי רצח את אדווין דרוד' חלק ב' ו'הפתקים'. מבטיח לכם שאלה נתונים אמיתיים באמת, אלה שני הפרקים שהכי פחות הואזנו והם גם שני הפרקים שהיו במקומות הראשונים של הפרקים הכי פופולריים. עכשיו לגבי אדווין דרוד אני יכול להבין, זה החלק השני. החלק הראשון יותר אנשים האזינו לו, החלק השני פחות. הפתקים, פשוט פחות אנשים שמעו אותו אבל מי ששמע אהב. כי ככה זה ואי אפשר באמת לדעת מה הולך לקרות ומה אנשים אוהבים ומה לא. Doron Fishler 23:36 פופולריות זה מוזר. מה למדנו מכל העסק הזה? שום דבר. לא הרבה. אני אמשיך לעשות פרקים מיוחדים לפעמים ופרקים סטנדרטיים בדרך כלל ואני מקווה שגם השנה לא ייגמרו הרעיונות לנושאים חדשים ולשאלות חדשות. אבל שוב אני רוצה לשמוע אם יש לכם שאלות, אבל שאלות מעניינות. משהו ספציפי, תעלומה שנתקלתם בה, משהו מאוד מוזר שבאמת שנשמע לכם טיפשי מדי לשאול אותו, תשאלו אותי. תיכנסו לדורוןפישלר.קום/קווסטשנס ותכתבו שם את השאלה הזאת. אני דורון, זאת הייתה 'התשובה' לשנת 2023. עורכת כל הזמן, שלי נוי. תודה שלי. ובצוות רשת עושים היסטוריה, דני תימור מנהל עסקי, אביב שם טוב סמנכ"ל תפעול, עמית חזזי צוות מכירות וצוות הרשת גם הילה שמש ושלי גואטה. אני דורון פישלר, אמרתי את זה כבר, אני עדיין, עדיין נכון. ואתמול הודיעו שנאורו ניתקה את היחסים הדיפלומטיים שלה עם טאיוואן ועברה לתמוך בסין, שזה פעם רביעית שהם משנים את דעתם. תאזינו לפרק על נאורו אז תבינו על מה אני מדבר. ביי. Network Voice 25:24 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו בעושים היסטוריה דוט קום או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>האם אפשר לסמוך על ויקיפדיה? [התשובה]</title>
        <link>https://mat-mo.github.io/podtext/episodes/htshvbh/hm-pshr-lsmvk-l-vyqypdyh-htshvbh.html</link>
        <guid>https://mat-mo.github.io/podtext/episodes/htshvbh/hm-pshr-lsmvk-l-vyqypdyh-htshvbh.html</guid>
        <pubDate>11 במרץ 2024</pubDate>
        <description>Transcript for האם אפשר לסמוך על ויקיפדיה? [התשובה] from התשובה</description>
        <content:encoded><![CDATA[
            Promoter 00:00 בכיתה ט', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד, שם יומרני אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל, ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם אז סליחה שהפרעתי. התכניות הן מיזם משותף של מרכז מדעני העתיד ומשרד החינוך. Doron Fishler 01:41 אהלן, אני דורון פישלר ומזמן לא נפגשנו. זאת התשובה. והנה שאלה. נועם, בן - אני יודע שהוא בן בגלל שהוא חתם נועם בסוגריים בן - שאל למה כולם אומרים שויקיפדיה זה מקור לא טוב והאם זה באמת מקור לא טוב? ושאלה דומה, עלמא בעין - שאני יודע שקוראים לה עלמא בעין בגלל שהיא חתמה עלמא בעין, למרות שיכולתי לראות שזה בעין לא משנה - היא כתבה למה אומרים שויקיפדיה לא אמינה, למה צריך להצליב מקורות? וגם קיבלתי עוד שאלה, עד כמה אפשר לסמוך על ויקיפדיה? זה קיבלתי מויקיפדיה? אני לא בטוח. הרבה אנשים שאלו את זה וזאת שאלה חשובה, זאת שאלה שחשובה במיוחד לי. כי לי יש פודקאסט שבו אני משתדל להגיד דברים שהם נכונים ותמיד, לא משנה על מה אני מדבר, תמיד זה מערב תחקיר וכמעט תמיד המקום הראשון שאני אגיע אליו זה ויקיפדיה. מה שזה לא יהיה המידע שאני מחפש או שאתם מחפשים, תמיד זה יתחיל בויקיפדיה. אז השאלה היא אם מה שכתוב שם הוא נכון או לא, לי זה מאוד חשוב. Doron Fishler 03:18 הרבה אנשים כשמתחילים לעשות תחקיר בויקיפדיה שם הם גם יסיימו. נגיד אתם עושים עבודה לבית ספר או לאקדמיה, אז הרבה פעמים אנשים נכנסים לויקיפדיה לערך שבו אתם עוסקים ולוקחים משם מידע וזהו. את הכי עצלנים תמיד אפשר לזהות בזה שהם פשוט עושים קופי פייסט מויקיפדיה, פשוט ערכים שלמים מועתקים. כלומר זה לא נכון, אלה היו העצלנים של פעם. היום העצלנים העדכניים הם פשוט שואלים איזה AI ומעתיקים את התשובה שלו, שזה בעייתי ובעייתי בפני עצמו מהרבה סיבות, אבל להתחיל לדבר על זה זה נושא עצום ואחר, לא על זה אני מדבר עכשיו. Doron Fishler 04:00 עכשיו, מורות, מורים, מרצות, מרצים, הם יודעים את זה, כן? ולכן כמעט תמיד בימינו אתם תשמעו מהם אזהרות לגבי השימוש בויקיפדיה. קודם כל אם יש לכם עבודת הגשה באיזשהו נושא, אל תעשו פשוט קופי פייסט מויקיפדיה כי גם למורה שלכם יש גישה לויקיפדיה והיא תשים לב כנראה. היו לי פעם מורים כל כך אדישים שאני לא בטוח שהם היו שמים לב לשום דבר שהייתי כותב בעבודות, הייתי יכול להעתיק את ויקיפדיה או קטעים ממובי דיק או מדימדומים, זה לא היה משנה כלום, אבל שוב לא על זה אני מדבר. הרבה בתי ספר שלא נדבר על מוסדות אקדמיים אוסרים על שימוש בויקיפדיה בכלל, אסור להשתמש בויקיפדיה בתור מקור בעבודת הסיכום השנתית שלכם או בסמינריון שלכם, בטח שלא בתזה שלכם. ובשלב הרבה יותר מוקדם כבר בבית ספר אתם הולכים לשמוע שאסור להשתמש בויקיפדיה כי ויקיפדיה לא אמינה, אסור לסמוך עליה. אי אפשר להאמין לכל מה שאתם קוראים באינטרנט, שזאת עצה חכמה באופן כללי. אבל כולם משתמשים בויקיפדיה, כולם. אז אם זה לא אמין, למה זה קיים? האם אפשר לסמוך על ויקיפדיה? זאת השאלה, זאת שאלה מאוד חשובה ותכף תבוא התשובה. Doron Fishler 05:18 ויקיפדיה היא אחד ההישגים הכי גדולים של האנושות אי פעם. זהו, אין פאנץ'. זה לא בדיחה, זה באמת מה שאני חושב. ואני לא אומר את זה על כל דבר, אני לא הייתי אומר את זה על גוגל ואני לא אומר את זה על טלוויזיה או על הריץ' רץ'. ויקיפדיה. העובדה שויקיפדיה קיימת היא אחד ההישגים הכי גדולים של האנושות. למה? כי מה שמקדם את האנושות זה ידע. וויקיפדיה היא הדבר שמנגיש הכי הרבה ידע להכי הרבה בני אדם אי פעם בלי שום תחרות בכלל. Doron Fishler 06:18 אם יש לכם גישה לויקיפדיה - ויש לכם - אבל אם יש לכם גישה לויקיפדיה ולא לשום מקום אחר, נגיד שהאינטרנט שלכם חסום לכל אתר חוץ מויקיפדיה, יש לכם בידיים יותר ידע מכל אדם בהיסטוריה עד שנת 2005 או משהו כזה. קודם כל הגודל של זה הוא מדהים. לויקיפדיה באנגלית יש כרגע בערך שבעה מיליון ערכים, וכן כרגיל מאזיני העתיד אצלכם המספרים שונים, אני אומר מתי שאני נמצא. בסך הכל בכל השפות יש יותר מ-60 מיליון ערכים שזה כמה סדרי גודל מעל כל אנציקלופדיה אחרת שהיתה קיימת אי פעם. Doron Fishler 06:54 ויש מידע על הרבה מאוד דברים. יש ערכים על יבשות ועל מלחמות ועל מדינות ועל סוגים של חיות כמובן, אבל בויקיפדיה יש גם ערכים לפוקימונים, יש ערכים לשירים, לפרקים ספציפיים של סדרות טלוויזיה, להר למבאק שזאת פסגה של 500 מטר במלזיה, לכביש 138 באלבמה שהאורך שלו הוא קילומטר ורבע, לתוצאות של הליגה הסיבירית השנייה בכדורגל בשנת 1982, לשמלה הירוקה שלבשה קירה נייטלי בסרט כפרה ולסרטון 'צ'ארלי נשך לי את האצבע'. לכל אחד מהם יש ערך, וכמובן מיליוני דברים אחרים שאני לא חושב עליהם אפילו. זה פשוט כמות בלתי נתפסת של מידע. Doron Fishler 07:44 אבל מעבר לזה, הדבר המדהים האחר הוא העובדה שויקיפדיה היא חינם. היא זמינה לכל אדם עם חיבור לאינטרנט, היא לא עולה כסף, אין בה פרסומות. וזה מאוד לא מובן מאליו. יש עוד אתרים שאפשר להגיד שהם שינו את העולם ב-20, 30 שנה האחרונות, היו כמה דברים ששינו את איך שהעולם עובד - גוגל, יוטיוב, הרשתות החברתיות, אובר. כל אחד מהם שינה את איך שבני אדם מתקשרים אחד עם השני, מתנהגים בעולם, זה נכון. אבל כל האתרים האלה, כל האפליקציות האלה, יש דבר אחד משותף לכולם וזה שהם כולם מוצרים של חברות מסחריות, חברות שמנסות להרוויח כסף. Doron Fishler 08:29 וזה בסדר לנסות להרוויח כסף, כן? אבל זה אומר שסדר העדיפויות שלהם הוא קודם כל מה יגרום להם להרוויח כסף ורק אחר כך משהו אחר. הם כולם נותנים לכם איזשהו שירות כדי להרוויח. ששוב זה לא רע, אבל כשאתם מחפשים משהו בגוגל, התוצאה הראשונה העליונה שתקבלו לא תהיה התוצאה הכי נכונה או הכי מדויקת, היא תהיה התוצאה של החברה ששילמה לגוגל הכי הרבה כדי להיות התוצאה הראשונה. Doron Fishler 09:01 וזה לא איזה קונספירציה, זה לא איזה סוד אפל שנחשפתי פה, זה ידוע, זה גלוי, ככה זה עובד. ככה גוגל מרוויחה את הכסף שלה. והאינטרס של פייסבוק נגיד הוא לא לתת לכם ליצור קשר בצורה מיטבית עם החברים שלכם ולהכיר אנשים חדשים, לא. האינטרס שלהם הוא איך להרוויח הכי הרבה כסף מפרסומות באמצעות זה שהם ישאירו אתכם באתר הכי הרבה זמן באמצעות השירות שהם נותנים לכם. זה נכון ככה לגבי כל דבר, חוץ מויקיפדיה. Doron Fishler 09:30 מה שויקיפדיה מנסה לעשות כשאתם מחפשים איזשהו נושא זה לתת לכם את המידע הכי טוב והכי נכון. זה לא אומר שהיא תמיד תצליח, אבל זה מה שהיא מנסה. היא לא מנסה למכור לכם משהו, היא לא מנסה להשאיר אתכם באתר כמה שיותר זמן כדי שתראו פרסומות, היא פשוט מנסה לתת את המידע. וזה מאוד מאוד לא מובן מאליו. אין עוד הרבה דברים כאלה בעולם שלנו שקיימים רק כדי לתת שירות לאנושות כי זה חשוב שיהיה כזה דבר. Doron Fishler 09:59 וזה לא היה חייב לקרות ככה. ויקיפדיה התחילה בתחילת שנות ה-2000 כמו רוב הסטארטאפים בתור פרויקט מעניין וניסיוני שלא מרוויח כסף, אבל הפרויקט הצליח וגדל והגיע באיזשהו שלב לנקודה שבה צריך להחליט - אוקיי, איך אנחנו עושים מזה כסף? אבל כאן המייסדים של ויקיפדיה ובדרך כלל את הקרדיט נותנים לג'ימי ויילס שנחשב לאבא של ויקיפדיה, הם קיבלו את ההחלטה - איך ויקיפדיה הולכת להרוויח כסף? היא לא. היא לא הולכת להיות חברה שמרוויחה כסף. Doron Fishler 10:41 הם היו יכולים להרוויח הרבה, זה אחד האתרים הכי פופולריים באינטרנט, יש לו מיליוני, עשרות או מאות מיליוני צפיות כל שעה אני לא יודע. אם שמים בצד איזה פרסומת אפשר היה להרוויח מזה המון המון כסף, אבל הם החליטו שלא, זה לא מה שאנחנו מנסים לעשות. בקלות אפשר היה לדמיין עולם שבו המודל העסקי של ויקיפדיה היה כמו זה של גוגל נגיד. כלומר נגיד אתם מחפשים משהו בויקיפדיה, נגיד סוס, אתם תקבלו את התוצאה: Doron Fishler 11:09 סוס הבית הוא בעל חיים מבוית ממשפחת הסוסיים. הסוס הוא יונק ושייך לסדרת מפריסי פרסה, ונהנה יותר מכל ממוצרי הטיפוח של מגה-סוס - תזונה והברשה לסוסים. לסוס שלך מגיע יותר, תן לו מגה-סוס. Doron Fishler 11:27 זה היה עובד, מרוויחים מזה. או נגיד מודל אחר שאפשר היה לחשוב עליו זה של יוטיוב. כלומר אנחנו לא משנים את התוכן עצמו, התוכן שם, פשוט לפני שאתם קוראים איזשהו ערך בויקיפדיה אתם מקבלים איזושהי פרסומת למשהו. ולמה שאנשים יכתבו בויקיפדיה או יערכו בויקיפדיה בחינם? כאילו מה, הם מתנדבים? לא. אז משלמים ליוצרי התכנים לפי צפיות, לפי ההכנסות שהערך שהם כתבו מייצר. ואז המון אנשים היו רוצים לכתוב ערכים על הנושאים הפופולריים כדי להביא הרבה צפיות לערכים שלהם. ובעמוד הראשי אלגוריתם שמביא תמונות מתוך ערכים עם ת'אמנייל של ויקי-טיוברים שעושים מין הפרצוף המופתע הזה - הא? - וכשאתם נכנסים אתם מקבלים משהו כמו: Doron Fishler 12:10 מה המצב אחים ואחיות שלי? כאן ויקי-דורון 2600 חוזר אליכם עם עוד ערך מטורף בויקיפדיה והיום יש לי בשבילכם אחים שלי משהו מאוד מיוחד. היום אנחנו מדברים על הרי הרוקי הקנדיים. אחים שלי הרי הרוקי הקנדיים מהווים את החלק הקנדי של הרי הרוקי של צפון אמריקה. הם החלק המזרחי של הקורדילרה של אמריקה הצפונית הכוללת מספר רכסי הרים בין הערבות הקנדיות ו... רגע! לפני שאנחנו ממשיכים אתם כבר יודעים מה לעשות - ללחוץ על סאבסקרייב ואל תשכחו ללחוץ על הפעמון בשביל עוד ערכים מטורפים כמו זה. איפה היינו? מספר רכסי הרים בין הערבות הקנדיות והחוף הקנדי של האוקיינוס השקט. מבחינה גאולוגית ההרים מעבר לבקע הרי הרוקי בשטח קולומביה הבריטית אינם נחשבים לחלק מהרי הרוקי הקנדיים. כן, אוקיי. Doron Fishler 13:08 כן, כל זה לא קרה. שום דבר שאתם עושים בויקיפדיה לא מכניס לה כסף, אם תקראו מעט או תקראו הרבה, להם זה לא אכפת. את האנציקלופדיה הזאת מנהלת קרן ויקימדיה שהיא מוסד ללא כוונת רווח, היא מתפרנסת מתרומות, תרומות של אנשים שחשוב להם שתהיה הנגשה למידע להרבה אנשים בעולם. Doron Fishler 13:28 הרוב המכריע של האנשים שעובדים על ויקיפדיה, שכותבים ערכים או עורכים אותם, הם מתנדבים. הם אנשים שעושים את זה בהתנדבות, הם לא מקבלים על זה כסף ולא משנה כמה אנשים יקראו את הערך שלהם. אז למה הם עושים את זה? כי זה כיף? כי אלפי... זה מסוג האנשים שמתרגשים מזה שהם הועילו, שעכשיו יש ערך של משהו שהוא קצת יותר מדויק ממה שהוא היה קודם בזכותי. מאגר הידע הכללי של העולם הוא עכשיו קצת יותר טוב בגללי. Doron Fishler 14:02 עכשיו האופן שבו ויקיפדיה עובדת. ויקיפדיה היא אנציקלופדיה אבל היא גם ויקי, Wiki. ויקי באנגלית זה אוסף של מסמכים משותפים, כמו בגוגל דוקס שאתם פותחים מסמך משותף לכם ולחברים וכמה אנשים יכולים לעשות בו שינויים בו-זמנית. זה ויקיפדיה. זה אוסף ענק של מסמכים שאותם כל אחד יכול לשנות. כל אחת יכולה לכתוב בערכים בויקיפדיה מה שבא לה. Doron Fishler 14:30 וזה יהיה נחמד אם לפני שאתם משנים משהו אז תפתחו לעצמכם איזהשהו חשבון משתמש כדי שידעו בדיוק מי זה היה ששינה, אבל אתם לא חייבים. אפשר לעשות שינויים גם בעילום שם. אם אתם לא אוהבים את מה שכתוב בערך כלשהו בויקיפדיה אתם יכולים לשנות אותו. Doron Fishler 14:48 עכשיו זה נשמע כמובן כמו רעיון בלתי שפוי לחלוטין. אם הייתם באים אלי ואומרים לי הנה רעיון איך נכתוב אנציקלופדיה גדולה ומדויקת - ניתן לכל אחד בעולם לכתוב מה שהוא רוצה, הייתי אומר שאתם דפוקים בשכל, זה נשמע כמו הרעיון הכי אידיוטי בעולם. למה שמשהו שכתוב שם אי פעם יהיה נכון? אבל איכשהו באופן באמת בלתי צפוי, זה עובד. Doron Fishler 15:16 כלומר אני חושב שזה עובד, כי המידע בויקיפדיה נחשב לדי אמין בדרך כלל. למרות שמצד שני מאיפה לי לדעת? כאילו איך אני יכול לבדוק את העסק? בדרך כלל אם אני רוצה לבדוק אם משהו נכון אני משווה אותו למה שכתוב בויקיפדיה. אז איך אני אמור לדעת אם מה שכתוב בויקיפדיה זה נכון? מי אני שאגיד מה נכון ומה לא נכון? אני לא מומחה לכלום. נראה לי כיף לחפש דברים באינטרנט. אז אגיד לכם מה אני אעשה. אני הולך לבדוק את הערך בנושא היחיד שבו אני מרגיש די מוסמך להגיד בדיוק מה נכון ומה לא. אני הולך לבדוק את הערך דורון פישלר. Doron Fishler 16:04 יש ערך עלי בויקיפדיה, זה לא באמת כזה כבוד גדול כאילו גם על תולעי מעיים יש ערך בויקיפדיה. אני צריך להגיד אני לא כתבתי את הערך הזה, אני גם לא ערכתי אותו אף פעם, לא עשיתי בו שום שינוי כי זה אסור. יש חוק של ויקיפדיה שאסור לאנשים להיות מעורבים בעריכת הערך של עצמם. עכשיו זה כמובן חוק שאי אפשר באמת לאכוף אותו כי כל אחד יכול לערוך באופן אנונימי, אבל מבחינה אתית הם מבקשים לא לשנות את הערך של עצמכם ולכן אני לא עושה את זה. אז בואו נראה מה ויקיפדיה אומרת עלי ועד כמה זה נכון. Doron Fishler 16:44 דורון פישלר, ככה על פי ויקיפדיה, הוא מגיש הסכתים, מרצה ומבקר קולנוע ישראלי. אוקיי, עד עכשיו הכל נכון, אני כמעט... אני לא מבקר קולנוע כבר הרבה שנים, אז אולי המילה לשעבר היתה צריכה להיות שם באיזושהי נקודה, אני לא יודע בדיוק מה המדיניות לגבי דברים כאלה, אבל בגדול הכל נכון. מה ההמשך? נכון לשנת 2023 מגיש פישלר את ההסכת התשובה! היי זה בדיוק מה שאתם שומעים עכשיו איזה קטע. ברשת הפודקאסטים עושים היסטוריה, ובעבר הגיש גם את ההסכת המובן מאליו בכאן תאגיד השידור הישראלי. אוקיי, שוב בינתיים הכל מדויק פה. פישלר גדל במושב יד כהן למשפחה בת ארבעה ילדים. את שירותו הצבאי עשה בחיל הים כלוחם בספינת הטילים אח"י מולדת. Doron Fishler 17:31 הא? מאיפה יודעים את זה? כאילו המידע הזה מופיע פה בלי מקור, בלי שום הפניה, אז לא ברור לי כל כך מאיפה מי כתב את זה ומאיפה הוא יודע את זה עלי. כלומר זה נכון, אני לא אומר שזה לא נכון, אבל אני לא בטוח שזה מידע שהיה צריך להיות בויקיפדיה כי אין להם מקור לזה. כלומר עכשיו יש, כי אני עכשיו אמרתי כאן שזה נכון אז אפשר יהיה להפנות לפרק הזה בתור מקור. הה. בכל מקרה יש עוד, יש עוד. הערך הזה עוד ממשיך, יש פה עוד מידע עלי ועל דברים שעשיתי והוא נכון. הוא לא תמיד מנוסח בדיוק באופן שאני הייתי מנסח אותו ולפעמים לא בדיוק שם דגש על הדברים החשובים מבחינתי, אבל עברתי על הערך הזה ולא מצאתי שום דבר שהוא לא נכון. Doron Fishler 18:15 אבל זה לא החלק המעניין. לכל ערך בויקיפדיה יש כמה לשוניות. יש את הלשונית של הערך עצמו, לידה יש את הלשונית 'שיחה' שבה משתמשים יכולים פשוט לשוחח, להעיר, לשאול שאלות על הערך. במקרה של הערך דורון פישלר אין פה שום דבר מאוד מרתק, יש פה הערה של מישהו שבערך יש יותר מדי מרכאות. וישנה לשונית 'גרסאות קודמות'. כאן אתם יכולים לראות את ההיסטוריה של כל ערך בויקיפדיה. כל גרסה קודמת שהיתה לו. כל פעם ששונה בו משהו, נוסף משהו, נמחק משהו, הכל מתועד. וכאן דברים נהיים מעניינים. Doron Fishler 19:01 הערך דורון פישלר מתברר נוצר בשנת 2015 ומאז הוא נערך 257 פעמים. שוב נכון לרגע זה כמובן אצלכם המספר הזה הוא שונה. נכון לעכשיו יש 257 גרסאות קודמות של הערך הזה ואפשר לראות בדיוק מה השתנה בכל אחד מהם. רוב העריכות האלה הן קטנות - הוספה של איזה פריט מידע או תיקון של איזה לינק או הוספה של מרכאות או הורדה של מרכאות כי היו יותר מדי מרכאות. אבל ביניהן יש גם עריכות אחרות שהן מעניינות. למשל ב-16 לאפריל 2023 מישהו או מישהי משתמש או משתמשת אנונימיים הוסיף לפרטים הביוגרפיים עלי, הוא כתב 'מבקר קולנוע, מרצה וכו' ואבא לאור פישלר'. Doron Fishler 19:53 עכשיו אני אמרתי כבר אני לא מתיימר להיות מומחה בהרבה דברים, אני תמיד אומר אני לא יודע שום דבר, אני מנסה, יכול להיות שאני טועה, אבל בקשר לנושא הספציפי הזה אני מרגיש מוסמך מספיק כדי לומר באופן חד משמעי - לא נכון. אני חושב שהייתי שם לב אם היה לי בן בשם אור. ובערך באותה תקופה היו עוד כמה שינויים כאלה ששינו בעיקר את המצב המשפחתי שלי. כל פעם משתמש אחר אבל אני חושב שזה אותו בן אדם שעשה את זה כל הזמן. בפעם אחרת נוסף משפט שגם אני אבא של אור פישלר וגם דוד של גור פישלר. ושוב - לא! אין לי דוד בשם גור וגם לא גור בשם דוד. פעם אחרת כל הביוגרפיה נמחקה והוחלפה ב'פישלר גדל בקיבוץ אילון לאחות מלכה פישלר ולאבא החייל איתן פישלר'. שוב - לא נכון. Doron Fishler 20:45 עכשיו למה שמישהו יעשה את זה? זה מה שאני לא מבין. למה שמישהו ימציא מידע לא נכון עלי וישנה את הערך שלי? אני לא יודע. אני לא יודע מי עשה את זה ואני לא יודע למה, אבל אני חושד שתשובה סבירה לזה היא כי שיעמם לו. כי אפשר. כי זה הצחיק אותו או משהו. זה בהחלט דבר שאפשר לעשות. או אולי יש לו איזה אור פישלר בכיתה שהוא רוצה לעבוד עליו או משהו כזה. היו עוד מקרים דומים לזה, היה פעם שמישהו שינה את המשפט הראשון בערך ל'דורון פישלר שילך לעזאזל הכופר המלוכלך הזה'. אני לא יודע מה עשיתי לו. היתה פעם מלחמת עריכה קטנה בנושא תאריך יום ההולדת שלי. Doron Fishler 21:32 משום שבערך היה כתוב שיום ההולדת שלי הוא השמיני בחודש, סליחה האקדמיה מוסרת שצריך להגיד שמונה בחודש ולכן אני אתעלם ממנה, אז היה כתוב השמיני בחודש, אבל אז מישהי מישהו תיקנו את תאריך הלידה שלי לשביעי בחודש ואז תיקנו את זה חזרה לשמיני ואז מישהו אחר תיקן את זה חזרה לשביעי ובשלב הזה איזהשהו עורך חכם העיר שלמעשה אין מקור לאף אחד משני התאריכים האלה ופשוט מחק את זה לגמרי שזה בסדר מצדי כי אם אתם רוצים לדעת תאריך יום ההולדת האמיתי שלי הוא לא מידע חשוב לציבור לדעתי, אני לא רואה סיבה שיופיע בויקיפדיה ואני בטח לא סיפקתי אותו. אבל הדבר הכי מוזר שקרה בערך דורון פישלר הוא התקופה שבה הוא ננעל לעריכה. Doron Fishler 22:24 שזה דבר שקורה לפעמים לערכים שהם מאוד מעוררי מחלוקת. כדי למנוע מלחמות כאלה כך שהערך ישונה שלוש פעמים כל שנייה. נגיד הערך על מדינת ישראל בויקיפדיה האנגלית הוא מוגן, זה אחד הערכים שלא כל משתמש יכול לערוך, רק משתמשים עם ותק מסוים יכולים לערוך אותו כי אחרת הוא היה מוצף כל הזמן בהערות אנטישמיות או קריאות חרבו דרבו או גם וגם. עכשיו במקרה שלי הסיבה לנעילה היתה שמישהו עבר על הערך ומחק ממנו שיטתית את כל האזכורים של המילה קולנוע. כלומר אני כבר לא הייתי מבקר קולנוע אלא פשוט כותב. גם את השינוי הזה תיקנו, אבל כאן העורך האלמוני הזה התעקש ושוב ושוב ושוב שינה את זה כדי שלא תופיע בערך חלילה המילה קולנוע. Doron Fishler 23:29 עכשיו אני כן הייתי מבקר קולנוע, אני יודע את זה, אני מרגיש מוסמך מספיק להגיד את זה בוודאות. כל הדברים האלה שראיתי הם היו סרטי קולנוע. וכאן ההשחתה המוזרה הזאת היתה כל כך עקבית שעורכים החליטו פשוט לנעול את הערך לכמה זמן כדי שהיא לא תחזור. וגם כאן השאלה הקשה לדעתי היא למה? למה שמישהו לא סתם יכתוב בדיחה של שתי שניות אלא ישקיע הרבה זמן ומאמץ במטרה שלא תוזכר המילה קולנוע בערך עלי? אני לא יודע. התשובה היחידה שלי היא יש באינטרנט אנשים מוזרים. אז הרבה שטויות נכתבו בערך הזה לאורך השנים, אבל כולם... כולם תוקנו. Doron Fishler 24:13 אבל למשך זמן מסוים הם היו שם. כלומר מי שהיה נכנס לערך שלי למשך פרק זמן מסוים היה רואה שם את האזכור לבן שלי אור פישלר. פרק הזמן הזה היה שבע דקות. כי זה הזמן שלקח לפני שההערה הלא נכונה הזאת נמחקה. ואותו דבר היה לגבי כולם, הם נעלמו נורא מהר. הזמן הכי ארוך שאחת מהשטויות האלה החזיקה זה שעתיים. זה מה שבדרך כלל קורה. אתם יכולים להיכנס לכל ערך ולכתוב שם כל שטות שבא לכם, והשחתות ויקיפדיה זה דבר שקורה כל הזמן, אבל זה פשוט ייעלם תוך בין כמה דקות לכמה שניות. Doron Fishler 24:50 איך זה קורה? יש מנגנון שדואג לכך שזה קורה. כי כן זה נכון שכל אחד יכול לשנות ערכים בויקיפדיה, אבל זה לא אומר שויקיפדיה עובדת רק באמצעות אנשים שבא להם לשנות ערך כלשהו. הקהילה של ויקיפדיה היא דבר גדול ומורכב עם מערך בירוקרטי מסובך עם הרבה בעלי תפקידים וכללים ואנשים בעלי ותק של מספר גדול של עריכות שלהם יכולות להיות הרשאות שלאחרים אין, ולפעמים היכולת לנעול ערכים ומי כן יכול ומי לא. זה מבנה מורכב. וזה נכון שהרבה מהחלטות ויקיפדיה מתקבלות באופן דמוקרטי, אבל גם בדמוקרטיה לא כל אזרח הוא ראש הממשלה. כן יש אנשים שיש להם סמכות יותר מכם. וחלק מהמנגנון הזה זה ניטור של ערכים. כלומר יש עורכים שמקבלים התראה בכל פעם שערך כלשהו עובר שינוי והם ילכו ויסתכלו אם השינוי הזה הוא משהו סביר והגיוני או דבר מופרך או אקראי לחלוטין או פשוט שהגיע בלי שום מקור. ואם זה מה שקורה אז הם ימחקו את זה. לכן אפשר לכתוב שטויות בויקיפדיה אבל סביר להניח שתוך רגע הן יימחקו. Doron Fishler 26:07 עכשיו רק הערה קטנה. יש אחוז מסוים של המאזינים שראו את מה שאמרתי עכשיו כהזמנה. שממש עכשיו נמצאים בויקיפדיה בדרך לערך שלי או לכל ערך אחר כדי לכתוב בו דברים מצחיקים. אז יש לי בקשה מהמאזינים האלה - אל. אוקיי? הקטע הזה של השחתת ערכים, זה היה מצחיק בפעם הראשונה שזה קרה, זה היה לפני 20 ומשהו שנה. זה... זה כבר לא... זה לא מצחיק, זה לא מקורי, עשו את זה המון פעמים לפניכם. זה לא יישאר שם. ורק להסיר ספק אני לא הולך להקריא שינויים אחרים לערך שלי אף פעם, באף פרק אחר. אם תעשו את זה אתם לא עושים שום דבר חוץ מלהציק לעורכי. אז אל. אוקיי? יופי. Doron Fishler 26:56 עכשיו כל הדברים האלה, אלה דברים שקרו בערך דורון פישלר שעם כל הכבוד לי הוא לא כזה חשוב. זה לא באמת משנה לאף אחד באיזה תאריך נולדתי וזה שהיו מריבות והשחתות זה מאוד מאוד לא מיוחד, דברים כאלה קורים כל הזמן. יש מספר אינסופי של סיפורים על מלחמות עריכה ומריבות וויכוחים ודרמה ויציאות דרמטיות בטריקת דלת שנעשו על מה יהיה כתוב בערך כלשהו. בהמון המון ערכים יש סיפורים כאלה. ואם המיני דרמה הזאת קרתה בערך שלי שהוא תכלס שולי לגמרי, אתם יכולים לתאר לעצמכם מה קורה בערכים שהם באמת חשובים. Doron Fishler 27:35 בערכים על פוליטיקה, על מלחמות, על מדינות. כשמה שכתוב שם זה חשוב לאיך אנשים... למה אנשים יחשבו על אותו הדבר כי תרצו או לא תרצו אנשים לוקחים מידע מויקיפדיה. אז מה יהיה כתוב בויקיפדיה זה משנה. ובמקרה הזה הצדדים שמתכווים שרבים הם לא סתם איזה ילד משועמם או טרול ביזארי, אלא לפעמים מערכים מאורגנים וממומנים מטעם קבוצה כזו או קבוצה אחרת שמנסים באופן מאורגן להכניס את האג'נדה שלהם, מה שהיא לא תהיה, לויקיפדיה. זה קרב על מה ייחשב לנכון כי לגבי הרבה אנשים מה שכתוב בויקיפדיה זה נכון. Doron Fishler 28:23 אבל מה נכון? לעורכים בכירים בויקיפדיה יש את הסמכות להחליט מה נכון ומה לא? אז זהו שויקיפדיה לא אמורה להיות סמכות לשום דבר. כל פרט וכל נתון כל דבר בויקיפדיה אמור להגיע עם מקור, עם הפניה למשהו, למסמך, ספר, מקור רשמי כלשהו שאומר שזה מה שקרה. בתחתית של כל ערך יש רשימת הפניות למקורות של המידע שממנו הוא הגיע. העורכים לא אמורים להחליט מה נכון אלא למה יש הפניה אמינה. מהו מקור אמין על מה אפשר לסמוך. זאת עדיין שאלה שאפשר לדון עליה איזה 200 שנה, כן? זאת שאלה קשה. מה שבטוח זה רק בגלל שמשהו כתוב בויקיפדיה זה לא מספיק כי היא לא אמורה להיות מקור בפני עצמה למידע היא מאגדת מידע ממקורות אחרים. Doron Fishler 29:16 דרך אגב הסיפור על המריבה על יום ההולדת שלי, מה שמצחיק זה כמה הסיפור הזה דומה לסיפור אחר על בן אדם אחר יותר חשוב ממני, שגם אצלו היתה מלחמת עריכה בויקיפדיה על תאריך הלידה שלו ויותר מזה על אותה שאלה בדיוק של האם הוא נולד בשביעי או בשמיני בחודש. פשוט מה שקרה זה שבתעודות הרשמיות שלו היה כתוב שהוא נולד בשמיני באוגוסט, אבל הוא אמר שאמא שלו שאמורה לדעת סיפרה שהוא בעצם נולד ב-11 וחצי בלילה בשביעי באוגוסט רק שהרופא כתב תעודת לידה רק בשמיני באוגוסט ולכן הוא בכל התעודות שלו זה מה שכתוב. אבל למעשה הוא נולד בשביעי באוגוסט אז הוא שינה את תאריך הלידה שלו בויקיפדיה לשביעי באוגוסט ואז שינו את זה בחזרה. Doron Fishler 30:08 משום שהעורכים אמרו עם כל הכבוד 'אמא שלי אמרה ככה' זה לא מקור מוסמך. אם בתעודות הרשמיות שלך כתוב השמיני באוגוסט אז זה מה שיהיה כתוב בתור תאריך הלידה שלך בויקיפדיה. והיו ויכוחים על זה לפה ולשם. עכשיו מה שמעניין זה שהאיש הזה הוא ג'ימי ויילס המייסד של ויקיפדיה. אז מה שאמרו לו בגדול זה זה שאתה המצאת את כל האתר הזה זה לא נותן לך זכויות מיוחדות, תביא סימוכין. הוא כנראה הביא בגלל שהיום זה מופיע בתור השביעי באוגוסט. Doron Fishler 30:46 אז כל זה, האם זה אומר שויקיפדיה היא מושלמת? היא המקור האידיאלי לידע? אני רוצה לומר פה משהו באופן מאוד ברור כדי שלא תהיה שום אי הבנה. לא. ויקיפדיה מלאה בשטויות. ממש לא קשה למצוא בה טעויות או דברים לא מדויקים ויש המון סיפורים על דברים תמוהים שקרו שם. Doron Fishler 31:18 למשל ב-2022 תלמיד בבית ספר בן 15 באנגליה ששיעמם לו בכיתה הסתובב בויקיפדיה כי זה מה שעושים כשמשעמם, והוא שם לב למשהו חשוד. הוא שם לב שהתמונה בערך של אלן מקמאסטרס האיש שהמציא את הטוסטר החשמלי, לא נראית אמינה. הערך נראה בסדר גמור אבל התמונה שלו לא נראתה בסדר פשוט כי אלן מקמאסטרס נולד ב-1865 והוא המציא את הטוסטר ב-1893 אבל התמונה לא נראתה כמו תמונה מהמאה ה-19. היא אמנם בשחור לבן אבל היא לא נראית כמו תמונה ישנה אמיתית, היא נראית כמו תמונה מודרנית שמישהו העביר אותה איזה פילטר ולא פילטר מוצלח במיוחד. Doron Fishler 32:01 היא קרועה בתחתית שלה כלומר יש הנייר כאילו קרוע אבל הקרע הזה נראה כמו אפקט ששמו אפילו לא בפוטושופ אלא בפאוור פוינט או משהו היא פשוט לא נראית כמו תמונה עתיקה אמיתית. אז הנער הזה פרסם בפורום ברדיט שמדבר על ענייני אמינות בויקיפדיה הודעה שאומרת בגדול התמונה בערך של אלן מקמאסטרס ממציא הטוסטר מזויפת. ובעקבות הפוסט הזה היו אנשים שבאמת התחילו קצת לחקור את העסק הזה ותוך כמה ימים הערך של אלן מקמאסטרס נעלם. כולו. Doron Fishler 32:41 כי מתברר שכן התמונה היתה מזויפת אבל זאת לא היתה הבעיה. הבעיה בקשר לאלן מקמאסטרס ממציא הטוסטר היתה שאין באמת בן אדם כזה. לא היה אף פעם בן אדם כזה הערך הזה היה מזויף לחלוטין מהתחלה ועד הסוף. אבל זה היה ערך ותיק! זה היה ערך שהיה שם תשע שנים שכלל הרבה פרטים וכלל הפניות לציטוטים ומקורות ודברים. איך זה יכול להיות? Doron Fishler 33:08 מתברר שאת הערך של אלן מקמאסטרס ממציא הטוסטר יצר בן אדם בשם אלכס. אני לא יודע את שם המשפחה שלו כי זה לא פורסם סתם. בשנת 2012, 10 שנים קודם, כמו הרבה מאוד אנשים לפניו ואחריו, אלכס עשה קצת צחוקים בויקיפדיה. בערך של הטוסטר הוא כתב שהאיש שהמציא את הטוסטר היה אלן מקמאסטרס שזה פשוט היה שם של חבר שלו. זה הכל זה היה פרט קטן בערך של הטוסטר אבל משום מה הפרט הקטן הזה שהופיע בלי שום הפניות לא נמחק תוך חמש דקות אלא נשאר. Doron Fishler 33:43 והוא נשאר שם מספיק זמן כדי שכשה'דיילי מירור' עיתון בריטי אחד עשה כתבה על ממציאים בריטיים גדולים ששינו את העולם, הוא הזכיר בין השאר את אלן מקמאסטרס האיש שהמציא את הטוסטר. איך זה? פשוט כי אנשים שכותבים בעיתונים לעתים קרובות לא באמת משקיעים ולא באמת מאוד אכפת להם אם מה שהם כותבים הוא נכון או לא. אז כמו הרבה מאוד עיתונאים והרבה מאוד תלמידים ועצלנים אחרים, גם מי שכתב את הכתבה הזאת לא באמת נבר במסמכים ולא באמת עשה תחקיר פשוט פתח ויקיפדיה והעתיק את מה שכתוב שם מתוך הנחה שאם זה בויקיפדיה זה בטוח נכון. Doron Fishler 34:28 עכשיו כשאלכס נתקל במאמר הזה זה כמובן שיעשע אותו אז הוא החליט להרחיב את העניין. הוא יצר ערך נפרד לאלן מקמאסטרס. הוא כתב שם את קורות החיים המפוברקים שלו והוא הוסיף את ההפניה לכתבה בדיילי מירור. אז עכשיו זה לא סתם אמירה בלי בסיס עכשיו יש מקור כי הנה כתוב בעיתון. ולאורך תשע שנים הערך הזה נשאר שם כשכל פעם אלכס מתחזק אותו. בכל פעם שמישהו באיזהשהו עיתון באיזהשהו אתר ציטט אותו הוא הוסיף את הציטוט הזה בתור הפניה כך שהערך הזה נהיה יותר ויותר אמין. Doron Fishler 35:05 היו בו המון הפניות לכל מיני עיתונים מכובדים ובאיזשהו שלב לא רק בעיתונים. אלן מקמאסטרס הוזכר בספרים ברבים יותר מאחד הרבה ספרים הזכירו את ממציא הטוסטר. הוא הוזכר באתר רשמי של ממשלת סקוטלנד שנותן כבוד לממציאים סקוטים ידועים. הוא היה שף בתוכנית ריאליטי בישול בריטית שיצרה מנה לכבודו של אלן מקמאסטרס. כשהבנק אוף אינגלנד ביקש הצעות מהציבור בנוגע לתמונה של איזה אישיות צריכה להיות על השטר החדש של 50 פאונד, אלן מקמאסטרס היה אחת מהצעות שהם קיבלו. Doron Fishler 35:41 הטעות של אלכס כנראה היתה שבשלב כלשהו הוא הוסיף לערך גם תמונה. תמונה של עצמו בתור תמונה של אלן מקמאסטרס והתמונה הזאת היא מה שעורר חשד וכל העסק הזה התגלה ונמחק. עכשיו זו היתה בסך הכל בדיחה. אפשר להגיד ששום נזק של ממש לא נגרם לאף אחד כן אבל במשך 10 שנים הופיע שם הערך הלא נכון הזה. ומה שיותר חשוב הערך בויקיפדיה תוקן כי ויקיפדיה משתנה כל הזמן כשיש טעויות מתקנים אותן. Doron Fishler 36:11 אבל שאר המקומות לא תוקנו. המאמר על ממציאים בדיילי מירור עדיין באינטרנט והוא עדיין כולל את מקמאסטרס ממציא הטוסטר ויש הרבה מאמרים אחרים וספרים שעדיין מזכירים אותו. גם היום אם תחפשו בגוגל מי המציא את הטוסטר חלק מהתוצאות שתקבלו יהיו אתרים שטוענים שממציא הטוסטר הוא אלן מקמאסטרס. ויש עוד המון סיפורים כאלה על בדיחות שיצאו משליטה או טעויות שנעשו בטעות או בכוונה שפשוט הפכו למין עובדות בשטח כי פשוט יש הרבה יותר מדי עיתונאים עצלנים שפשוט חוזרים על מה שהם קראו בויקיפדיה. Doron Fishler 36:53 ויכולתי לספר לכם עוד כאלה אבל העניין הוא שאלה שאני יכול לספר עליהם זה רק אלה שנתפסו אלה שאנחנו יודעים עכשיו שהם מזויפים. מן הסתם יש גם כאלה שלא. יש ערכים שנראים אמינים ויש להם הפניות מעגליות שמופיעים בויקיפדיה עד היום והם לא נכונים אבל אני לא יודע מה הם משום שעדיין לא תפסו אותם. Doron Fishler 37:21 אז יש סיכוי טוב שכל פרט שתקראו בויקיפדיה הוא נכון. כן זה נכון. אבל אם אתם רוצים להפיץ את המידע הזה ולפרסם אותו באיזושהי צורה, תבדקו יותר לעומק. כלומר צריך להסתכל לא על הטקסט אלא על ההפניות, על המקורות וגם לראות איזה מין מקורות אלה כי המקורות שלכם הם אתר חדשות מהסוג שהמקור היחיד שלהם זה ויקיפדיה, אז לא, זה לא אמין מספיק. זה שמשהו כתוב בויקיפדיה זה אומר שהוא נכון. Doron Fishler 37:50 מצד שני ההבדל בין ויקיפדיה לכל מקום אחר זה שאם אני כותב שטויות בויקיפדיה יש סיכוי מצוין שתוך חמש דקות מישהו ימחק אותן ויתקן אותן. אני יכול לשנות את הערך של מלחמת 100 השנים כך שהוא יגיד שהיא נמשכה שש דקות וחצי ונערכה בין ספרד ופתח תקווה אבל זה לא משנה כי תוך שניות זה ייעלם. מצד שני אם אני כותב שטויות בכל מקום אחר הן יישארו שם. אף אחד לא בודק ומתקן את מה שאני כותב בפייסבוק או באתר הפרטי שלי או בעיתון. Doron Fishler 38:25 אז כל עוד מדובר על ערכים גדולים וחשובים על דברים ידועים כמו מלחמת עולם השנייה או אוסטרליה, אני די סומך על ויקיפדיה. פשוט כי ברור שהרבה מאוד אנשים עברו על הערכים אלה ומשגיחים עליהם. עכשיו זה אומר שכל מילה שכתובה שם היא בהכרח אמת צרופה? לא. מה שזה אומר זה שהרבה אנשים כולל אנשים שמבינים בנושא ושאכפת להם ואנשים מאוד מאוד קפדנים על פרטים דנו בזה והתווכחו על זה ותיקנו אחד את השני ושיפרו ושייפו במשך שנים וזה הגרסה הנוכחית של הערך זאת הגרסה הכי טובה שהם הסכימו עליה. נכון לעכשיו. שזה לא אומר שזאת האמת ואין בילתה, אבל זה הכי קרוב שיש. Doron Fishler 39:14 אבל כשמדובר על ערכים על דברים פחות ידועים ויותר איזוטריים שזה מסוג הדברים שאני מתעניין בהם בדרך כלל, פחות אנשים מתעניינים בזה, פחות אנשים מבינים בזה ופחות אנשים עברו עליהם. וככל שהערך הוא יותר שולי ככה יש יותר סיכוי שאתם פשוט מסתכלים על מה שהוא בעיקר עבודה של בן אדם אחד. מישהי פעם ישבה וכתבה את זה כן האם היא ידעה על מה היא מדברת אני לא יודע. זה פשוט משהו שמישהו פעם כתב באינטרנט ועל זה אי אפשר לסמוך. Doron Fishler 39:47 זאת הסיבה שאומרים לכם לא להשתמש בויקיפדיה בתור מקור וזאת הסיבה שבעבודות אקדמיות ויקיפדיה לא באה בחשבון בשום צורה בתור מקור למידע. היא לא מקור למידע היא לא אמורה להיות היא אינדקס של מקורות אחרים. אז אם אתם עושים תחקיר על משהו, כל דבר, וויקיפדיה היא המקום הראשון שאתם נכנסים אליו, אחלה, מעולה. אבל אם היא גם המקום האחרון שנכנסתם אליו בתחקיר שלכם אז אתם לא באמת עשיתם תחקיר. אתם לא. אתם פשוט ציטטתם משהו שמישהו פעם כתב באינטרנט. Doron Fishler 40:25 חוץ מזה בעמוד האמינות של ויקיפדיה בויקיפדיה האנגלית, ויקיפדיה אומרת שאסור לסמוך על ויקיפדיה. מצד שני אסור לסמוך על ויקיפדיה אז אל תאמינו למה שויקיפדיה אומרת אז זה אומר שכן אפשר לסמוך על ויקיפדיה. או שלא. עזבו מה היתה השאלה? האם ויקיפדיה אמינה? לא. היא רק יותר אמינה מכל אתר אחר. זאת התשובה. Doron Fishler 41:07 עכשיו אני דיברתי עכשיו על ויקיפדיה באנגלית בעיקר. יש לי הערות בנוגע לויקיפדיה בעברית ובנוגע לחיות ים מוזרות. תכף. כשאני אומר כשאני חיפשתי משהו בויקיפדיה אני מתכוון לויקיפדיה אנגלית. כמעט תמיד. אלא אם כן מדובר על ערכים שיש רק בעברית כמו ארטיק או דורון פישלר, אני מחפש אותם באנגלית. כשאני אומר שאני סומך על ויקיפדיה אני מתכוון לויקיפדיה אנגלית. זאת הויקיפדיה היחידה שאני סומך עליה. אני לא סומך על ויקיפדיה העברית וגם לא על הפינית ולא על הסינית. Doron Fishler 41:55 זה לא אני לא רוצה להעליב בזה כן? אני ברור לי שגם בויקיפדיה העברית יש המון עורכים מסורים שמשקיעים בהמון יש עניינים של השקפת עולם ומי באמת עורך ולמה אני לא נכנס לזה. בסופו של דבר המטרה היא ליצור אנציקלופדיה טובה. אבל אני סומך עליה פחות. למה? קודם כל פשוט בגלל הגודל. בויקיפדיה העברית יש נכון לרגע זה בערך 350,000 ערכים. זה הרבה. בשוודית יש שני מיליון. יש גם ויקיפדיה עם בערך 15,000 ערכים ביידיש ובערך אלף ערכים בסמואית וכן בדקתי פנינה הוא לא אחד מהם. באנגלית יש כמעט שבעה מיליון. זה הרבה יותר מכל שפה אחרת זאת פשוט אנציקלופדיה יותר גדולה. Doron Fishler 42:54 וזה לא רק עניין של מספר הערכים אלא בהתאם גם מספר העורכים. עכשיו להגיד כמה אנשים משתתפים באחת ויקיפדיה הזה זה קשה כי קשה להגדיר את זה כי יש כאלה שעורכים יותר ויש כאלה שפחות. אבל אם לוקחים מדד חצי אקראי, משתתפים פעילים, כלומר חשבונות רשומים שעשו לפחות עריכה אחת בחודש האחרון, בויקיפדיה העברית יש נכון לכרגע בערך 3,500 כאלה. באנגלית יש 124,000. זה לא אותו דבר. זה פשוט יותר אנשים. Doron Fishler 43:32 זה אומר שבאנגלית אפילו על ערכים שהם די שוליים אפשר לסמוך על זה שקיימים אנשים מבין ה-124,000 האלה שזה תחום ההתמחות שלהם שעברו על זה. בעברית לא. הנושאים החשובים אלה ערכים שעבדו עליהם הרבה אבל ברגע שעוזבים את הנושאים הכי מרכזיים ומוכרים וברגע שמחפשים איזה משהו שהוא לא סופר איזוטרי, פשוט לא יודע איזה סרט משנות ה-80 או חיה לא נורא מוכרת, כבר כאן אתם בקלות תיתקלו בערכים מביכים פשוט כי פשוט הם לא עברו הרבה בדיקה. לא עברו עליהם הרבה עיניים ופחות טובים. Doron Fishler 44:16 הרבה מהערכים האלה הם כאלה שנכתבו על ידי בן אדם אחד או בהרבה מקרים תורגמו. כי יש הרבה עורכים בעברית שפשוט לוקחים ערך בויקיפדיה אנגלית או בשפה אחרת ומתרגמים אותו לעברית כך שיהיה גם בעברית שזה טוב כמובן זאת עבודה מאוד מבורכת צריך שיהיה עוד מידע בעברית. אחלה. שיהיה ברור אני לא מדבר פה על טרולים ולא על אנשים שמחבלים באנציקלופדיה או משהו כזה. לא אני מדבר על אנשים עם הכוונות הכי טובות בעולם שרוצים להרחיב את הויקיפדיה העברית באמצעות תרגום. רק מה? תרגום זה קשה. לתרגם זה לא תמיד פשוט בעיקר אם אתם מתרגמים משהו שעוסק בנושא שאתם לא באמת מבינים בו. ומכיוון שזה ויקיפדיה שהרבה אנשים רואים בה סמכות אפילו תרגום שהוא לא לא נכון, שהוא רק קצת נכון גם זה יכול לגרום לטעויות נגררות. אז כאילו אם אתם רוצים מידע נכון תלמדו אנגלית, זה המצב. Doron Fishler 45:24 אני אתן דוגמה קטנה ולא חשובה. מנטיס שרימפ (Mantis Shrimp). מנטיס שרימפ הוא חיה מדהימה. אני יכול לדבר פה שעה על החיה הזאת והרבה אנשים עשו את זה ויותר מזה, יש פרקים שלמים של פודקאסטים אחרים על החיה הזאת, יש אנשים באינטרנט שאובססיביים לחלוטין לחיה הזאת ובצדק. אני בעצמי הזכרתי אותה באחת ההרצאות שלי כי זה פשוט דבר מדהים. מנטיס שרימפ זה דבר שנראה כמו מין סרטן צבעוני שחי במים רדודים. יש לו זרועות שנותנות מכות שיכולות לשבור זכוכית. Doron Fishler 46:07 המכה שמנטיס שרימפ נותן היא אחת הכי חזקות בטבע. יש לו גם את העיניים אולי הכי מדהימות בטבע. זאת החיה שרואה הכי הרבה או הכי מעט צבעים בטבע. זה מסובך זה מרתק, אוקיי? יופי של דבר כדאי לכם לברר עליו וכמובן יש לו ערך בויקיפדיה אנגלית, מנטיס שרימפ. ויש לו ערך גם בויקיפדיה העברית, חסילוני גמל שלמה. עכשיו הערך הזה כנראה בסדר הוא קצת לא עקבי הוא קצת מבולגן אבל אני לא מומחה לחיות ים אז אני לא יודע להגיד אם העובדות בו הן כולן מדויקות או לא. Doron Fishler 46:44 הבעיה שלי היא עם השם של הערך הזה. חסילוני גמל שלמה. משום שזה לא השם של החיה הזאת בעברית. מה השם שלה בעברית? זהו שאין לה שם בעברית. ככל הידוע לי לא אליעזר בן יהודה ולא ישראל אהרוני ולא ביאליק טרחו אי פעם לתת שם עברי למנטיס שרימפ. לא קיימת מילה רשמית בעברית לחיה הזאת. אז מה צריך להיות השם של ערך בויקיפדיה העברית של חיה שאין לה שם בעברית? אני לא יודע. זאת שאלה אני לא יודע אם יש איזה נוהל מסודר לזה. אני לא יודע מה התשובה. אני יודע מה לא צריכה להיות הכותרת של הדף הזה. Doron Fishler 47:28 חסילון גמל שלמה. כי חסילון גמל שלמה זה באופן מאוד ברור פשוט תרגום של מישהו שקרא את השם של החיה באנגלית ותרגם אותו מילה במילה. מנטיס (Mantis) זה גמל שלמה, שרימפ (Shrimp) זה חסילון. מנטיס שרימפ זה חסילון גמל שלמה. ותרגום של שמות של חיות לא עובד ככה! כי אם זה היה עובד ככה אז לדבר היפה הזה עם הכנפיים שמרפרף בין הפרחים שקוראים לו באנגלית Butterfly היינו קוראים לו בעברית 'זבוב חמאה'. Doron Fishler 48:06 וליצור החמוד הקטן עם הקוצים שקוראים לו Hedgehog בעברית היינו קוראים לו 'חזיר גדר'. לא ככה זה עובד. אתם לא פשוט מתרגמים מילה במילה את השם של חיה באנגלית בייחוד כשהשם הזה הוא סוג של טעות. כי Mantis shrimp is not a shrimp. הוא לא באמת חסילון הוא לא שייך למשפחת החסילונים אבל זה פשוט השם שלו באנגלית שזה דבר שקורה לפעמים אתם יודעים שחיה מקבלת שם שהוא לא כאילו נכון כמו שכלב ים הוא לא באמת כלב. או אם כבר מדברים - גמל שלמה הוא לא גמל. הוא לא דומה לגמל אפילו, הוא ירוק, הוא קטן, הוא יודע לעוף. מי הסתכל על הדבר הזה ואמר 'זה גמל'? Doron Fishler 48:48 אבל אוקיי בסדר אני מכיר בזה שזה השם המקובל של החיה הזאת בעברית. הסתכלו במילון שם זה מופיע. זה השם של החיה הזאת אין מה להתווכח. אבל למנטיס שרימפ אין שם מקובל בעברית, הוא לא מופיע במילון. לעורכי ויקיפדיה עם כל הכבוד אין את הסמכות להמציא שמות לחיות ובטח שאין להם את הסמכות להמציא שם כל כך מטומטם כי חסילון גמל שלמה הוא לא חסילון והוא לא גמל וגם לא קוראים לו שלמה, לפחות לרובם לא. כך שהשם הזה הוא לא נכון משלוש סיבות לפחות והוא גם מגושם כמו אני לא יודע מה הוא פשוט תרגום של טעות בשפה אחרת ואין שום סיבה לייבא את הטעות הזאת לעברית. Doron Fishler 49:32 הערך בויקיפדיה הוא לא הראשון שתרגם את החיה הזאת ככה היו אחרים שעשו את התרגום הגרוע הזה עוד קודם, אבל אני חושב שהוא מאוד האיץ את השימוש בו כי פשוט עכשיו אני מניח שכל בן אדם שרוצה לדבר על החיה הנפלאה הזאת ומחפש איך קוראים לה בעברית מגיע לויקיפדיה ושם כתוב השם הטיפש הזה. אז בהחלט יש הנה אינפלציה באזכור של חסילוני גמל שלמה וזה כמו הסיפור עם הטוסטר זה מעגל שחוזר ואם זה יימשך ככה זה עלול להגיע למצב שבו זה באמת יהיה השם העברי שיישרש של החיה הזאת וזה יהיה ממש עצוב. אני אהיה מובך בשביל השפה העברית אם זה יהיה השם הרשמי של החיה הזאת. אז בואו נעצור את זה כאן, אוקיי? לא קוראים לזה חסילון גמל שלמה. Doron Fishler 50:24 איך כן לקרוא לחיה הזאת? שוב אני לא יודע גם לי אין סמכות פשוט להמציא שם אבל השם המדעי השם הלטיני של החיה הזאת הוא סטומטופוד (Stomatopod). למה לא פשוט לקרוא לו ככה בינתיים? סטומטופוד. זה נשמע כמו סוג של פוקימון אבל הוא גם נראה ככה אז למה לא? זה... זה נכון! זה השם הרשמי של ה... או משהו אחר, אפשר להמציא לזה שם אחר. אני לא יודע תגידו אתם איך נכון לקרוא לדבר הזה. אם אנחנו יכולים פשוט להמציא שמות לחיות אז יאללה בואו נמצא שם ואני מבטיח לכם שאלא אם כן אתם בוחרים לקרוא לו 'דולפין פרת משה רבנו אגרטל שושנה', זה יהיה פחות מטומטם מחסילון גמל שלמה. זה הכל. Doron Fishler 51:11 זה לא כל מה שהיה לי להגיד על ויקיפדיה ועל אנציקלופדיות בכלל, יהיה עוד המשך. בינתיים תודה לאיש השום, האיש שלי בויקיפדיה, ודש ל'מה יש בזה', הפודקאסט שהם סיפור על האיש שהמציא את הטוסטר לפני. תודה שוב לכל מי שהצביע בתחרות פודקאסט השנה, זכינו בקטגוריית ההעשרה בפעם הרביעית, ייי! ותודה לכל מי שהמתינו בסבלנות חודש ומשהו לפרק חדש, תודה על הדאגה, הכל בסדר. עורכת - שלי נוי. אפשר להתעדכן על הרצאות שאני עורך בעמוד הפייסבוק 'דורון פישלר נגד העולם'. בצוות רשת עושים היסטוריה - דני טימור המנהל העסקי, אביב שם טוב סמנכ"ל התפעול, ועמית חזזי מכירות. בצוות הרשת גם הילה שמש ושלי גואטה. אני דורון בר-אווז צפרדע אליהו הנביא פישלר. בבקשה אל תעדכנו את זה בויקיפדיה. Doron Fishler 52:08 שמהווה את אחד הרכסים המרכזיים בהרי הרוקי הקנדיים, הר סנודום שגובהו 3456 מטרים. אינו הר מרשים בגובהו ביחס להרים אחרים בהרי הרוקי, אולם הוא מהווה את מרכז פרשת המים ההידרולוגי של צפון אמריקה. ממנו זורמים לשלושה אגני קבוט שונים, לעבר האוקיינוס השקט, האוקיינוס הארקטי והאוקיינוס האטלנטי דרך מפרץ הדסון לעזאזל יצא לי מעניין בטעות. Promoter 52:42 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>האנציקלופדיה הבלתי גמורה [התשובה]</title>
        <link>https://mat-mo.github.io/podtext/episodes/htshvbh/hntsyqlvpdyh-hblty-gmvrh-htshvbh.html</link>
        <guid>https://mat-mo.github.io/podtext/episodes/htshvbh/hntsyqlvpdyh-hblty-gmvrh-htshvbh.html</guid>
        <pubDate>25 במרץ 2024</pubDate>
        <description>Transcript for האנציקלופדיה הבלתי גמורה [התשובה] from התשובה</description>
        <content:encoded><![CDATA[
            מרכז מדעני העתיד 00:00 בכיתה א' יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות, הן עושות קולות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט', איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית ספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד, שם יומרני אני יודע אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. רשת עושים היסטוריה 01:42 רשת עושים היסטוריה. רשת עושים היסטוריה. רשת עושים היסטוריה. דורון פישלר 02:00 היי אני דורון, זאת התשובה. בפרק הקודם של הפודקאסט אני דיברתי על ויקיפדיה, והאם אפשר לסמוך על ויקיפדיה ולצורך זה אני התעסקתי הרבה מאוד בוויקיפדיה ובדברים שבה ודברים קרו דרך אגב בעקבות הפרק הזה, אבל אני אדבר על זה אחר כך. אבל מכיוון שדיברתי על ויקיפדיה אז התחלתי להתעסק באנציקלופדיות באופן כללי ועל איך אנשים חיפשו באנציקלופדיות לפני שהייתה ויקיפדיה או לפני שהיה אינטרנט בכלל. והיה לי קטע שלם בפרק שאני כתבתי על האנציקלופדיה העברית והסיפור שלה שלדעתי הוא נורא מעניין, אבל הפרק הזה יצא נורא נורא ארוך גם ככה והוא גם הגיע באיחור של איזה חודש או משהו. עכשיו אני רציתי שהוא יהיה נורא נורא גדול ומקיף ואני רציתי שהוא יכלול את המידע על האנציקלופדיה העברית וכל העסק הזה אבל יש עוד אנשים במערכת, ישנה שלי העורכת, היי, שחלק מהתפקיד שלהם זה להגיד לי מתי אני מגזים. אז אני התכוונתי לעשות את כל העניין הזה על כל האנציקלופדיה אבל היא אמרה 'עזוב, לא צריך לכלול הכל בפרק הזה, שחרר'. ואני אמרתי 'לא אבל צריך שיהיה את כל המידע, צריך להכניס גם את העסק הזה עם האנציקלופדיה'. והיא אמרה 'פעם הבאה, שחרר'. ואני אמרתי 'טוב אוקיי, אבל מה אם בכל זאת נכניס לפרק רק את הקטע על זה?', 'פישלר, שחרר'. יש לי בעיה לשחרר לפעמים קצת כי אני פשוט נורא רוצה לספר הכל על הכל אבל פרקים צריכים לצאת מתישהו ולא להיות באורך אינסופי. אז שחררתי. אבל עכשיו יש לי פרק שלם, אז עכשיו אני אדבר על זה, על האנציקלופדיה העברית ועל מה קורה כשרוצים לספר הכל על הכל. מה אם אתם רוצים לדעת משהו? משהו? כל דבר, פרט שלא בקטע של לשלוח שאלה לדורון כי זה ייקח המון זמן אלא סתם איזה פרט טריוויה קטן - מה היא עיר הבירה של ברזיל? אתם רוצים לברר ואין ויקיפדיה כי אתם חיים בתקופה שעדיין לא המציאו את האינטרנט. אתם תצטרכו לחפש באנציקלופדיה. ללכת למדף ולמצוא את הכרך המתאים ולדפדף ולמצוא בסדר האלף ביתי את הערך המתאים ואם אתם סתם מחפשים איזה משהו קטן וטריוויאלי באמת אז כל אנציקלופדיה תהיה בסדר, אבל אם אתם מאוד רציניים או עושים איזה עבודה חשובה ישלחו אתכם לחפש באנציקלופדיה העברית. יכול להיות שנתקלתם מתישהו באנציקלופדיה העברית, בטח אצל סבא או סבתא שלכם עדיין יש מדף שעליו מונחת השורה האימתנית הזאת של הכרכים הענקיים האלה. אני יודע שאצל סבא וסבתא שלי היה מדף כזה ובעשרות אלפי בתים בארץ היה המדף הזה. מדף מלא בכרכים אלו ספרים גדולים ועבים. שתבינו, כל אחד מהם הוא בעובי של הארי פוטר החמישי והרבה יותר גדול ממנו, בגודל של אלבום. כל אחד מהם שוקל כמה קילוגרמים טובים לדעתי. כל השורה הזאת של הספרים כשמניחים אותם אחד ליד השני זה יותר ארוך ממני. הם לא רק גדולים וכבדים, אלה ספרים חשובים שנראים חשובים. אלו ספרים שנראו ישנים אפילו כשהם היו חדשים. העטיפה שלהם נראית כמו מגילת קלף והם משדרים חשיבות כי זאת לא אנציקלופדיה לילדים, זה צריך להיות ברור, זה לא בריטניקה לנוער פה, זאת לא האנציקלופדיה לילדים סקרנים, לא, זאת האנציקלופדיה, העברית, המקור הרשמי של הידע והחוכמה בעברית. ככה אני ראיתי אותה לפחות, אבל יש הרבה דברים התברר שלא ידעתי על האנציקלופדיה העברית. למשל איזה דבר מטורף זה היה, ואני מתכוון לזה גם במובן החיובי של המילה וגם במובן השלילי. האנציקלופדיה העברית, הדבר הכי מעונב ורשמי ומשעמם, הייתה דבר לא שפוי ואני רוצה לספר לכם על זה. דורון פישלר 06:19 איך כותבים אנציקלופדיה? זה נורא פשוט, מתחילים בא'. בשנת 1949 יצאה לאור בחגיגיות האנציקלופדיה העברית כרך א', ורק כרך א', הכרכים האחרים לא. האנציקלופדיה העברית לא הייתה האנציקלופדיה העברית הראשונה. עוד לפני שהמדינה קמה הייתה קהילה דוברת עברית בארץ שקראה ספרים ומי שהוציאה בשבילם את הספרים האלה הייתה ברכה פלאי. היא הקימה את הוצאת הספרים 'מסדה' ואחד הדברים הראשונים שהדפיסה הייתה אנציקלופדיה, אנציקלופדיה כללית קראו לזה. יצאה ב-1935, הרבה לפני שהייתה מדינה, כללה שישה כרכים שזה בהחלט מכובד. אבל בשנת 1946 ברכה פלאי הגיעה למסקנה שהאנציקלופדיה הזאת עבר זמנה. ואפשר להבין את זה. כי העולם משתנה כל הזמן, ובניגוד לוויקיפדיה שמתעדכנת כל רגע, כל שנייה, בזמן אמת על דברים שקורים, אי אפשר לעשות את זה באנציקלופדיה מנייר. אז כדי להתעדכן מה שהאנציקלופדיות היו עושות זה להוציא פעם בכמה שנים כרך מילואים והשלמות עם תוספות ועדכונים על דברים שקרו בעולם בינתיים מאז שהאנציקלופדיה יצאה. אבל מאז שיצאה האנציקלופדיה הכללית עברו יותר מ-10 שנים ומה שיותר חשוב עברה מלחמת העולם השנייה. והעולם שלפני המלחמה לא היה העולם שאחרי המלחמה, אפילו לא דומה. זה עבר מלחמה והשואה ופצצת האטום. זה פשוט לא היה אותו דבר. זה לא עניין של כרך תיקונים של להגיד 'אופס מספר האנשים שגרים במדינה הזאת הוא עכשיו לא כזה אלא כזה', לא. המפה של העולם השתנתה לגמרי, הטכולוגיה השתנתה. זה היה עניין של פחות או יותר לכתוב הכל מחדש. אז הגיע הזמן לאנציקלופדיה חדשה, אבל הפעם גדולה יותר. האנציקלופדיה הכי ידועה בעולם היא בריטניקה. אנציקלופדיה בריטניקה, אנציקלופדיה עצומה וענקית בהמון כרכים שנחשבת לדבר הכי קרוב למכלול הידע בעולם. זאת האנציקלופדיה הבריטית הגדולה, אבל היא לא היחידה. ישנה גם האנציקלופדיה איטליאנה, האנציקלופדיה האיטלקית הגדולה, וישנה גם האנציקלופדיה הספרדית הגדולה, ואנחנו עכשיו בתחיית העם היהודי בארצו, עם הספר, אין ספק שגם לנו צריכה שתהיה אנציקלופדיה כזאת. אנציקלופדיה מקיפה, ענקית, גדולה, כבדה. הבן של ברכה פלאי, אלכסנדר פלאי, לקח על עצמו את המשימה הענקית הזאת. כמובן שלא היה יכול לעשות אותה לבד, כי זה לא עבודה לבן אדם אחד. היה ברור שזאת משימה ענקית. הוא התחיל בלהכנס ועדה כולל הרבה מאוד מדענים ופרופסורים והיסטוריונים כדי להחליט מה צריך להיות באנציקלופדיה. ואחד הדברים הראשונים שהיה צריך להחליט עליהם זה כמה אנציקלופדיה תהיה, מה יהיה האורך שלה. בהתחלה הם חשבו ששמונה כרכים יספיקו, אחר כך החליטו שזה לא מספיק, אנחנו צריכים 12 כרכים. בסוף הגיעו למסקנה שיהיה צריך 16 כרכים. והתחילו לעבוד. המון המון אנשים מכובדים התגייסו לזה, הרבה אנשים ידועים, חתני פרס נובל. במהדורות יותר מאוחרות רק רשימת מחברי הערכים באנציקלופדיה היא באורך של 53 עמודים. זו הייתה עבודה ארוכה, זו הייתה עבודה קשה. אבל ב-5 ביולי 1948, כשמדינת ישראל הייתה בת חודשיים, בעיתון 'המשקיף' הופיעה מצד אחד של העמוד מודעה על כך שכל הגברים תושבי ישראל צריכים להתייצב לגיוס, גיוס מלא של צבא ההגנה לישראל למלחמת השחרור. ובדיוק ממול למודעה הזאת יש ידיעה עם הכותרת 'האנציקלופדיה העברית'. קריין (ציטוט מעיתון המשקיף) 10:05 האנציקלופדיה העברית שהכרך הראשון שלה יופיע לראש השנה תהיה היצירה המשוכללת ביותר בשטח זה בעולם כולו, מסר אתמול דוקטור ישעיהו לייבוביץ', עורך מדור מדעי הטבע של האנציקלופדיה בפגישה שנערכה על ידי הוצאת הספרים מסדה עם העיתונאים העבריים. הכרך הראשון צריך היה לצאת לאור באפריל, אך בגלל הניתוק מירושלים בה נמצאים רוב חברי המערכת של האנציקלופדיה נתעכבה ההוצאה בחודשים מספר. מהנהלת מסדה נמסר על הקשיים הטכניים באיסוף החומר, קשיים שנגרמו בגלל הפסקת קשרי הדואר עם חוץ לארץ והימצאם של חברי המערכת בירושלים הנצורה. על עצם טיבה של האנציקלופדיה העברית מסר דוקטור לייבוביץ' פרטים מפתיעים ממש. הוא הוכיח שהמהדורה האחרונה של האנציקלופדיה האנגלית המפורסמת בריטניקה אינה אלא רמאות וגניבת דעת הציבור. במהדורה האחרונה של הבריטניקה הועתקו פשוט מילה במילה ערכים מדעיים שנכתבו לפני 20 שנה ויש אפילו ערכים שנכתבו לפני 40 שנה. כך למשל הערך על האנרגיה האטומית נכתב בשנת 1927 והרי בינתיים חלה מהפכה ממש בכל מדעי הטבע ובמדעי האטום בפרט. האנציקלופדיה העברית תהיה לכם החדשה ביותר בעולם, הערכים המדעיים שלה הם לפי הישגי המדע באביב 1948. אנו פטורים מכל נטל ירושה, הוסיף דוקטור לייבוביץ', ולכן באפשרותנו להוציא לאור דבר מתוקן. הכרך הראשון ייצא לפני ראש השנה וכן כבר הוכן החומר לשלושה כרכים נוספים. דורון פישלר 11:52 וואו. וואו. אם אני הייתי אז שום דבר בעיתון לא היה מלהיב אותי יותר מזה. עזבו מדינה, תכף תהיה לנו אנציקלופדיה. אנציקלופדיה הכי טובה בעולם עם הידע המדעי הכי טוב בעולם וזה לא סתם יומרות, זה לא סתם מישהו אומר, יש פה חבורה של זוכי נובל שכותבת את זה. וואו. הם הבטיחו שהכרך הראשון יופיע לקראת ראש השנה. צריך להגיד שהם לא אמרו באיזו שנה מדובר, כי הכרך לא יצא באותה שנה. הוא כן יצא שנה אחר כך, ב-1949. אבל אתם יודעים הייתה מלחמה, ירושלים נצורה, אנחנו ארץ קטנה מוקפת אויבים, ברור שזה לקח זמן. אוקיי. אבל זה היה רק הכרך הראשון. למה לא הוציאו את כל האנציקלופדיה בבת אחת? התשובה היא כי זה היה בלתי אפשרי. גם כרך א' לבדו הוא גדול. יש בו 1024 עמודים, או רגע שנייה, לא, צריך להגיד לא עמודים אלא עמודות. זה לא אותו דבר. פשוט כל עמוד מחולק לשתי עמודות, כל אחת מהן מאוד עבה עם הרבה מאוד טקסט. הספר גדול, יש בו הרבה יותר טקסט מספר סטנדרטי. אבל מה שממוספר זה עמודות, לא עמודים. זה עדיין הרבה מאוד טקסט, זה הרבה מאוד נייר ובתור התחלה אין בשלב הזה מספיק בתי דפוס ואין מספיק נייר בארץ בשביל זה. גם בשביל להדפיס את הכרך הראשון היה צריך לחלק את העבודה בין שלושה בתי דפוס שונים. וחוץ מזה אין מספיק חומר לכתוב, לאגור את החומר לאנציקלופדיה זה דבר שלוקח הרבה מאוד זמן. הם התחילו בא', הם אספו את החומר לכרך הראשון, הם לא כתבו עדיין את הכרכים האחרים. זה ייקח זמן. אבל אוקיי, איך מוכרים אנציקלופדיה שיש בה רק כרך אחד? אני לא היחיד ששאל את זה. הנשיא שאל את זה. צריך להגיד, האנציקלופדיה העברית לא הייתה יוזמה של המדינה או של הממשלה, זאת הייתה חברה פרטית שהוציאה אותה, אבל הנושא, העיקרון היה כל כך חשוב שהמון אישי ציבור התגייסו אליה בשמחה כולל נשיא המדינה, הנשיא הראשון חיים ויצמן. ברכה פלאי מינתה את נשיא המדינה לנשיא הכבוד של האנציקלופדיה והוא קיבל את התואר בשמחה. והיא סיפרה שכשהבן שלה אלכסנדר התארח אצל הנשיא כדי להציג לפניו את הכרך הראשון של האנציקלופדיה אז הנשיא ויצמן אמר: חיים ויצמן (מצוטט) 14:29 ודאי ידוע לך שמפעל כזה דורש הרבה מאוד כסף, וזה מאין תיקח? אלכסנדר פלאי (מצוטט) 14:40 יש לי שותף. חיים ויצמן (מצוטט) 14:41 הו, זה מעניין מאוד. ומי הוא השותף שלך אם אפשר לדעת? אלכסנדר פלאי (מצוטט) 14:46 העם היושב בציון, הציבור הרחב הצמא להשכלה ולדעת שיחתום על האנציקלופדיה הוא הוא שיעזור לי בהגשמת המפעל וכבר הכרזנו על החתמה. חיים ויצמן (מצוטט) 14:58 אם כן מר פלאי, הרשה לי להיות החותם הראשון. דורון פישלר 15:08 זה מתוך זיכרונות של ברכה פלאי. זה האופן שבו הם מכרו את האנציקלופדיה - הם מכרו מנויים. זה היה מימון המונים לפני שהמציאו את המימון המונים. אפשר היה במחיר של 80 לירות לקבל את הכרך הראשון ולקבל גם מנוי על האנציקלופדיה, כלומר כל פעם שייצא כרך נוסף אז אתם תקבלו אותו בדואר. והמון אנשים חתמו על זה, עשרות אלפי אנשים עשו מנוי על האנציקלופדיה וזה מאוד מרשים. קודם כל המדינה קטנה, היו פחות אנשים ויש מלחמה והכל, ויש המון אנשים שמסכימים לשלם סכום לא קטן לזמנו בשביל לקבל בעתיד את האנציקלופדיה. היה למה לחכות. אמורים בסופו של דבר אמרנו להיות 16 כרכים ובמסדה הבטיחו שהם יגיעו תוך חמש או שש שנים. אבל רגע לפני שאנחנו מתקדמים בואו נסתכל על הכרך הראשון הזה. כשכותבים אנציקלופדיה הדבר הראשון שצריך להחליט זה על מה לכתוב ויותר חשוב מזה על מה לא לכתוב. אפילו בוויקיפדיה יש תמיד דיוני חשיבות, השאלה למה צריך שיהיה ערך ולמה לא, כי אפילו שם מקובל שלא על כל דבר בעולם יש ערך באנציקלופדיה. לא על כל בן אדם בעולם יש ערך, אבל על הרבה מאוד כן. נגיד אין שום סיבה שיהיה יישוב בארץ שלא יהיה עליו ערך. כאילו מה אתם מפחדים שייגמר לכם המקום באינטרנט? אז כותבים כמעט על הכל. ברגע שאתם כותבים על נייר, בכרכים, יש מגבלה. אתם לא יכולים לכתוב על כל דבר בעולם, צריך להחליט מה נכנס ומה לא. הגישה של האנציקלופדיה העברית הייתה שאנחנו אנציקלופדיה גדולה, הם רצו להכניס הכל. אוקיי לא הכל כי אי אפשר הכל אבל כמעט הכל. הם ישבו עם ערימה של אנציקלופדיות גדולות מארצות אחרות וכל ערך שהיה קיים בכמה אנציקלופדיות היה ברור שהוא צריך להופיע גם אצלנו. ובנוסף לזה מן הסתם היו צריכים להיות הרבה ערכים שאין באנציקלופדיות אחרות, כי האנציקלופדיה העברית כמובן צריכה לשים הרבה דגש על מדינת ישראל ועל ארץ ישראל ועל יהדות ועל יהודים. אז בסוף כל ערך של מדינה נגיד יש סעיף על יהודים במדינה הזאת. זה יוצא הרבה, זה יוצא הרבה מאוד ערכים. אז בואו באמת נפתח את הכרך הראשון. הערך הראשון באנציקלופדיה הוא א', כלומר האות א', הגיוני. הערך השני, הדבר הראשון שכתוב עליו באנציקלופדיה שהוא לא האות א', הוא אאוזואון קנדי. ועל אאוזואון קנדי אני יכול לומר לכם שאין לי שום מושג מה זה אבל בשביל זה יש אנציקלופדיה. בואו נראה מה כותבים. אאוזואון קנדי: חי קדום של קאאנאדא (שזה קנדה, כתוב עם שני א' כי ככה הם כתבו אז), כך כונו בשעתם רישומים שנמצאו בשכבות פרה-קמבריון במחוז קוויבק בקנדה ואשר ראום כצמחים מאובנים. מאז נתערערה הנחה זו והיום כמעט ודאי כי אין האאוזואון הקנדי יצור חי שנתאבן אלא תרכיז מינרלי. אוקיי אז בעברית אם אני מבין נכון האאוזואון זה משהו שפעם חשבו בטעות שהוא מאובן של יצור חי אבל זה לא היה נכון. אוקיי. זה לא בלתי מעניין אבל זה חשוב? כלומר כל הערך הזה בעצם הוא הסבר על למה הדבר הזה הוא לא באמת כזה חשוב. כשאני מסתכל בוויקיפדיה האנגלית של היום שאין בה מגבלת מקום והם יכולים לכתוב כמה שהם רוצים ויש להם ליטרלי מיליוני ערכים יש להם ערך על אאוזואון קנדי? זה ערך באורך של 129 מילים. זהו. זה כל מה שוויקיפדיה הקדישה לאאוזואון קנדי ואני לא אטען שאני מומחה למאובנים שהם לא באמת מאובנים אבל זה פשוט לא נשמע כמו דבר כזה חשוב. בטוח שהיה צריך את הערך הזה באנציקלופדיה העברית? מישהו אי פעם חיפש אאוזואון קנדי באנציקלופדיה? אני לא בטוח וזה כבר הערך הראשון הזה מבשר על מידת ההכללה באנציקלופדיה הזאת. הם ניסו לכתוב על הכל. הערכים הבאים הם: אאוזין, אאוזינופיליה, אאול, אאוליט ואאומורי. ואני לא יודע מה זה כל הדברים האלה. וזה בסדר שאני לא יודע כל מה שכתוב באנציקלופדיה כמובן, אבל באיזשהו שלב לא אמורים להגיע לדבר שמישהו יודע מה הם? הערך הבא אחר כך הוא אאון דה בומון שארל ד', שזה דוקטור למשפטים, דמות הרפתקנית בשירות הדיפלומטי של צרפת בימי לואי ה-15, סוכן חשאי של לואי ברוסיה ובאנגליה. בגלל דמיונו לאישה ומנהגו ללבוש בגדי נשים עורר מבוכה בחברה הגבוהה. אתם מדברים על השבלייה ד'און! כי את הנושא הזה אני כן מכיר. הקלטתי פרק על הנושא הזה, קוראים לו השבלייה, סיפור מדהים. ואני לא יודע אם דוקטור למשפטים זה הדבר הראשון או השני או המאתיים הכי מעניין בקשר לדמות ההיסטורית הזאת אבל אוקיי, יפה שיש ערך. גם היו"ד קצת מוזר, אני לא בטוח שהייתי מחפש את זה באאון פסיק דה, אבל היי, מצאנו משהו שאשכרה שמעתי עליו באנציקלופדיה הזאת. זה ממשיך ככה. יש הרבה ערכים באנציקלופדיה הזאת ולכן זה לא מפתיע שבכרך הראשון הם הגיעו עד אוסטרליה. כלומר הם לא סיימו את האות א'. יש 22 אותיות בעברית, הם הבטיחו לסיים את האנציקלופדיה תוך 16 כרכים, אז להגיע עד לאמצע א' בכרך הראשון זה לא סימן כל כך טוב. מצד שני זה לא שזה מאוזן, יש הרבה יותר מילים בעברית שמתחילות בא' מאשר בצ', נגיד. אז אוקיי. שנה מאוחר יותר, הם אמרו שזה ייקח כמה חודשים אבל זה לקח שנה, בשנת 1950 יצא כרך ב'. כרך ב' במובן הכרך השני, לא האות ב', כי אנחנו לא סיימנו עדיין את א'. הכרך הזה כולל את הערכים מאוסטרליץ ועד איסטיס. שנה אחת אחר כך הופיע כרך ג' שמתחיל באיסט לונדון. איסט לונדון, ברצינות עכשיו? אוקיי, לונדון היא עיר מאוד גדולה וחשובה כמובן, אבל אנחנו צריכים ערך על כל שכונה בה בנפרד? אז לא, לא, מתברר שלא, זאת הייתה טעות שלי. איסט לונדון מתברר זה בכלל לא בלונדון. איסט לונדון זה שם של עיר בדרום אפריקה. זאת העיר העשירית בגודלה בדרום אפריקה וחבר'ה אני חושב שקצת הגזמנו בכל זאת. אנחנו באמת חייבים באנציקלופדיה עברית ערכים על דברים שהם לא מאובנים למרות שפעם חשבו שכן ועל העיר העשירית בגודלה בדרום אפריקה? יש סיבה שזה לא יופיע בערך דרום אפריקה? כי שתבינו, בשלב הזה יש לנו ערך על איסט לונדון אבל אין לנו ערך על לונדון. לונדון לונדון לא נראית אפילו באופק כי אנחנו בכרך השלישי ואנחנו עדיין בא'. הגענו עד אמינוס ואני לא יודע מה זה ובשלב הזה גם לא בא לי לברר. גם בשנתיים הבאות הופיע כרך בכל שנה. ב-1953 הופיע כרך ה' מאמנות אסלאמית ועד ארצו. עכשיו הם הבטיחו בזמנו שתוך חמש שנים בערך הם יגמרו את האנציקלופדיה ויגיעו מא' עד ת'. בפועל תוך חמש שנים הגענו מא' עד א'. חמש שנים עברו ואני עדיין לא יודע אפילו מה עיר הבירה של ברזיל. וצריך להגיד הם היו מודעים לזה. ב-1953 הופיעה בעיתון 'דבר' הכותרת 'תוחש הוצאת האנציקלופדיה העברית'. קריין (ציטוט מעיתון דבר) 23:31 הוצאת מסדה החליטה לזרז את עבודתה ולהוציא מידי שנה לפחות שלושה כרכים של האנציקלופדיה העברית במקום כרך לשנה כפי שהיה זה עד כה, מסר מנהל המוסד אלכסנדר פלאי במסיבה לרגל הופעת הכרך החמישי של האנציקלופדיה. בקצב מואץ זה העבודה על האנציקלופדיה תסתיים תוך חמש עד שש שנים. דורון פישלר 23:54 זה מה שאמרתם גם לפני חמש שנים, אבל אוקיי. האופן שבו הם התכוונו להאיץ את הוצאת האנציקלופדיה היה למעשה מאוד הגיוני. הם פיצלו את המערכת לשניים, כלומר עכשיו היו שתי מערכות שונות שכל אחת עובדת על כרך אחר במקביל ולכל אחת יש גם עורך ראשי אחר. ישעיהו לייבוביץ' קודם בסופו של דבר לתפקיד עורך ראשי של אחת מהשתיים, העורך של השנייה היה בנציון נתניהו. עכשיו זה מהלך מאוד הגיוני. העניין הוא שכל אחת משתי המערכות עבדה בקצב שלה וספציפית המערכת בראשות לייבוביץ' הייתה איטית כי ישעיהו לייבוביץ' היה פרפקציוניסט. לו היה מאוד חשוב שהכל יהיה לא רק מאוד מקיף אלא מושלם והוא היה מעכב כרכים בשבועות או חודשים אם היה חסר לו איזה שהוא מידע על ערך אחד ולכן הכרכים שהוא ערך לקח להם הרבה מאוד זמן. אבל כרכים שהיו מוכנים יצאו וכך יצא שהם לא יצאו בסדר שלהם, כלומר הכרך הבא אחרי כרך ה' שיצא היה כרך ז' ואחר כך כרך י' ואז ח' ואז ו'. בלאגן אבל מה זה משנה? בסך הכל כן הם באמת יצאו בקצב קצת יותר מהיר עכשיו. ב-1956 יצא הכרך השישי, כרך ו' של האנציקלופדיה העברית. ותקשיבו, אני לא מכיר את כל האנציקלופדיות בעולם, אני לא קראתי אותם, אבל כרך ו' של האנציקלופדיה העברית חייב להיות אחד הכרכים הכי מוזרים של אנציקלופדיה כלשהי בעולם אי פעם. הערך הראשון בכרך הזה הוא ארץ ישראל. הערך האחרון בכרך הזה הוא ארץ ישראל. בכרך הזה יש ערך אחד. ערך באורך של 1000 עמודים. הכרך הזה הוא כולו ארץ ישראל. לא מדינת ישראל, לא לא לא זה יבוא אחר כך באות יו' אולי, רק ארץ ישראל. והוא כולל הרבה פרטים בתור ערך של 1000 עמודים. הוא מאוד מאוד מפורט. הוא כולל דברים כמו טבלת המליחות והטמפרטורה הממוצעת בשכבת המים העליונה סמוך לחוף מפרץ חיפה בשנים 1929 עד 1931, לפי חודשים! בנובמבר למשל המליחות הממוצעת של המים הייתה 36.92%, תשמחו לשמוע. טבלה אחרת שאתם יכולים למצוא שם היא ייצור הגרעינים בארץ בטונות לפי שנה. ב-1950 ייצרו בארץ 139,790 טונות גרעינים וברצינות למי אכפת? כלומר זה מידע ואני יודע שהם רוצים להכניס כמה שיותר מידע אבל מה פה אנציקלופדיה? אנציקלופדיה היא מקום לקבל תוכן תמציתי שיש לי שאלה אני יכול לקבל תשובה. לא קיים מצב שבו אני אשאל את עצמי כמה טונות גרעינים ייצרו בישראל ב-1950 ואני אחפש את זה בערך ארץ ישראל באנציקלופדיה. 1000 עמודים זה לא ערך באנציקלופדיה. אבל זה היה מידע חד פעמי. כרך ז' של האנציקלופדיה מתקדם הלאה. הערך הבא אחרי ארץ ישראל הוא ארצות הברית והאורך שלו הוא לא כרך שלם כמובן הוא רק 277 עמודים, שזה הרבה יותר מדי עדיין כן. ארצות הברית היא מדינה מאוד גדולה וחשובה וידידתנו הטובה אבל 277 זה לא ערך, זה ספר, זה ספר, אתם פשוט כתבתם ספר על ארצות הברית. אבל בכרך הזה יש עוד דבר מאוד מאוד חשוב וראוי לציון. בעמוד 495 של הכרך השביעי של האנציקלופדיה העברית הגענו לאות ב'. בשלב הזה היה ברור שלסיים את האנציקלופדיה תוך 16 כרכים זה לא יקרה כי כשאתה מוציא כרך שלם על ערך אחד ברור שאתה לא תסיים. את הסוף הזה היה צריך לתכנן הכל מחדש. ב-1958 הייתה כותרת גדולה: 'האנציקלופדיה העברית תושלם תוך שבע שמונה שנים ב-32 כרך'. ברכה פלאי אמרה 'החלטתנו הייתה חד משמעית, הענקנו עדיפות ראשונה ומוחלטת לעניין רמתה של האנציקלופדיה, כלומר לא מוותרים על כלום, זאת תהיה האנציקלופדיה הכי טובה בעולם, אנחנו לא מתפשרים ואנחנו לא מקצרים, ואם זה אומר שיהיו 32 כרכים במקום 16 אז זה המצב'. וזה מאוד מכובד, אני באמת יכול להעריך את זה, הם רצו לעשות את העבודה כמו שצריך עד הסוף. אבל עבר עשור ואני עדיין לא יודע מה עיר הבירה של ברזיל. חמש שנים מאוחר יותר ב-1963 יצא הכרך ה-16 של האנציקלופדיה ובו הם הגיעו עד האות ז'. ברכה פלאי לפי אומדן זהיר אמרה אז שהמלאכה תושלם תוך שבע שמונה שנים. ולציבור נמאס. כי עם כל הכבוד אתם הבטחתם לנו תוך חמש שנים אנציקלופדיה מא' עד ת', עברו 15 שנים וקיבלנו ז'. אז ברור שמשהו פה לא תקין ואנשים באמת כעסו. הייתה תביעה שהוגשה נגד האנציקלופדיה של נהג אוטובוס מחיפה שטען ובצדק שבשנת 1950 הוא חתם על מנוי על האנציקלופדיה והחברה התחייבה לספק לו 16 כרכים מא' עד ת' תמורת ה-80 לירות האלה. היא סיפקה רק עד האות ז' ותמורת כל היתר 16 כרכים אחרים היא דורשת עכשיו תשלום נוסף של 584 לירות. זאת סחיטה. הרי אף אחד לא רוצה אנציקלופדיה עד החצי אז הוא רוצה את כל היתר אבל הוא לא ישלם על זה כל כך הרבה כסף. אז הוא תובע את כל הכרכים האחרים ללא תשלום והוא לא היה היחיד. הרבה אנשים אחרים הצטרפו אליו. פורסמו מודעות בשם ארגון בשם 'הוועד הציבורי להגנה על נפגעי האנציקלופדיה'. והיה משפט. הגיעו בתור עדי הגנה ישעיהו לייבוביץ' ואלכסנדר פלאי. לייבוביץ' העורך הראשי אמר עכשיו שהאיחורים בהופעת הכרכים נבעו מכך שהמערכת לא הסכימה להוריד את רמתה המדעית של האנציקלופדיה תוך החלטה נחושה לשמור על האיכות הגבוהה, כלומר שוב ושוב הם אומרים 'אנחנו לא מזדרזים, אנחנו מקפידים על איכות'. אלכסנדר פלאי הביא עוד טיעון, הוא אמר 'זה לא שאנחנו עוקצים פה את הציבור, אנחנו לא מרוויחים מזה'. הוא אמר 'הרווחים של החברה המוציאה את האנציקלופדיה יגדלו ככל שתושלם מהר הוצאתה, למעשה ככל שמתעכבת הוצאת הכרכים ההוצאה היא הניזוקה העיקרית מבחינה כספית'. בית המשפט קיבל את הטיעונים שלהם כך שהם לא היו חייבים לשלם לכל המנויים או לספק לכולם את כל הספרים האחרים חינם, דבר שהיה בלתי אפשרי. אבל 60% מהמנויים של האנציקלופדיה לא המשיכו הלאה, מה שאומר שהיו הרבה מאוד אנשים שנשארה להם בבית אנציקלופדיה מא' עד ז'. וההדפסה של הכרכים האחרים בעריכת לייבוביץ' המשיכה והמשיכה באותה מהירות. כשהאנציקלופדיה הגיעה לאות יו' ולערך ירח, הערך כלל כבר את ציון הנחיתה על הירח, דבר שקרה בשנת 1969. 20 שנה אחרי שהאנציקלופדיה הזאת התחילה. ואם כבר מדברים על האות יו' אז יש עוד ערך מעניין באות יו' או יותר נכון ערך שלא נמצא שם. ירדן. כלומר ממלכת ירדן, מדינה שכנה של מדינת ישראל. אין לה ערך. לאאוזואיקון קנדי כן, לירדן לא. למה לירדן אין ערך? פשוט משום שהעורכים של האנציקלופדיה אמרו 'אנחנו כבר כתבנו על ירדן בערך הגדול ארץ ישראל', משום שלהשקפתם ארץ ישראל הייתה ארץ ישראל שמשני עברי הירדן. אז הם כבר כתבו על זה. זה שבחלק מהשטח הזה יש עכשיו איזה שהיא ישות שקוראים לה מדינת ירדן אנחנו לא מכירים בה, זה לא מצדיק שהיא שם ולכן אנחנו לא נכתוב עליה שום דבר. עכשיו ברור שזאת הטיה פוליטית אבל הטיה פוליטית תמיד יש. זאת אומרת כל אנציקלופדיה טוענת שהיא אובייקטיבית אבל כל מה שאנשים יכתבו תמיד זה יושפע מהאמונות וההשקפות הפוליטיות של אנשים. אפשר לטעון שבמקרה הזה פשוט להשמיט מדינה שלמה בגלל שהיא לא מוצאת חן בעיניכם זה קצת מוגזם משום שכאילו היא שם, אתם אולי לא אוהבים את זה אבל הישות הזאת ירדן שם. ויש הרבה טענות אחרות שאפשר להשמיע לגבי מה יש ומה אין וכן היו הרבה מאוד ויכוחים כולל ויכוחים פוליטיים לגבי למה יש ערכים באנציקלופדיה ולמה לא. לי יש טענות אחרות מסוג אחר. למשל עוד ערך שלא מופיע באנציקלופדיה: דיסני פסיק וולט. וולט דיסני בשלב הזה כבר היה יוצר הקולנוע החשוב והמשפיע בעולם, לא מגיעה לו איזושהי אה... ידיעה? זה לא עניין של יכול להיות שהם חשבו שהיצירות של דיסני בגלל שזה לילדים אז זה נחות, אבל זה לא העניין, זה לא משנה אם זה טוב או רע זה לא העניין. להיטלר יש ערך, ווולט דיסני צייר יותר טוב. ב-1971 באנציקלופדיה החליטו לנקוט בצעד דרסטי כדי בכל זאת להגיע איכשהו לזה שהיא תיגמר באיזשהו שלב ופיטרו את ישעיהו לייבוביץ'. הוא עבד באנציקלופדיה 24 שנים. הוא היה עורך מדעי הטבע ואז הוא היה עורך ראשי ופיטרו אותו. אלכסנדר פלאי אמר 'הייתה בידינו ברירה - או להוציא לאור את האנציקלופדיה בלי פרופסור לייבוביץ' או לא להוציא לאור את האנציקלופדיה, כי אין אנו יכולים לעמוד בזה שהכנת כרך תיקח ארבע שנים'. לייבוביץ' היה מריר ואני יכול להבין אותו. הוא טען שהוא קיבל מכתב באורך של שבע שורות שמפטר אותו. הוא אמר בתגובה 'אומנם זה כספם וזה רכושם והם יכולים לעשות בו כרצונם וגם להוציא אנציקלופדיה בעלת רמה נמוכה יותר'. אבל מתברר שאי אפשר היה פשוט להוריד את הסטנדרטים של האנציקלופדיה בבת אחת ולעשות פשוט ק' ר' ש' ת'. לא. אז אם עד עכשיו הם הוציאו בממוצע כרך אחד בשנה את תשעת הכרכים האחרונים של האנציקלופדיה הם הוציאו רק תוך תשע שנים. זה לא באמת שיפר כל כך את המצב. הכרך ה-32 והאחרון של האנציקלופדיה העברית שבו הערך האחרון הוא תשרי יצא בשנת 1980. בעיתון שמבשר על יציאת הכרך האחרון הכותרת הראשית היא על ביקור ראשון של נשיא ישראלי בקהיר בעקבות חתימה על הסכם השלום עם מצרים. זה לקח 31 שנה. אבל האנציקלופדיה הזאת הושלמה. וסוף סוף אפשר היה למלא את המדף לגמרי. וזה פחות או יותר הדבר היחיד שאפשר היה לעשות איתה. תראו, זה סופר לא נעים להגיד את הדברים האלה אבל העניין הוא כזה - רמת ההשקעה וההקפדה והדיוק המדעי והאובססיה לפרטים באנציקלופדיה העברית היא הייתה כל כך גבוהה שיצאה אנציקלופדיה ממש גרועה. זה המצב. לא היה שום שלב שבו האנציקלופדיה הזאת הייתה טובה כי אנציקלופדיה צריכה להיות עדכנית ומלאה והאנציקלופדיה העברית כשהיא הייתה עדכנית היא לא הייתה מלאה וכשהייתה מלאה היא הייתה מאוד מאוד לא עדכנית. ושוב יצאו כרכי השלמה אבל זה קצת בדיחה. ב-1980 העולם הוא לא אותו דבר כמו ב-1949. פרטים בכרכים הראשונים היו מעבר ללא עדכניים, היו פשוט לא נכונים. אני בטוח שהוא לא זכר את זה בשלב הזה אבל לייבוביץ' בזמנו בא בטענות לבריטניקה על זה שהיו שם ערכים בני 20 שנה. כרגע האנציקלופדיה הזאת ברגע שהיא הייתה חדשה לגמרי הכילה מידע עדכני ללפני 31 שנה. זאת האנציקלופדיה העברית. זה הישג עצום וגדול וענק ועבודת חיים של עשרות אנשים וזה לא נעים להגיד אבל היא קצת חסרת ערך היום. היום בכל אתר יד שנייה שתחפשו אתם תמצאו למכירה את כל כרכי האנציקלופדיה העברית במחיר מציאה. ספוילר: זה לא יקרה, אף אחד לא יקנה אותם. גם באתרים של מסירת דברים חינם כמו אגורה אתם יכולים שם למצוא את כל כרכי האנציקלופדיה העברית למסירה חינם וגם שם אף אחד לא ייקח אותם. אתם יכולים לנסות למסור אותה בחינם לספריות או לחנויות ספרים משומשים - הם לא ייקחו אותה. למה הם לא ייקחו אותה? כי כבר יש להם. הם לא צריכים עוד. זה דבר ענק, זה דבר כבד, רק ההעברה של זה עולה כסף וזמן, שלא לדבר על למצוא לזה מקום אחסון. ואין לזה הרבה ערך. אין לזה ערך כאנציקלופדיה כי זה מאוד מאוד לא מעודכן ואין שם שום דבר שאתם לא יכולים להשיג תוך שתי שניות באינטרנט אם תרצו. אין לזה ערך אספני כי זה לא נדיר. יש עשרות אלפי עותקים של זה. שום דבר שהיה בכל בית שני בישראל לא יכול להיות נדיר. אין מה לעשות עם זה ולכן המקום שבו הכי סביר שתראו את האנציקלופדיה העברית היום זה בערימות בצדי דרכות וליד פחי זבל. זה המצב. אבל זה לא שאי אפשר ללמוד שום דבר מהאנציקלופדיה העברית. הדבר העיקרי שאפשר ללמוד ממנה וזה דבר שלי אישית מאוד מאוד קשה ללמוד בתור בן אדם שתמיד רוצה לעשות דברים כמה שיותר מדויק וכמה שיותר גדול וכמה שיותר טוב ולא להתפשר על שום דבר, זה שלפעמים עדיף שמשהו יהיה לא מושלם אבל קיים ברגע זה מאשר שהוא יהיה מושלם בעוד 30 שנה. כלומר זה לא יהיה שלם, זה לא יהיה מושלם - שחרר. ברכה פלאי דרך אגב חיה מספיק זמן כדי לחזות בהשלמה של מפעל החיים שלה. היא נפטרה ב-1986 בגיל 93. אני יודע את זה כי קראתי את זה בוויקיפדיה. זהו. מכיוון שאנחנו עוסקים באנציקלופדיות ובהבאת מקורות אובססיבית אז אני מרגיש צורך להגיד מה היו המקורות שלי בפרק הזה. אז ככה: קודם כל הרבה מאוסף העיתונות של הספרייה הלאומית, זה אתר מדהים עם אוסף של עיתונים מכל ההיסטוריה של ישראל זה מעולה. האתר של עמותת 'לשמה' למען שימור הגותו של ישעיהו לייבוביץ' והאוטוביוגרפיה 'חיים של ברכה' מאת ברכה פלאי. וכמובן האנציקלופדיה העברית. עכשיו בעניין ויקיפדיה אבל היו דברים כבר אמרתי היו דברים שקרו בעקבות הפרק הקודם שפרסמתי עליה. אני אדבר על זה תכף. דורון פישלר 41:14 מה שהביא אותי להתעסק באנציקלופדיות בכלל היה שבפרק הקודם אני דיברתי על ויקיפדיה. דרך אגב אם לא שמעתם את הפרק הקודם אז אל תשמעו את הקטע הבא מכיוון שאני מדבר על דברים זה לא יהיה בזה היגיון בכלל. לכו תשמעו אותו קודם. אז אני דיברתי על ויקיפדיה ועל האם אפשר לסמוך על ויקיפדיה. העניין כשמדברים על ויקיפדיה זה שבניגוד מאוד בולט לאנציקלופדיה העברית היא משתנה מהר, היא מתעדכנת כל הזמן. ברגע שמשהו איזה שהוא אירוע קורה בעולם זה עניין של שניות עד שמישהו מישהי ירוצו לוויקיפדיה כדי לעדכן את הדבר הזה. אז ברור לי שבעצם זה שאני מדבר על ערכים מסוימים בוויקיפדיה הם הולכים להשתנות כי אנשים הולכים לשמוע את הפודקאסט ומיד לשנות אותם וזה באמת בדיוק מה שקרה. דרך אגב בדיוק מאותה סיבה גם מה שאני אומר עכשיו כנראה כבר לא נכון כי עד שתשמעו את זה יכול להיות שזה ישתנה שוב אבל אני צריך לדבר על זה מתישהו. בכל אופן אני דיברתי בפרק בעיקר על שני ערכים מסוימים בוויקיפדיה העברית לדוגמה. הראשון ביניהם היה הערך דורון פישלר וכמובן דקות אחרי שהפרק עלה לאוויר הוא התחיל להשתנות. קודם כל קרה בדיוק מה שאמרתי שיקרה, כלומר הוסיפו הפניה אל הפרק 'האם אפשר לסמוך על ויקיפדיה' בפודקאסט 'התשובה' בתור סימוכין לדברים שאמרתי שם שאין להם סימוכין אבל הם נכונים. והוסיפו גם עוד כמה הפניות ומתברר שאני כן אמרתי כמה דברים על עצמי שלא זכרתי שאמרתי אז עכשיו הטקסט שם הוא קצת יותר מוסמך וזה סבבה. חוץ מזה אנשים עשו שינויים אחרים, אנשים כתבו שטויות כי איזה מצחיק זה לכתוב שטויות לא נכונות בוויקיפדיה וזה אחרי שספציפית בפרק הזה אני אמרתי לא לעשות את זה כי זה לא יועיל, זה ייעלם תוך רגע ואני לא הולך לצטט כאן לעולם עוד השחתות מצחיקות לכאורה. אז כן אנשים כתבו דברים לא נכונים עליי ואז תיקנו אותם חחח. בכל אופן התוצאה האמיתית של זה זה שטיפה אחרי שהפרק עלה לאוויר הוא שוב ננעל לעריכה, זאת אומרת שוב לא כל אחד יכול לערוך אותו, צריך ותק מסוים בוויקיפדיה כדי לערוך את זה וזה בסדר, אני בסדר עם זה, כאילו תשאירו אותו כמו שהוא. הדבר היותר מעניין אבל קרה בערך השני שדיברתי עליו שזה חסילוני גמל שלמה. אני התלוננתי די הרבה על הערך של החיה חסילוני גמל שלמה כי זה לא השם של החיה הזאת, כי זה לא השם הרשמי של החיה הזאת וזה שם מאוד מטופש ובדיעבד אולי זה היה קצת לא חכם לדבר ספציפית על השם של הערך משום שזה גרם לפרק הזה להיות לא עדכני כמעט מיד משום שכמובן הדבר הראשון שקרה זה שהשם של הערך הזה השתנה. אני הצעתי בפרק לקרוא להם סטומטופודים כי זה השם המדעי הלטיני וזה יותר טוב מהאלטרנטיבה ובאמת שינו את השם של הערך לסטומטופודים ורגע אחר כך שינו אותו בחזרה לחסילוני גמל שלמה כי השינוי נעשה בלי סימוכין והיה ברור שזה יקרה וחשבתי אוקיי עכשיו יתחילו לריב על זה והכל אבל זה לא בדיוק מה שקרה. מה שלא ציפיתי שיקרה זה שרגע אחר כך השם של הערך השתנה שוב אבל לא לסטומטופוד, הוא השתנה לטרפיאדים. עורך ויקיפדיה בשם 'מכף' שינה את השם של הערך לטרפיאדין ולא רק זה אלא גם כמה ערכים על סוגים ספציפיים של אה החיה הזאת. למה טרפיאד? קודם כל המשמעות של השם זה טרף-יד מכיוון שיש להם את הידיים האלה שמכסחים איתם דברים. אוקיי זה שם סביר אבל אני לא שמעתי על השם הזה אף פעם. רק מה? בניגוד לחסילון גמל שלמה כאן היה דבר שלא היה קודם בערך הזה שזה הפניה. כלומר היו פה סימוכין, היה מספר קטן כזה שבסוגריים מרובעים שנותן את הלינק למאיפה מגיע המידע הזה. אוקיי אז מאיפה מגיע טרפיאד? הוא מגיע מעמוד באתר מדריכי הים של דוקטור יעקב דפני, אתר שיש בו דפים למבחר עצום של יצורי ים ומשפחות ומינים וזנים של יצורי ים עם השמות העבריים שלהם. ובמחלקת הסרטנים העילאיים נמצאת סדרת סטומטופודה, מה שבאנגלית נקרא מנטיס שרימפ ובעברית הם נקראים טרפיאדים מתברר. יפה, אז הפעם יש לנו מקור והמקור שלנו הוא לא אתר חדשות שהמקור שלו הוא ויקיפדיה ככה שזה כבר נראה הרבה יותר טוב. עכשיו השאלה אם זה מספיק משום ש... אוקיי אז יש פה מישהו שפרסם את זה אבל אבל מה המקור שלו? עם כל הכבוד אני לא מכיר את דוקטור יעקב דפני. אז בדף באתר שלו יש הוא מספר מאיפה מגיעים המקורות שלו. הלקסיקון הזואולוגי והאנציקלופדיה החי והצומח של ארץ ישראל שכיסו הרבה מהחיות והוא כותב שם שרוב השמות העבריים באתרי דפני מתבססים על פרסומים אלה למעט אלה שתוארו או נוספו בתקופה האחרונה שגם הם יעברו בעתיד את אישור האקדמיה. אוקיי, אז למרות הכל לא בטוח שזה שם רשמי. אז כשמאזינים חרוצים פנו בשאלה לאקדמיה ללשון העברית אז האקדמיה ללשון העברית החזירה תשובה שהם פשוט לא הגיעו עדיין לתת שמות רשמיים לסרטנים העילאיים. ככה זה נשמע כמו סופר סרטן, סרטן שעף ומציל סרטנים אחרים. אבל בכל אופן הם לא הגיעו לזה עדיין ובתור תשובה הם הפנו לוויקיפדיה וכאילו אקדמיה, אם אתם מפנים לוויקיפדיה בשביל מה אתם קיימים? אתם הסמכות, מה אתם אוקיי לא משנה אההה. בכל אופן אז נכון לרגע זה נכון למתי שאני מקליט את זה השם בוויקיפדיה של הסרטן הצבעוני המוזר עם העיניים המשוכללות שמרביץ לדברים הוא טרפיאד. זה עדיין לא שם עברי רשמי אבל זה יותר מוסמך ויותר הגיוני מחסילון גמל שלמה וזאת לדעתי הדגמה מאוד יפה לכל מה שטוב בוויקיפדיה ולמה שרע בוויקיפדיה. כי מצד אחד מישהו פעם כתב ערך באנציקלופדיה על חיה בלי לברר קודם איך קוראים לה אלא פשוט להמציא שם שנשמע לו הגיוני וזה גרם להרבה נזק משום שזה הפיץ את השם השגוי משום שאנשים חשבו שאם זה כתוב בוויקיפדיה זה נכון. מצד שני כל מה שהיה צריך לעשות כדי לתקן את זה זה פשוט לדבר על זה. לייסב את תשומת הלב לעניין הזה. אני לא ידעתי איך קוראים לסרטנים האלה אבל רק הייתי צריך לדבר על זה כדי שיגיע מישהו שיודע איך קוראים להם או לפחות יודע איך מבררים ויתקן את זה. באנציקלופדיה העברית התהליך הזה היה לוקח כנראה משהו כמו 30 שנה, בוויקיפדיה זה לקח שעתיים. אז זהו, אז ויקיפדיה העברית היא עכשיו קצת יותר טובה ממה שהייתה קודם. טעות אחת תוקנה, נשארו רק כל האחרות. 'זו התשובה'. שערכה כמובן שלי נוי. אפשר לשלוח לי שאלות ב-doronfishler.com. אפשר להתעדכן על הרצאות שאני עורך גם בעמוד הפייסבוק 'דורון פישלר נגד העולם'. בצוות רשת עושים היסטוריה: דני תימור המנהל העסקי, אביב שם טוב סמנכ'ל התפעול, עמית חזזי צוות מכירות וגם הילה שמש ושלי גואטה. אני דורון פישלר. תהיו השינוי שאתם רוצים לראות בעולם בעיקר אם אתם רוצים להיות סרטנים צבעוניים קטנים ומוזרים. אני לא יודע מה המוסר השכל פה. ביי. דורון פישלר 50:13 טייק טו. יש לי אבק ויש לי שערות חתולים על המיקרופון. זה הרעש של להוריד שערות של חתולים מהמיקרופון. אוקיי.
        ]]></content:encoded>
    </item>
    
    <item>
        <title>מה באמת הרג את הדינוזאורים? [התשובה]</title>
        <link>https://mat-mo.github.io/podtext/episodes/htshvbh/mh-bmt-hrg-t-hdynvzvrym-htshvbh.html</link>
        <guid>https://mat-mo.github.io/podtext/episodes/htshvbh/mh-bmt-hrg-t-hdynvzvrym-htshvbh.html</guid>
        <pubDate>8 באפריל 2024</pubDate>
        <description>Transcript for מה באמת הרג את הדינוזאורים? [התשובה] from התשובה</description>
        <content:encoded><![CDATA[
            קריין 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט', איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר. ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני אני יודע, אבל צריך למכור את זה גם להורים שלכם. מה שזה אומר, זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:59 אהלן, אני דורון פישלר, זאת התשובה. אם אתם חדשים פה, אז היי. זה פודקאסט שבו אני בדרך כלל עונה על שאלות, חוץ מבמקרים בהם אני נסחף ומדבר על אנציקלופדיות במשך שעתיים. יש טופס ב-doronfishler.com שבו אתם יכולים לשלוח לי שאלות ויש שם כבר הרבה מאוד שאלות. ואני משתדל למצוא שאלות מעניינות ושאלות שחוזרות הרבה פעמים שהרבה אנשים שואלים. שאלות כמו זאת: הגואה של וויסקי החתול שואלת 'למה מה שלא היה שהרג את הדינוזאורים לא הרג את האב הקדמון שלנו ושל השימפנזים או של החתולים או של הכלבים?'. ודורון פישלר מיקום Z137 שאל 'איך החיים שרדו את מטאור הדינוזאורים? הוא לא היה אמור להשמיד את הכל?'. ו'אתה צופה באנימה' שאל 'אם הדינוזאורים נכחדו מפגיעת מטאוריט, למה היונקים לא נהרגו ממנו?'. ובן שאל... בן? איזה מין שם זה בן? זה מוזר. הוא שאל 'ממה הדינוזאורים באמת נכחדו ואם הם נכחדו איך עדיין יש חיים על כדור הארץ?'. והגיעו עוד הרבה שאלות על הנושא הזה. מה שמעניין, מעט מאוד אנשים שאלו מה הכחיד את הדינוזאורים כי כולם יודעים. נדמה לי שבימינו כולם יודעים שאסטרואיד הרג את הדינוזאורים, נכון? זה מין ידע כללי כזה. כלומר, גם בגן, בציורים של דינוזאורים תמיד מציירים איזה שהוא אסטרואיד וכאלה דברים. אבל האמת היא שאיך בדיוק זה קרה, את זה אנשים לא כל כך יודעים. כי גם לי זה נשמע מופרך - כאילו, נפל אסטרואיד בצד אחד של כדור הארץ, למה הדינוזאורים בצד השני של כדור הארץ מתו? אז רציתי לבדוק את זה קצת יותר לעומק. כלומר, לא האם אסטרואיד הרג את הדינוזאורים אלא איך ולמה. אז אני אדבר על זה, אבל שנייה, דבר אחד לפני שמתחילים. אני הולך לדבר על דברים קצת אינטנסיביים בפרק הזה. הכחדה המונית, אש מהשמיים, אלה עניינים לא כל כך נעימים. נכון שאף בן אדם לא נפגע בתאריך הזה, דינוזאורים כן, הרבה, אבל עדיין אלה עניינים מלחיצים ואני לא רוצה לעשות לכם לא נעים. אני לא בקטע כזה, כולנו בלחץ גם ככה. אז קודם כל, בשביל להירגע: תחשבו שאתם הולכים ביער קריר ונעים. אביב עכשיו, אתמול ירד קצת גשם, אבל עכשיו נעים בחוץ. האוויר צלול וכל העצים בירוק. לאוויר יש ריח של טריות. יש עשב שמכסה את הקרקע מתחתיכם, יש פרחים צהובים ולבנים שאת שמם אתם לא מכירים. מדי פעם אתם רואים פטריות מבצבצות. קרני שמש חודרות בין הצמרות אבל אתם בצל. טיפה-טיפה קריר אבל לא ברמה כזאת שצריך סוודר. ציפורים וחרקים מרחפים מסביבכם ונראה שגם הם לא ממהרים לשום מקום. ההרגשה הזאת - תשמרו אותה, אתם תצטרכו אותה להמשך. זאת התשובה, תכף נתחיל. דורון פישלר 05:17 כידוע, פעם היו דינוזאורים. הרבה דינוזאורים והרבה מאוד סוגים של דינוזאורים. חלק קטנים וחלק גדולים, חלק ממש ממש גדולים. חלק הולכים על שתי רגליים, חלק על ארבע, חלק עם נוצות, חלק לא. חלק חיים בים וחלק על היבשה וישנם הפטרוזאורים אלה שעפים. אתם יודעים את כל זה. עוד דבר שידוע הוא שהיום אין דינוזאורים. אבל איך בעצם אנחנו יודעים את כל זה? אני אעשה ממש בקיצור אלף-בית של מאובנים. בתוך האדמה אתם יכולים למצוא לפעמים מאובנים, עצמות של יצורים שחיו ממש ממש מזמן והפכו לאבן. חלקם מאוד גדולים, הדינוזאורים. עכשיו, יש תהליך שנקרא תירוך רדיומטרי שאני לא אכנס עכשיו לאיך זה עובד, אבל בעזרתו אפשר לדעת מה הגיל של מאובנים. לא בדיוק של יום בשבוע אבל בדיוק של מיליוני שנים. כלומר, אם אתם מוצאים מאובן של חיה אתם יכולים לדעת לפני כמה זמן בערך היא הייתה בחיים. אם זה היה לפני 50 או 70 או 270 מיליון שנה, זה לא אותו דבר. כולם היו מזמן, אבל זה עדיין לא אותו דבר. לפי זה אנחנו יכולים למקם את החיות על ציר הזמן ולדעת מתי היו חיות מכל סוג. ולפי זה אנחנו יודעים שדינוזאורים לא היו בעולם רק לפני הרבה הרבה זמן אלא במשך הרבה הרבה זמן. כי יש עצמות של דינוזאורים בנות 200 מיליון שנה ויש עצמות של דינוזאורים בנות 100 מיליון שנה. אלה הפרש של 100 מיליון שנים שלאורך כל הזמן הזה היו דינוזאורים בעולם. וגם מאוחר יותר, יש דינוזאורים מלפני 70 מיליון שנה ו-69 מיליון שנה ו-68 ו-67 ו-66 מיליון שנה וזהו. עד הנקודה הזאת יש דינוזאורים, אחרי זה לא. דורון פישלר 07:23 הדינוזאורים לא היו הדבר היחיד בעולם אז, היו כרגיל גם הרבה סוגים אחרים של חיות ושל צמחים שלא קיימים היום. היו הרבה סוגים של חרקים, של חיות ים, של עצים, של יצורים חד-תאיים וגם של יונקים. דברים שהם הרבה יותר דומים לחיות שתראו מסתובבות בעולם היום, אבל לא בדיוק. הם לא נראו בדיוק אותו דבר. למשל, הייתם יכולים למצוא שם את הרפנומאמוס שזה דבר שנראה בערך כמו עכבר אבל בגודל של כלב קטן. הוא לא דינוזאור, הוא יונק, אבל גם הוא לא קיים היום. כי גם הם וגם הצמחים וגם הכל, רובם נעלמים בערך באותה נקודה לפני 66 מיליון שנה. אם הייתם מציירים גרף של מספר סוגי היצורים החיים בעולם, אז בנקודה הזאת הגרף הזה פתאום בום מתרסק למטה. שלושה רבעים מכל סוגי בעלי החיים פשוט נעלמים בנקודה המסוימת הזאת. כלומר משהו קרה לפני 66 מיליון שנה, אפשר להניח משהו לא נחמד שהרג את רוב היצורים החיים בעולם. לאירוע כזה שבו נכחדו המונים של בעלי חיים קוראים אירוע הכחדה המונית שזה הגיוני. זה היה מאוד מוזר אם היו קוראים לו קרנבל המטקות. והוא לא היחיד. זאת לא הפעם היחידה שבה אפשר לראות את הגרף הזה של מספר סוגי בעלי החיים בעולם צונח בחדות. לאורך 500 מיליון השנים האחרונות הגרף הזה הוא לפעמים עולה לפעמים יורד אבל יש חמש נקודות שבהן הוא צונח בבת אחת. כלומר היו חמישה אירועי הכחדה עצומים שבכל אחד מהם חלק עצום שבעלי החיים שהיו בעולם מתו בבת אחת. וזה שאנחנו מדברים עליו כאן, זה שבו מתו הדינוזאורים, הוא אפילו לא הכי גדול מביניהם. לפני 252 מיליון שנה, שזה לפני שהיו דינוזאורים בכלל, הכחדת פרם-טריאס, קוראים לה גם 'המוות הגדול', שזה שם יותר הולם. אמרנו לא היו דינוזאורים, היו הרבה סוגים של חיות אחרות וצמחים, אבל אז קרה דבר ואיפשהו באזור של 90%, חלק מההערכות אומרות 96% מסוגי בעלי החיים והצמחים בעולם נכחדו. כמעט כולם. זה היה די קרוב פשוט למחוק את החיים מכדור הארץ. ולקח מיליוני שנים אחר כך עד שהחיים - הם לא חזרו למסלולם כי הם לא החיות שהיו שם קודם נעלמו לנצח - אבל מעט השרידים התחילו שוב להתרבות ולשגשג ולמלא את העולם. אז זה היה אירוע שלידו הכחדת הדינוזאורים היא משהו קטן יחסית. דורון פישלר 10:27 למה זה קרה? אז זהו שאנחנו לא יודעים. אנחנו יודעים שהיה שינוי אקלים קיצוני, יותר ממה שקורה היום. הטמפרטורה עלתה ב-6 מעלות תוך זמן קצר, המי-ים נהיו חומציים יותר, העולם להט. רוב החיות לא הצליחו להתרגל לזה בזמן ומתו. אבל למה זה קרה? מאוד קשה להיות בטוחים בעסק הזה כי זה היה ממש ממש ממש מזמן. התיאוריות המקובלות היום מדברות על סוג של פעילות געשית ענקית. כלומר הרבה אנשים חושבים שזה בגלל לא משהו שנפל מהחלל אלא להיפך, משהו שהגיע מתוך האדמה. הרבה מאוד לבה עלתה על פני השטח, הרבה יותר מבהר געש ממוצע. כלומר זה מדינות מכוסות בלבה וזה פלט הרבה הרבה הרבה גזי חממה לאטמוספרה בערך כמו שבני אדם עושים היום, רק יותר, הרבה יותר. וזה גרם להתחממות גלובלית. שוב, כמו היום רק יותר. אבל בדיוק מה קרה ולמה זה קרה זה דבר שעדיין חוקרים ומתווכחים לגביו ועדיין מאוד-מאוד קשה להיות בטוחים. ולא בטוח שאנחנו נדע אי פעם ממש בוודאות כי מה לעשות זה היה מזמן. וזה לא שאם מישהו עולה על הפתרון הנכון אז פתאום שומעים דינג-דינג-דינג נכון זכית! כי אנחנו לא יודעים. אז אפילו אם מוצאים את הפתרון הנכון אנחנו עדיין לא יודעים שהוא נכון. במשך רוב המאה ה-20 זה היה המצב גם בקשר להכחדה של הדינוזאורים. ידעו שפעם היו דינוזאורים, ידעו שהיום אין, אבל מה בדיוק גרם למעבר ממצב א' למצב ב', את זה אנשים לא ידעו. אבל אז בסוף שנות ה-70 היה צוות של אבא ובן שבילו זמן איכות יחד. האבא היה לואיס אלברז, פיזיקאי שכבר זכה בפרס נובל. הבן שלו היה וולטר אלברז שכנראה בייש את המשפחה בזה שבמקום להיות פיזיקאי הוא נהיה גיאולוג. וולטר הבן הוא היה באתר חפירות באיטליה וחקר שכבות עתיקות בנות הרבה מיליוני שנים של סלעים. הוא לא חקר דינוזאורים, לא היו בנקודה המסוימת הזאת, הוא התעניין במאובנים של יצורים מיקרוסקופיים. והוא שם לב שבין השכבה של הסלע שבה היו שרידים של הרבה יצורים חיים לבין השכבה שבה לא היו, היה קו מילולית. כשמסתכלים על חתך של סלע יש קו אפור בין השכבה העתיקה לבין השכבה שגם כן עתיקה אבל טיפ-טיפה פחות. יש שכבה דקה של סוג של חימר שמפרידה ביניהן. אז הוא שיתף בזה את אבא שלו הפיזיקאי שגייס עוד כמה מומחים לנושא והם בדקו את השכבה הדקה הזאת ממה היא עשויה. הם מצאו בה כל מיני חומרים, אבל בין השאר הם גילו בה יחסית הרבה אירידיום. אירידיום זה סוג של מתכת ואם אתם לא מכירים אותה ואין לכם שום מזלג מאירידיום זה בסדר, זה סביר. כי פשוט אין הרבה אירידיום. זאת מתכת שכמעט לא קיימת בכדור הארץ. אבל אתם יודעים איפה יש הרבה אירידיום? בחלל. בדברים שבאים מהחלל, במטאוריטים אפשר למצוא כמויות גדולות של אירידיום. אז כשמסתכלים על הסיפור ששכבות הסלע אלה באיטליה מספרות: יש חיים, אירידיום, אין חיים. כלומר משהו בא מהחלל והרג את מה שהיה שם. נראה לי שאתם קצת במתח אז בואו נעצור שנייה. אנחנו שוב ביער, מטיילים. טיפות קטנות של מים מהגשם של הבוקר תלויות על העלים הירוקים. הנה ציפור נחתה פה על הענף ממש לידי. אוקיי בואו נחזור. זה לא הכל אבל זה נהיה יותר מעניין. חוקר אחר שהיה בספרד קרא על הממצא הזה מאיטליה וגם אצלו היה קו כזה שמפריד בין התקופות. אז הוא שלח דגימות ממנו לבדיקה וגילה שגם שם בשכבה הזאת היה המון אירידיום. ואז בניו מקסיקו, שזה אפילו לא קרוב לאיטליה, גם שם גילו פס כזה עם אירידיום וגם בניו זילנד גילו את אותו הדבר ולמעשה הגיעו תוצאות מעוד ועוד מקומות ברחבי העולם שגילו שבכל מקום יש את השכבה הזאת. אז זה לא דבר שקרה באיטליה, זה דבר שקרה בכל העולם. יש חיים, יש משהו מהחלל, אין חיים. אז ב-1980 האלברזים פרסמו את המחקר שלהם שאומר בגדול: חבר'ה זה היה אסטרואיד. הדבר שגרם לכל הדינוזאורים ורוב החיים האחרים למות בכדור הארץ באותו זמן זה היה אסטרואיד. וכמובן רוב הגיאולוגים והממסד המדעי אמרו להם 'לכו לישון אתם מדברים שטויות'. הרעיון הזה ממש לא התקבל בברכה בהתחלה. קודם כל זה היה רעיון רדיקלי לזמנו, אבל אני חושב שאחת הסיבות שאנשים לא קיבלו את זה היא שבמחקר בגיאולוגיה וביולוגיה שום דבר לא קורה מהר. דברים משתנים כל הזמן, אבל כשאני אומר שדברים משתנים אני מתכוון שהם משתנים לאורך מיליוני שנים. יבשות זזות בסנטימטר לשנה, חיה אחת משתנה לחיה אחרת לאורך מיליון שנה, אלה תהליכים ארוכים. אז אם אני אומר שנגיד לפני 66 מיליון שנים היו דינוזאורים ולפני 65 מיליון לא היו, עדיין יש מיליון שנים באמצע והמאובנים לא מגיעים עם תאריך מדויק עליהם. אז יכול להיות שהדינוזאורים נעלמו תוך רק מאה שנה או תוך אלף או תוך מאה אלף שנה. בסטנדרטים של גיאולוגיה זה עדיין נחשב ל'וואו הם נעלמו בבת אחת'. ופתאום באו שני אלה האבא והבן ואומרים שהסיבה לזה שכולם מתו זה דבר שקרה תוך יום. ביום אחד. יותר מזה בשעה אחת הגיע דבר אחד בומס זהו אין יותר. זה לא נשמע מקובל בכלל. והיו עוד סיבות לפקפק בזה. אסטרואיד כזה שיגיע מהחלל ישאיר אחריו סימנים. הוא הרי לא נחת בכל העולם בו-זמנית, נכון? הוא נחת באיזשהו מקום. איפה המכתש? למה לא רואים את המכתש? ואז מצאו את המכתש. העניין הוא שהעולם לא נראה היום כמו שהוא נראה לפני 65 מיליון שנה. המפה שלו השתנתה, היבשות קצת זזו, דברים השתנו לכן את המכתש הזה אי אפשר לראות היום בעין או על המפה. אבל הוא שם. הוא פשוט קבור. בצורת הסלעים שמתחת לאדמה ומתחת לים אפשר לראות את זה. זה מכתש בקוטר של 200 קילומטר ובעומק של 20 קילומטר. אז משהו גדול נפל שם. ולפי התיארוך של הסלעים משם זה מתאים בדיוק לתזמון של ההכחדה הגדולה. המכתש נמצא בקצה של מקסיקו על חצי האי יוקטן. צריך להגיד מפרץ מקסיקו עצמו הוא עגול כזה אבל זה לא שהמפרץ עצמו הוא המכתש, לא, המכתש מתחבא. אז זה נשמע יותר אמין ואז הגיעו עוד ועוד רמזים שבהדרגה שכנעו את כולם. זה לקח זמן אבל היום כמעט כל החוקרים מסכימים שכן, הדבר שהרג את הדינוזאורים היה אסטרואיד. לאורך השנים הצטברו יותר ויותר עדויות ככה שהתמונה בקשר למה שקרה שם בדיוק היא יותר ברורה. כן, זה קרה לפני הרבה זמן אבל זה היה אירוע משמעותי ואנחנו לא יודעים הכל לגבי מה שקרה שם אבל יש לנו הרבה יותר מושג. אז זה היה בערך ככה: לפני 66 מיליון שנה הדינוזאורים התדנזרו להם כהרגלו, ניקו לעצמם את הנוצות, אכלו אחד את השני, עשו את כל מה שדינוזאורים עשו במאה ומשהו מיליון השנים הקודמות. דבר אחד הם לא עשו זה עסקו בפיתוח של תוכנית הגנה נגד אסטרואידים וחבל. זאת הייתה הטעות. ככל הידוע לנו הדינוזאורים לא התעניינו באסטרונומיה בכלל ככה שהם לא ראו את זה בכלל בא. יום אחד מתקרב לכדור הארץ סלע גדול. גדול במובן של בגודל של 10 קילומטר לפחות. כלומר תחשבו על האוורסט, תגדילו בשקל תשעים, תוסיפו 17% מס ו-15% טיפ - זה. זה הדבר שנופל מהשמיים איפשהו ליד החוף של מקסיקו. אבל המילה נופל לא באמת מתאימה פה כי הוא לא נפל. זה לא רק עניין הגודל, זה עניין המהירות. גם דברים מאוד קטנים יכולים לגרום נזק אם הם זזים מהר מאוד. כדורים של אקדח הם לא גדולים, הם פשוט זזים מאוד מאוד מהר, זה מה שהופך אותם ללא טובים לבריאות. האסטרואיד פגע בכדור הארץ במהירות של באזור 70 קילומטר לשעה. עכשיו כשאתם מתנגשים בהר ב-70 קילומטר לשעה כדאי שתהיה לכם חגורת בטיחות כי... רגע שנייה סליחה יש פה טעות. 70 אלף קילומטר בשעה. שזה דומה למהירות של כדור של אקדח. כלומר הוא לא נפל, כמו שאם אני יורה באקדח לכיוון הרצפה אז זה לא נכון להגיד שהכדור נפל מהאקדח, הוא נורה. כלומר מה שקרה זה בערך מה שקורה כשמירות את האוורסט מתוך רובה. זה הרבה. הוא הגיע מהחלל אל הקרקע תוך שניות ועדיין הרבה דברים קרו עוד לפני שהוא אפילו פגע ברצפה. כשאתם משפשפים ידיים אחת בשנייה במהירות הן מתחממות, אתם יכולים להרגיש את החום. מקדח שקודחים בו בקיר נהיה חם. חיכוך עושה דברים חמים. אסטרואידים שנופלים לכדור הארץ בדרך כלל נשרפים בדרך מהחום שנוצר מהחיכוך באטמוספרה. עכשיו כשיש לנו פה את האוורסט שנכנס לאטמוספרה במהירות של כדור אקדח זה עושה הרבה חום. זה משחרר את אותה כמות אנרגיה כמו 10 פצצות אטום, לא רגע סליחה יש לי פה עוד טעות. 10 מיליארד פצצות אטום. זה אומר שבטווח של 1500 קילומטר מסביב החום עלה בתוך שנייה אחת לכמה עשרות אלפי מעלות. כלומר האזור הזה במקסיקו הוא לרגע אחד חם יותר מהשמש. כל דבר שנמצא בתוך הטווח הזה לא משנה מה, לא הייתי אומר עולה באש כי זה לא ממש מדויק, הוא הופך לפלזמה זאת אומרת הוא מפסיק להתקיים, החלקיקים והאלקטרונים מפסיקים פשוט להיקשר אחד לשני. הוא פשוט נעלם. דינוזאורים שהיו במקרה באזור הזה לא הספיקו אפילו להגיד 'תגידו זה נדמה לי שקצת חם' לפני שהם התאדו. הדבר הבא שקורה זה ההדף. ההר הזה שנכנס לכדור הארץ הוא יוצר גל הדף, מה שאפשר להגדיר כרוח רק שזאת רוח של 1000 קמ"ש. זה אומר שבמרחק של אלפי קילומטרים משם מה שלא נשרף עף. עצים, כל העצים נתלשים מהאדמה כמו חלקיקי אבק, דינוזאורים ששוקלים 60 טון מגלים שהם דינוזאורים מעופפים פתאום, סלעים עפים, שום דבר... חכו שנייה. קריר פה ביער, הרוח בענפים עושה רחש נעים. אין סיבה למהר. אוקיי בואו נחזור. כל מה שדיברנו עליו עכשיו זה דברים שקרו לפני שהאסטרואיד פגע בכדור הארץ בכלל, רק מזה שהוא נכנס לאטמוספרה. הדבר הבא שקורה וזה החלק המשמעותי זה הפלופס. כשאתם זורקים אבן קטנה למים אתם מקבלים פלופס. האסטרואיד נפל לים אבל זה לא משנה בכלל. זה באמת לא משנה הרבה כי לא היו שם מים כשהוא נחת. בחום שנוצר כשהאסטרואיד נכנס לאטמוספרה הים שמתחתיו נעלם. כשהוא פגע בקרקעית הים היא הייתה יבשה לגמרי. אבל לא זה העניין, העניין הוא שרמת החום הזאת ממיסה גם את הקרקע מיידית. כלומר האדמה, הסלעים שבהם האסטרואיד פגע התנהגו כמו מים. כמו שלולית שזורקים לתוכה משהו יש פלופס ויש שפריץ. אם אתם מסתכלים בהילוך מאוד מאוד איטי על מה שקורה כשמפילים אבן קטנה למים, אז אתם תראו שלרגע אחד נוצר בור במים ואז יש שפריץ לצדדים, הרבה טיפות קטנות שעפות לכל הכיוונים, ואז רגע אחר כך באמצע השפריץ הזה צומח עמוד של מים שעולה למעלה לכיוון האבן שזרקתם פנימה ומייד נופל. זה בדיוק מה שקרה, רק שכאן המים הם הסלעים, הם קליפת כדור הארץ, הם הקרקע שמתחת לרגליים שלנו שפתאום מתנהגת כמו שלולית וקנה המידה הוא של קילומטרים. תוך שניות מהרגע שבו האסטרואיד פגע בקרקע נוצר שם בור בעומק של 20 קילומטר. הרבה יותר עמוק מים המלח, משקע מריאנה, מכל דבר שקיים בעולם. אבל מייד אחר כך הוא התחיל להתמלא חזרה ובאותו מקום התחיל לצמוח הר. שלוש דקות אחרי הפגיעה היה באותו מקום הר שמגמד את האוורסט. זה אולי ההר הכי גדול שהיה בכדור הארץ אי פעם ומייד התמוטט חזרה. ובאותו זמן השפריץ. הטיפות של המים שמותזות לכל הכיוונים גם כאן זה קרה רק שכאן המים הם חתיכות קרקע בגודל של מדינה לא קטנה שנקראה לגזרים ועפה לכל הכיוונים בטריליוני פיסות. יש חתיכות זעירות, יש חתיכות בגודל של בניינים ויש אולי כאלה בגודל של קילומטרים, כולם עפות למעלה לכל הכיוונים לגובה של עשרות קילומטרים, יוצאות מהאטמוספרה. עכשיו לא רק האדמה מתנהגת כמו מים, גם המים מתנהגים כמו מים. זה אומר שהאוקיינוס האטלנטי, החלק שלו שלא התאדה באותו רגע עף לצדדים. אתם יכולים לקרוא לזה צונאמי רק שבדרך כלל כשמדברים על צונאמי אז מדברים על וואו גלים בגודל של 30 מטר. כאן אנחנו מדברים על גלים בגודל של קילומטר. זה אומר שחלקים ענקיים של צפון אמריקה אחרי שהם נשרפו הם מוצפים. דינוזאורים שרגע קודם עמדו 50 קילומטר מהחוף וליככו עלים מוצאים את עצמם שוחים והם לא יודעים לשחות. זה לא נעים כל העסק הזה. אי אפשר לדעת כמה דינוזאורים מתו תוך דקות. זה היה הרבה. אוויר צלול וכל העצים בירוק. קרני שמש חודרות בין הצמרות אבל אתם בצל. אבל זה לא היה כולם. כי בכל זאת זה אירוע מקומי. כלומר כן הדינוזאורים במה שהיום הוא מקסיקו הם מתו מהרבה סיבות שונות. להיות בצפון אמריקה באופן כללי באותו זמן לא היה מומלץ בכלל. אבל הייתה דרך אחת קלה מאוד להינצל מהאסון הזה שזה לא להיות באמריקה. ככל שהוא ענק למה שהוא יזיז לדינוזאורים שנמצאים באותו זמן באוסטרליה או בסיביר? בצד ההפוך של כדור הארץ. הם הרגישו את זה כן, כי פגיעה כזאת גרמה לרעידת אדמה עצומה בכל העולם, אבל גם זה לא דבר שהורג את כולם. אז הרבה דינוזאורים מתו, אין ספק. איך מכאן הגענו לזה שכולם מתו? אז זהו שעכשיו מתחיל החלק הגרוע. השפריץ, המיליוני טונות של אדמה וסלעים שעפו החוצה כשהאסטרואיד פגע הם חזרו. רובם. חלק קטן מהם לא חזרו. חלק פשוט עפו מכדור הארץ כמו טיל ולא חזרו לעולם. איפשהו במערכת השמש יש אסטרואידים שמסתובבים שהיו פעם חתיכה מכדור הארץ אולי עם דינוזאור עליה. אבל רובם, טיפות מים שעפות משפריץ עפות לרגע ונופלות וזה מה שקרה גם כאן. כל הסלעים האלה עשו קשת חיננית גבוה גבוה מעל האטמוספרה ואז חזרו. וכל אחד מהם חוזר כמו אסטרואיד בפני עצמו, חלק קטנים חלק ענקיים חלק כאלה שבין נסיבות אחרות היו יכולים להיחשב לאירוע ממש גדול. כלומר זה לא אסטרואיד אחד שפגע בכדור הארץ זה מיליוני או טריליוני אסטרואידים שנופלים על שטח עצום מכדור הארץ. ביחד הם מסה הרבה הרבה יותר גדולה מהאסטרואיד המקורי בעצמו. והחום שיצר האסטרואיד הראשון זאת הייתה רק ההתחלה כי עכשיו יש מיליוני אסטרואידים אחרים שנופלים במרחק של מאות או אלפי קילומטרים משם ובכל העולם. כל אחד מהם נכנס לאטמוספרה ומחמם אותה. כל זה ביחד יוצר עומס חום על האטמוספרה. זאת הייתה התחממות גלובלית באקסטרים. לא להרבה זמן כי מטר המטאורים הגלובלי הזה היה קצר וגם לא אותו חום כמו שהאסטרואיד הראשון יצר, אבל ברוב הסטנדרטים במשך הזמן הקצר הזה היה חם. ראיתי כל מיני הערכות לגבי לאיזה טמפרטורות בדיוק זה הגיע וכמה זמן זה נמשך אבל יש הסכמה שלמשך כמה דקות האוויר בכל העולם הפך לתנור. ויותר מתנור במובן של יולי באילת - תנור במובן של 'חיממתי מראש תנור ל-200 מעלות', זה. טמפרטורות כמו שאתם מוצאים בתוך תנור אפייה, זאת הייתה הטמפרטורה בכל העולם. זה אומר שכל דבר בעולם שהיה יכול להישרף נשרף. וזה אומר שהדינוזאורים לא משנה אם היו קרובים או רחוקים מאתר ההתרסקות של האסטרואיד - בושלו. כי כמה דקות בתנור זה מספיק כדי להרוג כל דבר כמעט. עכשיו גם כאן יש דרך ברורה לשרוד את כל זה. מה עושים כשמאוד חם? עושים אחד משני דברים: או נשארים בפנים או הולכים לים. היצורים ששרדו את גל החום הענק הזה היו אלה שהיו מתחת לים או מתחת לאדמה. בים הייתם צריכים להיות עמוק כי הדגים שהיו קרובים לפני השטח הם בושלו גם הם, בושלו במים, בהחלט. המים רתחו. אבל מי שהיה עמוק יותר היה בסדר. ומתחת לאדמה יצורים שמתחפרים שנמצאים בתוך מחילות או במערות עמוקות הם היו בסדר גמור. עכשיו, טירנוזאורוס רקס לא יכול להתחפר במחילה. זה לא מסוג הדברים שהוא עושה. אותו דבר לגבי ברונטוזאורוס, סטגוזאורוס, כל היתר - דינוזאורים גדולים לא יודעים להתחפר במחילות. אבל חיות קטנות, עכברים, מכרסמים קטנים, זה בדיוק מה שהם עושים. הם מבלים את רוב הזמן מתחת לאדמה. אז בזמן שרוב הדינוזאורים הגדולים בושלו היטב היו חיות קטנות שהתחבאו ואמרו 'זה בסדר'. עדיין קשה לי להאמין שכל הדינוזאורים הגדולים פשוט תוך דקות נעלמו. בטח היו כמה טירקסים שהיו באותו זמן בסיור במערה או אולי הם היו בקוטב, אולי בקוטב היה קצת פחות חם מאשר בשאר... בטח היו כמה כאלה ששרדו. אבל זה עוד לא נגמר. העובדה שחצי היבשת הפכה עכשיו לאבק והאבק הזה עלה לאטמוספרה, שלא לדבר על עשן מהעובדה שכל היערות בעולם נשרפו עכשיו, כל זה מצפה את האטמוספרה בשכבה כהה. ייקח שנים עד שכל החומר הזה ישקע ובינתיים חושך. כדור הארץ בחושך. אור השמש לא מגיע לפני השטח ולכן קצת אחרי שהיה מאוד מאוד חם נהיה עכשיו מאוד קר. יכול להיות שהיו צמחים ששרדו את השריפה הגלובלית, נגיד אלה שהיו רק זרעים בתוך האדמה, אבל כשהם מבצבצים החוצה הם מגלים שאין שמש. ובלי אור שמש צמחים לא שורדים. ובלי צמחים אין מה לאכול. אז גם אם היו דינוזאורים ששרדו את האסטרואיד והתנור, הם גילו שאין להם מה לאכול. והם גילו שהעובדה שהם גדולים זאת בעיה. להיות גדול זאת אסטרטגיה טובה לפעמים, אף אחד לא אוכל אתכם כשאתם גדולים, אבל יצורים גדולים צריכים להזין את עצמם הם צריכים לאכול ממש הרבה. זאורופודים כלומר הדינוזאורים הממש ממש גדולים שנראים כמו שישה פילים מחוברים הם היו כנראה צריכים לאכול משהו כמו טונה של צמחים ליום ומאיפה תביאו טונה של צמחים אם אין צמחים? אז הם לא שרדו. אף אחד מהם. כל הזאורופודים הצמחוניים והדינוזאורים הטורפים הגדולים שאוכלים צמחוניים לא היה להם אוכל, כל הדינוזאורים האלה מתו. כולם. היצורים הקטנים בטח גם להם היה קשה, אבל קצת פחות כי בכל זאת הם התמחו בלחפור ולמצוא אוכל מתחת לאדמה איפה שעדיין נשארו דברים והם גם צריכים פחות. אם גיגנטוזאורוס מוצא אגוז פקאן זה לא ממש משנה לו הרבה אבל אם יצור בגודל של חצי עכבר מוצא אגוז פקאן יש לו אוכל ליום. אז המעט מאוד שנשאר הספיק בשביל לשמור יצורים קטנים בחיים. גם כאן בטח לא את כולם אבל אנחנו יודעים שנשארו לפחות זוג מחלק מהמינים. ובסופו של דבר כשמזג האוויר חזר למשהו שדומה לשפיות הם גילו שמבחינות מסוימות העולם עכשיו היה יותר נוח. כי עכשיו לא היו בעולם יצורים גדולים שאוכלים אותם או דורכים עליהם בכלל. פעם העולם היה מלא אויבים גדולים שהיה צריך לברוח מהם כל הזמן עכשיו כלום. העולם היה בגדול שלהם. אז הם התרבו והתפתחו וגדלו ולאורך מיליוני שנים אחר כך השתנו. חלק מהם גידלו ציפורניים והתחילו לרוץ מאוד מהר, חלק גידלו קרן על האף משום מה, חלק הצמיחו גפיים ארוכות יותר ולמדו לטפס על עצים וגידלו מוח גדול במיוחד. והצאצאים שלהם הרבה מאוד שנים אחר כך נהיו קופים. ואת היתר אתם יודעים כבר. אז מה הייתה השאלה הראשונה? למה מה שהרג את הדינוזאורים לא הרג את האב הקדמון שלנו? התשובה היא כי האב הקדמון שלנו היה באותו זמן מתחת לאדמה וקטן. כל מי שהיה מעל האדמה ו/או גדול מת. אבל רגע לא כל הדינוזאורים היו גדולים. אמרתי קודם היו הרבה סוגים של דינוזאורים חלק מהם גדולים חלק מהם לא. היו גם דינוזאורים ממש קטנים ובטח יצא שהיו איזה שהם דינוזאורים שהיו מתחת לאדמה באותו זמן מאיזושהי סיבה. למה הם לא שרדו? הם כן. לא כל הדינוזאורים נכחדו. הגדולים נכחדו כולם, אף אחד מהם לא שרד זה בטוח. אבל הקטנים כמה מהם כן שרדו את האסטרואיד והחום והקור שאחריו וגם הם המשיכו לחיות ולהקים צאצאים ולהתפתח והם עדיין פה. הדינוזאורים הקטנים האלה היו להם נוצות, הם לא ידעו לעוף. אבל בהמשך לאורך מיליוני השנים שאחרי הם למדו לעוף. ואתם ראיתם היום כמה כאלה. יכול להיות שהם שילשלו לכם על האוטו, יכול להיות שחלקכם אפילו אכלתם כמה כאלה היום. ציפורים הם לא הצאצאים של הדינוזאורים, מבחינת המיון, מבחינת הטקסונומיה המדעית ציפורים הם דינוזאורים. הם מחלקה, סוג מסוים של דינוזאור והם עדיין פה. פחות גדולים ממה שהם היו וגם טיפה פחות דומיננטיים אבל כן הדברים האלה שמסתובבים בלולים של תרנגולות אלה דינוזאורים. הדברים על ראש הברוש בחצר אלה דינוזאורים. אם ראיתם פעם חתול טורף ציפור זה יונק שאוכל דינוזאור שזה בדיוק ההיפך מהמצב הסביר בעידן ההוא. ואם אתם סופרים מבחינה מספרית בלבד יש יותר ציפורים בעולם מאנשים. אז אפשר להגיד שעידן הדינוזאורים לא נגמר אף פעם. אנחנו עדיין חיים בו. זאת התשובה. עוד שאלה: מה אם זה לא היה אסטרואיד? תכף. דורון פישלר 38:32 השאלה של מה קרה בדיוק לפני 66 מיליון שנה היא לא שאלה קלה. והדעות לגבי זה משתנות עם הזמן. אמרתי כבר פעם מזמן ההשערה שזו הייתה אשמתו של אסטרואיד היא נחשבה למופרכת היא נחשבה לאיזוטרית וחלשה אבל אז מצאו עוד עדויות והיום היא הכי מקובלת. היום הרבה מאוד אנשים חושבים ככה. עדיין יש אנשים שחושבים אחרת. עכשיו על זה אני יכול להגיד שאני לא מוסמך בעניין כי אני לא חוקר. אני לא חוקר משום סוג אני רק קורא מה אנשים אחרים שמבינים בעניין חושבים. אני יודע שיש הסברים אחרים ובוא נגיד את זה ככה אם בשנות ה-80 היה יוטיוב והיו פודקאסטים אז בטח התיאוריה של האסטרואיד הייתה פופולרית שם פשוט בגלל שהיא הייתה חדשה ומוזרה ומעניינת. כאילו וואו מה שחשבתם שקרה שם פשוט לא, בעצם יש איזה הסבר אחר ונורא מעניין. כי ביצורים כאלה שמתעסקים במדע אבל מאוד אוהבים לתת איזה שהוא משהו מפתיע 'מה שאתם חושבים שקרה זה לא ככה מה שחשבתם עד עכשיו אז דווקא ההיפך'. ונדמה לי שדווקא בגלל זה יש תיאוריה אחרת שעכשיו כשכולם יודעים שזה אסטרואיד אז דווקא עכשיו היא צוברת פופולריות כי לא זה בעצם לא מה שחשבתם זה היה ההיפך. זה עכשיו להגיד אולי זה לא היה אסטרואיד. אז גם בתגובות לפרק הזה יהיו כאלה שיגידו 'מה עם מדרגות דקאן?'. מדרגות דקאן זאת תיאוריה שקצת נעלמה לפני שנים אבל בזמן האחרון קצת חזרה לאופנה. זאת תיאוריה שאומרת שבכל זאת מה שהרג את הדינוזאורים לא היה אסטרואיד אלא היו המדרגות. וכשאני אומר שיש תיאוריה כזאת אני לא אתכוון לזה שיש קומץ של קונספירטורים הזויים שלא מבינים מה החיים שלהם שאומרים את זה כי כאלה תמיד יש. כן זאת אומרת תמיד אתם יכולים למצוא אנשים באינטרנט שיגידו שזה חייזרים מאטלנטיס שהרגו את הדינוזאורים או משהו כזה. יש גם אנשים שאומרים שהעולם שטוח או ששינוי האקלים לא באמת קורה או שזה לא באמת בני אדם שגורמים לזה. יש המון המון אנשים בעולם תמיד יהיה אחוז קטן מביניהם שידברו שטויות. יש קונצנזוס מדעי בנושאים האלה ואם יש כמה אנשים שחושבים אחרת אוקיי שיחשבו. אבל עם מדרגות דקאן זה לא ככה זאת אומרת ככל שאני מבין זה לא תיאוריה הזויה זה דבר שקרה. בערך באותו זמן כשהדינוזאורים נכחדו היה במה שהיום הוא הודו אזור געשי עצום. דיברתי על זה קצת קודם אני חושב זה לא הר געש כי זה לא הר. זה שטח עצום וגדול עם לבה שעולה לפני השטח והיא מאוד-מאוד חמה והיא מעלה עשן ופחמן דו-חמצני לאטמוספרה הרבה. והדבר הזה נמשך עשרות אלפי שנים וככה עולה הרבה פחמן דו-חמצני לאטמוספרה והוא יוצר התחממות גלובלית. ולאט-לאט האקלים משתנה וחיות שלא מתאימות את עצמן מתות. וזה הסבר סביר זה הסבר כזה הוא הדבר הכי מקובל היום להכחדה היותר גדולה הזאת שקרתה לפני 252 מיליון שנה וגם להרבה מהאחרות. כלומר זה בהחלט יכול להיות שזה פשוט דבר שחוזר כשיש איזשהו משהו כזה אז החיים לא יכולים להתמודד איתו והרבה מהם מתים. ואם זה נכון אז זה לא דבר שקרה בזבנג וגמרנו. זה לא משהו שבום הרג את כולם בבת אחת אלא זה קרה לאורך אלפי או עשרות אלפי שנים ועדיין מבחינה גיאולוגית זה זמן מאוד קצר. כשאנחנו מסתכלים על מאובנים אז זה נראה כאילו כאן יש דינוזאורים כאן לא, זה כאילו יש זמן נורא קצר באמצע. אז כן יש אנשים שחושבים שזה תרם את התרומה העיקרית לחיסול הדינוזאורים והאסטרואיד הרג את היתר. או שזה היה הגורם הראשי או שזה היה גם וגם. יש ויכוחים בעניין עד היום וכפי שאמרתי אני לא מומחה אל תקשיבו לדעה שלי הדעה שלי לא משנה כלום. אני יכול רק להגיד איך זה נשמע מאחד שקורא על זה. לי זה נשמע כאילו שמגיע בלש לזירת הרצח ומגלה גופה על הרצפה ולא רחוק משם מוטל אקדח מעשן. ולקורבן יש פצע כניסה ויש לו פצע יציאה ובקיר מאחוריו נמצא קליע. אז הבלש אומר לדעתי ירו בו. ואז מגיע חוקר מקרי מוות אחר ובוחן את זה ואומר 'רגע אחד אני בחנתי את הקורבן אני בדקתי אותו ואני גיליתי ללא שמץ של ספק שהוא היה חולה בשחפת'. אז אני הייתי אומר במצב כזה 'כן אבל ירו בו'. כאילו סחטיין על העבודה באמת אבל יכול להיות שאם לא היו יורים בו הוא היה מת מהשחפת שנה מאוחר יותר אבל הוא מת כי ירו בו. חוקר ב' אומר 'אולי לעולם לא נדע אולי זה ככה אולי זה ככה'. מה זה לעולם לא נדע? ירו בו! יש פה אנחנו רואים שירו הוא מת כי ירו בו. איפה פה הספק? אז זה נראה פחות או יותר המצב כי אף אחד לא טוען שלא היה אסטרואיד היה אסטרואיד ואף אחד לא טוען שזה לא היה אירוע מאוד מאוד טראומטי לכדור הארץ. לפני האסטרואיד היו דינוזאורים אחריו לא, חוץ מהציפורים. אז מדרגות דקאן יכול להיות שהם הורידו את מספר הדינוזאורים אבל הם לא הורידו אותם לאפס מה שהאסטרואיד כן עשה. אז אם אתם שואלים מה הכחיד את הדינוזאורים? התשובה היא האסטרואיד. זה מה שאני מבין לפחות. אז לא יודע אולי באמת בעוד כמה שנים הקונצנזוס המדעי ישתנה לגמרי ואנחנו נצחק על הזמן שבו חשבנו שהדינוזאורים כולם מתו בגלל איזה אסטרואיד קטן. אולי יכול להיות לא נראה לי אבל אולי. בינתיים ככל שאני מבין זאת התשובה. אבל אל תאמינו לי אני לא מבין כלום. אם אהבתם את הפרק הזה או אם נלחצתם מהפרק הזה אז בטוח שאתם צריכים לשמוע את הפרק 'איך להתגונן מאסטרואידים' שזה הפרק של הפודקאסט שבו אני מסביר פחות או יותר למה זה לא הולך לקרות לנו כל העסק הזה. וגם אולי תתעניינו בפרק 'האם לדינוזאורים היו נוצות?'. ערכה את הפרק כמובן שלי נוי. ההרצאות שאני עושה ועוד דברים שקורים אפשר להתעדכן בעמוד הפייסבוק 'דורון פישלר נגד העולם'. בצוות רשת 'עושים היסטוריה' דני טימור המנהל העסקי, אביב שם טוב סמנכ"ל תפעול, עמית חזזי מכירות וגם הילה שמש ושל גואטה. אני דורון פישלר ביי. אנחנו שוב ביער מטיילים טיפות קטנות של מים... יש סירנות ברקע. יש מכונית משטרה מגיעה לעצור אותי. לא תתפסו אותי חי! די! קריין 46:04 לפודקאסטים נוספים של רשת 'עושים היסטוריה' ולהצטרפות לרשימת התפוצה של התוכנית בדואר האלקטרוני בקרו ב-osinistoria.com או הורידו את אפליקציית 'עושים היסטוריה' מחנות האפליקציות של אנדרואיד.
        ]]></content:encoded>
    </item>
    
    <item>
        <title>למה אנחנו לא מקשיבים לאקדמיה ללשון העברית? [התשובה]</title>
        <link>https://mat-mo.github.io/podtext/episodes/htshvbh/lmh-nkhnv-l-mqshybym-lqdmyh-llshvn-h-bryt-htshvbh.html</link>
        <guid>https://mat-mo.github.io/podtext/episodes/htshvbh/lmh-nkhnv-l-mqshybym-lqdmyh-llshvn-h-bryt-htshvbh.html</guid>
        <pubDate>7 במאי 2024</pubDate>
        <description>Transcript for למה אנחנו לא מקשיבים לאקדמיה ללשון העברית? [התשובה] from התשובה</description>
        <content:encoded><![CDATA[
            קריין 00:00 בכיתה י'ד יעל גילתה כוכב לכת חדש. אמיתי, כוכב לכת שלא היה מוכר עד אז סביב שמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתות ז', ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים לא רק מה שלומדים בבית ספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. רשת עושים היסטוריה 01:41 רשת עושים היסטוריה. רשת עושים היסטוריה. דורון פישלר 01:57 היי אני דורון, זאת התשובה. בכמה מהפרקים הקודמים בטח אתם זוכרים דיברתי על חדי קרן וקיבלתי כמה תגובות מאנשים שתיקנו אותי שלא אומרים חדי קרן אלא חד קרנים. כי חדי קרן זה יצורים שיש להם קרן חדה. כמו שרבים של חד פעמי זה לא חדי פעם, הרבים של חד קרן זה לא חדי קרן. אוקיי, קודם כל אני לא מדבר נכון, אני יודע שאני לא מדבר נכון, אני לא מדבר תקני, אני מודע לזה. יש לי המון טעויות. אם אבשלום קור היה שומע את הפודקאסט הזה הוא היה מתנקש בחיי. היו גם כאלה ששאלו אותי למה אני לא פשוט לוקח עורכת לשונית שתעבור על הפודקאסט. יש שתי סיבות: אחת שזה היה הורס את הפודקאסט כי בשביל עריכה לשונית צריך טקסט כתוב ואני לא אוהב להקריא מטקסט. הסיבה השנייה היא שהתקינות של העברית פשוט לא מאוד חשובה לי. יש דברים שחשובים לי יותר, כמו שהעובדות יהיו נכונות ושהסיפור יהיה מעניין ומצחיק. אבל בעניין חדי הקרן אני לא מסכים. הטענה הייתה שלא אומרים בעברית חדי קרן אלא חד קרנים, ואני אומר על זה: לא נכון. כשמחפשים בגוגל 'חד קרנים' מקבלים 367 תוצאות, ול-'חדי קרן' מקבלים 142 אלף תוצאות. אומרים חדי קרן, זאת עובדה. האקדמיה ללשון העברית אמרה שצריך להגיד חד קרנים ועל זה אני אומר - לא אכפת לי מה האקדמיה אומרת. אני לא מקשיב לאקדמיה כי הם נודניקים. איך התחלתי לא לסבול את האקדמיה? לפני כמה שנים נתקלתי בפוסט שלהם שטוען בתוקף שאת המילה צהריים כותבים עם ו'. אני קראתי עברית כל החיים שלי ומעולם אף פעם לא ראיתי שכותבים צהריים עם ו'. זה פשוט לא נכון. או מחרתיים? האקדמיה טוענת שהצורה הנכונה היא 'מוחרתיים' עם ו'. שוב, בדקתי בגוגל - מוחרתיים עם ו' מקבל אלף שמונה מאות תוצאות, ובלי ו' מאה תשעים אלף. למה כותבים אנגליה ואנרגיה עם שני י'? בלגיה וטורקיה? מי כותב ככה? ובמקום קידון באופניים האקדמיה מציעה להשתמש במילה 'הגה'. אין דבר כזה קידון באופניים? בטח שיש, מאה אחוז מרוכבי האופניים קוראים לזה קידון. הטענה שקידון מגיע משיבוש של מילה בצרפתית ולכן היא לא נכונה היא פשוט לא להבין איך שפה עובדת. מילים נודדות משפה לשפה ומשתנות. האקדמיה ללשון העברית היא מוסד לאומי שקם כדי להמציא מילים חדשות ולחקור את השפה. אליעזר בן יהודה היה ממקימי ועד הלשון העברית. האקדמיה קובעת תקנים, ממציאה מילים לפטריות בר ולמונחי שיווק. אבל הבעיה שלי היא הגישה של 'אנחנו קבענו עכשיו אלה המילים הנכונות ואתם מדברים לא נכון'. האתר 'דורבנות' מציע מילים מצחיקות כמו 'כשילופון' לטלפון טיפש או 'אשפרטהייד' להפרדת פסולת. אלה הצעות משעשעות, והאקדמיה צריכה להציע ולא לקבוע מה נכון באופן שרירותי. האקדמיה היום מנסה להיות טרול ברשתות החברתיות כדי למשוך קהל על ידי פוסטים מעצבנים. מבחינת יחסי ציבור היא נכשלה כי היא גרמה לי לתעב אותה. בנושא המגדר, העברית היא שפה מאוד מגדרית וזה פוגע בנשים. האקדמיה מכירה בבעיה אבל בתגובה היא רק אומרת מה אסור לעשות, כמו לא לשים נקודה או לוכסן באמצע מילה, ולא מציעה פתרון אמיתי. ובסוף המילה הכי חשובה - הסכת. שזאת המילה העברית לפודקאסט. אני משתמש במילה פודקאסט כי היא המילה המקובלת. מקור המילה פודקאסט הוא במוצרים של אפל, האייפודים. הסכת היא מילה לא רעה, אבל פודקאסט כבר השתלטה על השפה. מה אתם מעדיפים? הסכת או פודקאסט? תגידו לי אתם. רשת עושים היסטוריה 51:12 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>למה דווקא 60? [התשובה]</title>
        <link>https://mat-mo.github.io/podtext/episodes/htshvbh/lmh-dvvq-60-htshvbh.html</link>
        <guid>https://mat-mo.github.io/podtext/episodes/htshvbh/lmh-dvvq-60-htshvbh.html</guid>
        <pubDate>20 במאי 2024</pubDate>
        <description>Transcript for למה דווקא 60? [התשובה] from התשובה</description>
        <content:encoded><![CDATA[
            קריין 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד. אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, תחפשו ברשת מרכז מדעני העתיד. התוכניות הן מיזם משותף של מרכז מדעני העתיד ומשרד החינוך. דורון פישלר 01:41 רשת עושים היסטוריה. היי, זה דורון, שנייה לפני שאנחנו מתחילים, הודעה קצרה למאזיני ההווה. אם רציתם פעם לדעת איך מוקלט פרק של התשובה, זה נורא קל, זה כולל הרבה ישיבה וחיטוט באינטרנט ואחר כך הקלטה בארון. אבל אם במקרה רציתם לדעת איך נוצר דבר שהוא לא פרק רגיל של התשובה, אלא מפגש מאזינים, אז יש מפגש מאזינים של התשובה ב-21 ביוני, ביום שישי בשעה שתיים וחצי בצהריים, בגריי בתל אביב. יהיה אירוע למאזינים, כלומר אני אהיה שם ויהיו שם הרבה אנשים. אנחנו נקליט דברים, נעשה משהו שאולי יהיה חלק מפרק של התשובה אחר כך. אני אספר לכם דברים מעניינים. אם אתם רוצים לבוא ולראות ולשמוע משהו מעניין, אז בואו. אפשר לקנות כרטיסים בקישור שנמצא בתיאור של הפרק או לחפש בגוגל או בפייסבוק. דורון פישלר 03:41 היי, אני דורון פישלר וזאת התשובה. אנשים שולחים לי שאלות ואני עונה עליהן. בואו נדבר שנייה על ההבדל בין שאלות קלות לשאלות קשות. ברשימת השאלות הענקית שאנשים שלחו לי יש הרבה מאוד שאלות קלות. שאלה קלה היא שאלה שמישהו כבר ענה עליה, שאם אני אחפש באינטרנט אני אוכל למצוא מאמר שהכותרת שלו היא בדיוק השאלה הזאת. שאלה קשה היא שאלה שאין עליה תשובה שפשוט כתובה כבר באיזה מקום. יכול להיות שהחומר של התשובה כבר נמצא שם, אבל צריך למצוא אותו. למה אני מדבר על כל זה? יש שאלה אחת נפוצה שאמורה להיות שאלה מאוד קלה, למה בשעה יש 60 דקות ובדקה יש 60 שניות? למה 60? דורון פישלר 05:41 יעל שלחה לי את השאלה הזאת וגם אמנון ואיילה ומיכה ויוסי ורבים אחרים. זאת שאלה מאוד מתבקשת. כבר דיברתי על הנושא הזה בערך בשני פרקים שעוסקים בשעות, אבל באף אחד מהם לא דיברתי על דקות. הסיבה שלא דיברתי על דקות היא שכשחיפשתי את התשובה לזה מצאתי תשובות קלות. אתם מחפשים, אתם מוצאים מאמרים וסרטוני יוטיוב שנותנים את התשובה. אבל לא אהבתי את התשובה הזאת, כי התשובה שכולם נותנים היא לא תשובה טובה בעיניי. התשובה שכולם נותנים היא: זה בגלל הבבלים. בבבל העתיקה השתמשו בשיטת ספירה שמבוססת על 60. למה? כי 60 זה מספר שקל מאוד לחלק. אבל התשובה הזאת לא מקובלת עליי. רק בגלל שזה כתוב בהרבה מקומות זה לא אומר שזה נכון. אני חושב שהתשובה הזאת מאוד לא מלאה. דורון פישלר 08:31 הבבלים ספרו דברים ב-60, זה נכון. בבל הייתה מרכז של אימפריה ענקית והבבלים היו ממש טובים במתמטיקה. הייתה להם שיטה שנקראת סקסגסימלית, שמבוססת על המספר 60. אצלם המספר העגול הבא אחרי 10 לא היה 100 אלא 60. ה-60 שלהם הוא בערך כמו ה-100 שלנו. למה דווקא 60? אנחנו לא יודעים. אבל 60 הוא מספר נוח כי הוא מתחלק יפה ובלי שארית ל-2, 3, 4, 5, 6 וגם ל-10. יש גם טענה חמודה על איך הם ספרו עד 60 על כפות הידיים באמצעות הפרקים של האצבעות. אבל אין שום תיעוד שבאמת ככה הם ספרו. בכל אופן, אין ויכוח על זה שהבבלים השתמשו בבסיס 60. אז למה אני לא מקבל את זה כמקור של ה-60 דקות בשעה? פשוט, כי הבבלים לא חילקו את השעה ל-60 דקות. הם לא עשו את זה והם לא יכלו לעשות את זה. דורון פישלר 14:31 כדי לדעת מה השעה וכמה דקות עברו, אתם צריכים שעון. לבבלים לא היו שעונים. השעון המכני הומצא 2000 שנה אחרי זמנם. איך תמדדו מה זה דקה בלי שעון? המושג של דקה לא היה קיים עבורם. לאורך רוב תולדות האנושות, רוב האנשים לא ידעו מה השעה ולא היה אכפת להם. הם ידעו איפה השמש, וזהו. השעון היחיד שהיה להם זה שעון שמש. שעון שמש זה מקל שתקוע ברצפה ומטיל צל. אבל זה עובד רק ביום ואם לא מעונן. ושעה בשעון שמש היא לא תמיד באותו האורך, כי בקיץ השמש נמצאת בשמיים יותר זמן ובחורף פחות. שעה זה מושג גמיש ולא מדויק. אז דקה? לחלק את השעה ל-60 חתיכות קטנות? זה לא פרקטי ואין דרך למדוד את זה. דורון פישלר 18:31 במאה ה-14 הומצא השעון המכני, שעון שמודד שעות שכל אחת מהן בדיוק באותו האורך. וזה לקח עוד 200 שנה לפחות עד שהגיעו השעונים שיש להם עוד מחוג, מחוג שעושה סיבוב כל שעה כדי לספור דקות. עד שנת 1600 בערך לא היו לשעונים דקות. אז איך הדקות הגיעו לשעון? המילים האלה, דקה ושנייה, הגיעו מגיאומטריה. במעגל יש 360 מעלות בגלל הבבלים. היוונים פיתחו את הגיאומטריה עם מעגל של 360, ואז הרומאים לקחו את זה מהם. אם אנחנו רוצים למצוא משהו על המעגל בצורה יותר מדויקת, אנחנו מחלקים כל מעלה ל-60 פרוסות קטנות. השם של החלוקה הזאת בלטינית הוא Pars Minuta Prima, שפירושו החלוקה הקטנה הראשונה. בקיצור - מינוטה, שהפך באנגלית ל-Minute. דורון פישלר 28:51 ואם רוצים לדייק עוד יותר, מחלקים כל דקה שוב ל-60 חלקים. לחלוקה השנייה הזאת קוראים Pars Minuta Secunda, כלומר חלוקה קטנה שנייה. או בקיצור - שנייה, ובאנגלית Second. דקה ושנייה הגיעו מהגיאומטריה הרבה לפני שהיו שעונים שיכלו למדוד אותן. איך הן עברו מהגיאומטריה לזמן? כדור הארץ הוא 360 מעלות וגם כיפת השמיים מעלינו היא 180 מעלות. השיטה הזאת שימשה לציין מיקום של כוכבים. כשמישהו בנה את השעון הראשון שבו השעה מחולקת ל-60, הוא כנראה עשה חיקוי של איך שמחלקים את המעלות. מי זה היה? אני לא יודע. חיפשתי בכל המאמרים ובספרים על היסטוריה של מדידת זמן ולא מצאתי את המידע הזה בשום מקום. המידע הזה פשוט אבוד. דורון פישלר 34:56 ולמה דווקא 24 שעות ביממה? המקור של 24 שעות הוא מצרים. המצרים ספרו בבסיס 10, כמונו. למה דווקא 24? התשובה היא שאנחנו לא יודעים בוודאות, אבל יש השערה. המצרים השתמשו בשעון שמש שחילק את משך היום ל-10 שעות, בגלל חיבתם למספר 10. אבל בשעות הזריחה והשקיעה האור חלש מדי בשביל שעון שמש, אז הוסיפו שעה אחת לתקופת הדמדומים בבוקר ושעה אחת בערב. סך הכל 12 שעות יום. ומכיוון שהיום והלילה הם בגדול שווים באורכם, הגיוני שגם ללילה יהיו 12 שעות. וככה הגענו ליממה עם 24 שעות. האם זה באמת מה שקרה? אני לא יודע, אבל זה נשמע לי הגיוני יותר מכל הסבר אחר. זאת הייתה התשובה. דורון פישלר 40:28 עורכת: שלי נוי. ייעוץ ותמיכה מוראלית: מוץ. הודעות על הרצאות שאני עושה אפשר לראות בעמוד הפייסבוק 'דורון פישלר נגד העולם'. בצוות רשת עושים היסטוריה גם דני תימור, אביב שם טוב, עמית חזזי, הילה שמש ושלי גואטה. אני דורון פישלר. נתקלו מתחת לספסל.
        ]]></content:encoded>
    </item>
    
    <item>
        <title>ענפן פלמוני ועוד השלמות ותיקונים [התשובה]</title>
        <link>https://mat-mo.github.io/podtext/episodes/htshvbh/npn-plmvny-v-vd-hshlmvt-vtyqvnym-htshvbh.html</link>
        <guid>https://mat-mo.github.io/podtext/episodes/htshvbh/npn-plmvny-v-vd-hshlmvt-vtyqvnym-htshvbh.html</guid>
        <pubDate>18 ביוני 2024</pubDate>
        <description>Transcript for ענפן פלמוני ועוד השלמות ותיקונים [התשובה] from התשובה</description>
        <content:encoded><![CDATA[
            דורון פישלר 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר. אולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:56 זה שכל הזמן כותב לך בפייסבוק על פיצה עם אננס שאל אותי: 'היי דורון, אתמול בערב הייתה לי שאלה ממש טובה ורציתי לכתוב לך אותה ואמרתי שאני אלך לישון ואקום בבוקר ואכתוב אותה ועכשיו שכחתי'. אוקיי, זאת התשובה. תכף נתחיל. דורון פישלר 02:19 היי, זה דורון, וכמו שבטח שמתם לב זה לא פרק מלא של 'התשובה'. זה הולך להיות פרק השלמות, פרק תוספות וכאלה. יש לנו סיבה טובה, זה פשוט משום שיש אירוע מאזינים חד פעמי שהולך לקרות בקרוב. הוא כל כך חד פעמי שהוא הולך לקרות פעמיים, אל תשאלו אותי איך זה עובד. בקיצור, בחלק מהענייני הכנות כי צריך לעשות פרק תכלס בשביל האירוע הזה, פרק שישודר רק יותר מאוחר, אז כן, אז קשה קצת לעשות כמה פרקים במקביל. אבל זה לא אמור לעניין אתכם, בייחוד אם אתם מאזיני העתיד. מה אכפת לכם למה לא יוצא עכשיו פרק? אין עכשיו פרק רגיל, ייקח זמן, אבל יהיו גם פרקים סטנדרטיים. דורון פישלר 03:11 בינתיים אבל, שוב כדי לא להשאיר אתכם בלי כלום, אז אני עושה את מה שאני לפעמים עושה שזה לאסוף תוספות ותשובות ותגובות לפרקים שיצאו, ובייחוד לפרק האחרון שיצא. במקרה הזה זה הפרק על 60 הדקות. אני לא חשבתי שזה יהיה פרק שכל כך הרבה יש מה להגיד עליו, אבל מתברר שכן. הפרק האחרון שיצא לפני הפרק הזה הוא פרק שעסק בשאלה למה בשעה יש דווקא 60 דקות ובדקה יש דווקא 60 שניות, מה הקטע עם המספר 60? וספוילר לפרק - אני הגעתי למסקנה שאני לא יודע. כלומר, אני יודע חלקית, יש לי חלק מהתשובה, אבל התשובה היא לא מלאה משום שמי באמת היה הראשון שיזם את הנושא הזה של לחלק את השעה דווקא ל-60 ושכולם נגררו אחריו? את זה אני לא יודע, את התשובה הזאת לא מצאתי. אבל עכשיו, אחרי שהפרק יצא לאוויר העולם ואלפי אנשים שמעו אותו ויצאו לחקור בעצמם, אני עדיין לא יודע כי אף אחד לא הצליח למצוא תשובה לזה. אבל אנשים כן הביאו דברים אחרים, כל מיני פיסות אחרות של אינפורמציה שמעניינות ואולי משפיעות על התשובה. דורון פישלר 04:45 קודם כל, דבר ראשון, אני אמרתי בפרק שאפשר אמנם לחלק את השעה לשלישים ולחמישיות ולשישיות, אבל אנחנו לא עושים את זה. אנחנו מחלקים אותה רק לרבעים כי אף אחד לא אומר 'שמונה ושליש'. ומיד כמובן אנשים האירו לי, דרור ואחרים, אני לא אוכל לזכור את השמות של כולם של כל מי שהעיר על כל דבר, אבל מתנצל אם אמרתם לי את זה ואני לא אומר את השם שלכם. בכל אופן, העירו לי שבערבית כן עושים את זה. כלומר, את 8:40 אפשר להגיד בערבית 'שליש לתשע'. ואני מניח שזה נכון גם בשפות אחרות, זה לא רק בערבית. בעברית לא, באנגלית לא, אבל יש הרבה מאוד שפות אחרות בעולם. מעניין אם יש שפות שבהן נהוג לחלק את השעה לחמישיות גם. כלומר שאשכרה אפשר להגיד 8:48 בתור 'חמישית לתשע', אני בספק אבל אולי. דורון פישלר 05:51 יש עניין אחר שפשוט היו כמה אנשים שאמרו לי והאמת היא שאני פשוט לא חשבתי על זה וזה קצת מביך אותי בדיעבד. מה שהם אמרו, אסף ואליחי ואני חושב שכמה אחרים, אז אמרו כזה דבר: הדקות הומצאו אחרי שכבר היו שעונים שמראים את השעות. לשעון יש את פני השעון עם המספרים שכתובים במעגל, 12 מספרים, משום שהיממה מחולקת לשני מקטעים של 12 שעות. ווטאבר המקור ההיסטורי של זה, השעון מחולק ל-12. עכשיו, גם השעה וגם הדקה זה על פני אותו שעון, כלומר שני המחוגים זזים על אותו דבר. אז צריך שיהיה נוח לקרוא את שתיהן. אז אם היו מחלקים את השעה נגיד ל-10 דקות, עשרה חלקים שקוראים להם דקה לצורך העניין, זה אומר שהיה צריך להוסיף עוד מספרים בתוך השעון. כלומר הייתה החלוקה ל-12 ומעל זה, מתחת לזה, מחוץ לזה היה גם את החלוקה ל-10, זה היה מאוד מבלבל משום שאחת דקה ואחת שעה היו קרובים אחד לשנייה אבל לא בדיוק באותו מקום. וגם כל דבר אחר, כל מספר אחר שהיו בוחרים היה צריך להוסיף סימנים על השעון, אלא אם כן המספר הזה מתחלק ב-12. משום שהשעון כבר מחולק ל-12, אז אם בוחרים מספר שהוא כמו 12 או 24 או 48 או 60, אז קיימת כבר החלוקה הזאת ואפשר רק לצייר קווים קטנים בין השעות ולכן 60 זה מתבקש כי זה מתחלק ב-12. וזה מתחלק גם ב-10, רוצים שזה יהיה מספר עגול מהצורה הזאת. לא חשבתי על זה, אבל זה תכלס הסבר הגיוני. זה לא אומר שזה הדבר היחיד שאפשר היה לבחור, אבל זה בהחלט מסביר למה זה 60 ולא 100 לצורך העניין. דורון פישלר 08:20 אבל אם כבר אנחנו חוזרים אחורה ומנסים לבחור שיטה לחלק את הזמן, אז אני חושב שלחלק את השעה ל-12 היה הכי הגיוני. כאילו, במקום 60, במקום שכל שעה תייצג 5 דקות, אז פשוט לחלק את זה ל-12. הרי ממילא החיים שלנו ברובם לא באמת מתנהלים לפי דקות. בדרך כלל היחידה הקטנה שאתם מתנהלים לפיה זה לא דקות, זה 5 דקות. זאת אומרת, אתם רוצים להגיע לאיזשהו מקום, אתם אומרים 'עוד חמש דקות'. אתם צריכים להגיע ב-7:50 לאיזשהו מקום ותגיעו ב-7:51, זה משנה משהו? לא, זה בטווח של 5 דקות. 5 דקות זה פחות או יותר יחידת הזמן הקטנה האנושית הבסיסית. אנחנו מודדים את הזמן בערך ב-5 דקות. אם כי נכון שיש גם מקרים שבהם צריך רזולוציה יותר גבוהה, אז יש דקה כשאתם שמים משהו במיקרו או משהו כזה. אבל נשמע לי הרבה יותר הגיוני אם במקום 60 דקות השעה הייתה מתחלקת ל-12 'חמש דקות'. מאוחר מדי בשביל זה כבר. דורון פישלר 09:30 חוץ מהדברים האלה, מתברר שיש לי 'אדל' חדשה. אדל זה מה שקורה כשיש משהו שכולם מספרים לי עליו שאני לא אמרתי או טעות שעשיתי או משהו כזה, אבל מתברר שכולם יודעים את זה חוץ ממני. זה היה בפרק על מורן, בפרק על שמות פרטיים, שהיה איזה משהו בקשר לשם אדל שפשוט כל העולם ואשתו סיפר לי על זה. וזה הכל באמת מתוך כוונה מעולה, כן? זאת אומרת אני רוצה לדעת על דברים ששכחתי לספר עליהם, אבל זה פשוט היה ממש ממש הרבה, קיבלתי את זה הרבה מאוד פעמים. אז במקרה הזה מתברר האדל כמובן קשור לגמרא. כי אני לא מבין בזה, אבל יש הרבה מאזינים שלי מתברר שכן מבינים בזה ולכן הרבה מאוד אנשים טרחו לספר לי שבגמרא יש חלוקה של השעה ל-1080 חלקים. למה 1080? כי ככה השעה היא בהיי-דפינישן. לא יודע למה, 1080 זה 3 פעמים 360 שזה גם 9 פעמים 60, יש משהו בבלי במספר הזה. וזה גם מתחלק ל-2 ו-3 ו-4 ו-5 ו-6 ו-8 ו-9 ו-10, לא ל-7 אבל אף אחד לא רוצה לחלק דברים ב-7. אז קודם כל תודה לכל מי שסיפר לי על זה. זה לא באמת סותר שום דבר שאמרתי, כלומר אני לא אמרתי שלא הייתה חלוקה כזאת, אני אמרתי שהיו אסטרונומים כבר בתקופת היוונים והבבלים שידעו לחלק את הזמן בצורה מאוד מאוד מדויקת והיו להם כל מיני שיטות שונות לזה, אז כן, הייתה גם את השיטה הזאת. דורון פישלר 11:25 הסיבה שוב הייתה אסטרונומיה. כדי למדוד בדיוק את האורך של היום והשנה והחודש שזה חשוב משום שצריך לדעת מתי ראש חודש, מתי מתחיל חודש חדש. והאורך האמיתי של חודש, כלומר ההקפה של הירח סביב כדור הארץ, הוא לא מספר עגול של ימים. אז כבר בגמרא כתוב שהאורך של חודש הוא 29 יום ומחצה ושני שליש שעה - שזה הכניסו דווקא כדי לעצבן אותי כי אני אמרתי שלא מחלקים את השעה לשליש, אז הנה מחלקים את השעה לשליש - ו-ע"ג חלקים, כלומר 73 חלקים מתוך 1080. שזה מאוד מדויק דרך אגב, זה בהחלט אורך מאוד מדויק של החודש. אז כן, הייתה את החלוקה הזאת. דורון פישלר 12:21 אבל אם כבר מדברים על מקורות יהודיים, אז היה רק אחד שסיפר לי על עוד דבר מעניין. על משהו שהרמב"ם כתב. עכשיו אני לא מתעסק ברמב"ם בדרך כלל, בערך מאותה סיבה שאני לא מתעסק בקוונטים, אני לא רוצה להסתבך עם זה. בטח יש אנשים שמבינים יותר. עכשיו הוא עסק בהמון המון דברים, קודם כל הרמב"ם זה אזור שנת 1200 לספירה, כן? והוא עסק בהמון דברים והוא גם מדבר על החכמים היוונים וכל זה, זאת אומרת הוא לא חי במנותק מכל החוכמה שהייתה קיימת בעולם באותו זמן. ובין השאר יש לו גם עיסוק בחלוקה של השעה ואסטרונומיה וחלוקה של היום לחלקים, והוא משתמש בשיטה הזאת של ה-1080 חלקים בשעה. דורון פישלר 13:21 אבל מעבר לזה, יש מקום אחד שבו הוא מדבר על דקות. אבל הוא מדבר עליהם בגישה מאוד משונה לדעתי. זה קטע שמדבר על השאלה הפילוסופית האם הזמן הוא רצף אחד כולו או שאפשר לחלק אותו לפיקסלים, לאטומים. כלומר אם יש חלק של זמן שאין משהו יותר קטן ממנו, שזאת שאלה שאני לא הולך להתעסק בה עכשיו. הרמב"ם לא שמע על אורך פלאנק לדעתי וטוב שכך. בכל פעם שיש משפט שאומר ככה: 'והמשל בו שהשעה האחת על דרך משל 60 דקים והדק 60 שניים והשני 60 שלישיים ויגיע באחרונה העניין אצלם לחלקים עם עשיריים על דרך משל או יותר דקים מהם לא יחלקו כלל ולא יקבלו החלוקה כמו הדרך'. דורון פישלר 14:25 בגדול מה שהוא אומר פה - נגיד שאנחנו מחלקים את השעה ל-60 דקים, ואת הדקים ל-60 שניים ומחלקים שוב ל-60 ל-60 ל-60, בסוף נגיע לחלוקה עשירית, אם אנחנו נגיע למשהו שאי אפשר לחלק אותו יותר. עכשיו זאת לא דרך חלוקה שהוא משתמש בה מעשית כי הוא השתמש בחלוקה של ה-1080, הוא עושה רק 'נגיד'. נגיד שאנחנו ממציאים חלוקה כזאת. והחלוקה הזאת היא בדיוק החלוקה שאנחנו משתמשים בה היום. כלומר 60 דקים, לא דקות, שהם מתחלקים ל-60 שניים, כלומר שניות. ואז עוד שלישיים וכאלה שאנחנו לא עושים אותם. שזה די מוזר להזכיר כאילו כבדרך אגב 'בואו נגיד שאנחנו נעשה את זה' ולהגיד בדיוק את מה שמשתמשים בו. אז סביר להניח שזה לא מקרי. זאת אומרת סביר שבאמת היה שימוש בעניין הזה של הדקות והשניות בתור חלוקה של שעה באותו זמן. אבל אם אני לא טועה, האזכור הזה זה הכי מוקדם שאני מצאתי של חלוקה כזאת. אז זה די מוזר. כלומר היה כנראה מישהו שבאמת השתמש בחלוקה הזאת באותו זמן, זה היה הרבה לפני שהמציאו את השעונים כך שאי אפשר היה לדבר על שעונים שמראים את הדקה. והרמב"ם מתייחס לזה ואז מיד זורק את זה הצדה. יש פה מה לחקור, אני צריך היסטוריון יותר רציני ממני בשביל להבין את זה. כרגע לזה אני עדיין לא יודע את התשובה. דורון פישלר 16:07 יש לי עוד כמה הערות בקשר לאקדמיה ולוויקיפדיה ולגמלי שלמה. תכף. דורון פישלר 16:20 אוקיי, יש נושא שעלה לאחרונה שמתקשר לכמה פרקים שדיברתי עליהם, שמתקשר לכמה מהפרקים האחרונים. קודם כל, אתם יודעים שנכנסתי למריבה עם האקדמיה ללשון העברית. זה לא היה כל כך כיף כי אני לא מאוד אוהב לריב או להתעצבן, אני מעדיף לדבר על דברים שאני אוהב אבל היה מעצבן באופן כללי, אז רציתי להוציא את זה על משהו אני מניח. כן, אז אם מדברים על האקדמיה, לפני כמה שבועות הוועדה לזואולוגיה של האקדמיה ללשון העברית הוציאה רשימה של שמות חדשים של גמלי שלמה. כי דיברתי קצת על זה שחלק מהתפקיד שלה זה להמציא שמות לחיות וצמחים ומושגים שעדיין לא קיימים להם שמות. ואחד מבין התחומים המאוד רבים של בעלי חיים שעדיין חסרים להם שמות זה היה גמלי שלמה. כרגע לכל החרקים מהמשפחה הגדולה הזאת קוראים גמל שלמה למרות שיש שם הרבה שונים והם לא ממש דומים אחד לשני. אז הנה עכשיו יש לנו שמות חדשים לגמלי שלמה, למשפחות של גמלי שלמה וגם למינים וסוגים ספציפיים שלהם. והשמות האלה הם מעולים. אני מאוד אוהב את השמות האלה שהם פרסמו. דורון פישלר 18:02 קודם כל יש שם את הגמל שלמה הירוק שזה הגמל שלמה הכי נפוץ, הזה שאתם כנראה נתקלתם כבר בכאלה. וגם גמל שלמה מתפלל שזה כמו שאומרים באנגלית 'Praying Mantis' בגלל שיש לו את התנוחה הזאת עם הידיים כאילו מתפלל. הם סוגים נפוצים יחסית. אבל יש גם הרבה סוגים אחרים של גמלי שלמה שקיימים בארץ, הם נפוצים פחות ועכשיו יש להם שמות. אז יש את השלמונים ויש גם את הדולגניים, שמשפחה שכוללת בין השאר את הדולגן חד-עין. עכשיו הוא לא חד-עין משום שהוא רואה ממש טוב, אלא משום שהעיניים שלו הן ליטרלי חדות. זאת אומרת יש לו מין שפיצים כאלה בעין. יש את משפחת המדברניים, ואני חשבתי שמדברני זה מישהו שיוצא שבוע בשנה למדבר ומקים מיצגים אמנותיים וכאלה, אבל לא משנה. יש עצניים שכוללים עצן ענק, עצן לב, עצן מדברי ועצן ים תיכוני. יש את האנפניים כי הם דומים לאנפיות, שאחד מהם וזה אהבתי הוא אנפן פלמוני. אנפן פלמוני נשמע לי כאילו התעצלו לחשוב על שם. כאילו אנפן פלוני ואנפן אלמוני ואנפן פלמוני. אבל לא, אבל זה לא נכון. מתברר שזה בעצם תעתיק של השם המדעי, השם הלטיני שלו, שזה פאר-אוטי-פלפס פלמוני. למה פלמוני? כי הוא נקרא על שם חוקר ישראלי שגר בדגניה וקראו לו יעקב פלמוני. והוא זה שגילה את הסוג הזה של גמל שלמה. מתברר שכן פלמוני זה דבר, אני הייתי בטוח שזה כמו פשוט פלוני ואלמוני אז פלמוני, אז כן, אז יופי של שם - האנפן הפלמוני. דורון פישלר 20:04 חוץ מזה יש עוד משפחה של גמלי שלמה שנקראת עצבניים וזה אחלה. כולל המין עצבני עלום שזה מדהים. עצבני עלום חוץ מלהיות סוג של גמל שלמה זה גם כינוי מעולה לאנשים שרבים עם אנשים באינטרנט. עם מי אתה מתווכח? עצבני עלום. יש משפחה של גמלי שלמה שנקראת סוסות-שד שכוללת את סוסת שד משובצת, סוסת שד מקליט, סוסת שד מזרחית וסוסת שד מכשפת. יש פה הרבה חומר לספרי פנטזיה אם אתם מחפשים. יש גם את הפניניית הלילית ו... וזאת הפואנטה ולמה אני מתעסק בכל העסק הזה - הטרפיאדין. טרפיאד אחד, הרבה טרפיאדין, כולל טרפיאד חיוור, כי הם טורפים באמצעות הידיים. והשם הזה מבוסס על הצעה של הזואולוג שאינו טבח ישראל אהרוני, זה שדיברתי עליו גם בפרק 'מאיפה באים אוגרים'. דורון פישלר 21:15 עכשיו קודם כל אני רוצה להגיד, אין לי שום התנגדות לשם הזה, זאת רשימה טובה מבחינתי השמות האלה מאוד משעשעים אותי, אין לי שום התנגדות בעניין הזה. אבל זה כן מסבך אותנו שוב בעניין אחר. כי אם אתם זוכרים קצת לפני עניין האקדמיה, אז אני התעצבנתי קצת על ויקיפדיה העברית, כלומר לא עליהם באופן כללי, עושים עבודת קודש והכל, אבל יש מקרים שבהם אני לא אוהב כולל נתתי בתור דוגמה את החיה שנקראת באנגלית Mantis Shrimp ובעברית נתנו לה בוויקיפדיה את השם חסילון גמל שלמה וזה שם מטופש וגרוע. ובעקבות זה, בעקבות זה שהזכרתי את זה, הערך השתנה. הוא עכשיו מבוסס על הגדרה באתר של זואולוגיה אמין ומכובד יותר, וההגדרה החדשה - כלומר השם של החיה הזאת לפי ויקיפדיה - הייתה טרפיאדן. עכשיו עדיין אין להם שם רשמי, כלומר האקדמיה לא הכריזה על שם רשמי בשביל החיה הזאת. אבל עכשיו אפשר לנחש שאם וכאשר יהיה להם שם רשמי הוא לא יהיה טרפיאדן. משום שזה עכשיו שם של חיה אחרת, של משפחה של גמלי שלמה. אז אני מניח שזה אומר שאנחנו שוב תקועים בלי שם ואני לא יודע איך לקרוא לחיה הזאת. וחשבתי שפתרנו את הבעיה הזאת לפחות בינתיים, אבל לא, אנחנו עדיין תקועים עם ה-Mantis Shrimp או ה-Stomatopods כמו שקוראים לו בלטינית. אנשים אצלי בפייסבוק הציעו שמות אלטרנטיביים לחיה הזאת, אז אפשר לנסות ללמוד מהם. הציעו חסילון טורפן רב גוני - זה יפה רק שהוא לא חסילון. חסילון אגרוף ברזל מהודר - מאוד יפה רק שהוא לא חסילון מנטיסי. דורונאיס ססגוני - תודה אבל לא. הג'וק המקשקש, ארוחת ערב, ואביגדור. מבחינתי אני קורא לו אביגדור. זהו, זאת התשובה לבינתיים. דורון פישלר 23:57 עורכת הסאונד שלי היא לינוי הוץ ותמיכה מורלית מוץ. כרגיל על הרצאות שאני עושה לא אירה הרבה מאזינים בגלל שנגמרו כבר הכרטיסים. אבל יש הרבה הרצאות אחרות שאני עושה על כל מיני דברים, אתם יכולים לראות את כל הרשימה בעמוד הפייסבוק דורון פישלר נגד העולם ובצוות רשת עושים היסטוריה גם דני תימור המנהל העסקי, אביב שם טוב סמנכ"ל התפעול, עמית חזזי מכירות, וגם הילה שמש ושלי גואטה. אני דורון פישלר, נתראה מתישהו. ביי ביי. דורון פישלר 24:30 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>למה לגברים יש פטמות? (שידור מעודכן) [התשובה]</title>
        <link>https://mat-mo.github.io/podtext/episodes/htshvbh/lmh-lgbrym-ysh-ptmvt-shydvr-m-vdkn-htshvbh.html</link>
        <guid>https://mat-mo.github.io/podtext/episodes/htshvbh/lmh-lgbrym-ysh-ptmvt-shydvr-m-vdkn-htshvbh.html</guid>
        <pubDate>1 ביולי 2024</pubDate>
        <description>Transcript for למה לגברים יש פטמות? (שידור מעודכן) [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>מהי המדינה הכי משעממת (בקטע טוב) בעולם? [התשובה]</title>
        <link>https://mat-mo.github.io/podtext/episodes/htshvbh/mhy-hmdynh-hky-msh-mmt-bqt-tvb-b-vlm-htshvbh.html</link>
        <guid>https://mat-mo.github.io/podtext/episodes/htshvbh/mhy-hmdynh-hky-msh-mmt-bqt-tvb-b-vlm-htshvbh.html</guid>
        <pubDate>15 ביולי 2024</pubDate>
        <description>Transcript for מהי המדינה הכי משעממת (בקטע טוב) בעולם? [התשובה] from התשובה</description>
        <content:encoded><![CDATA[
            קריין 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט', איזה מן אנשים אתם? איזה מן בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים לא רק מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם - אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. קריין 01:42 רשת עושים היסטוריה. דורון פישלר 01:55 היי, מה שאתם עומדים לשמוע עכשיו כנראה זה סוג של פרק שהוקלט בהופעה חיה במהלך אירוע מאזיני 'התשובה' החד-פעמי שנערך פעמיים, כי ככה קורים הדברים האלה. אז זהו, זה מה שהיה לי להגיד מפה. אני מעביר את רשות הדיבור לדורון בגריי. דורון פישלר 02:29 אנחנו הולכים להקליט פרק בלייב. זה כמובן לא הולך להיות בדיוק כמו פרק סטנדרטי שקורה כל הזמן בגלל שרוב הפרקים לא מוקלטים בפני קהל, אבל הרעיון הוא איכשהו לשתף אתכם קצת באיך שמקליטים פרק ובסופו של דבר בעוד כמה ימים הפרק הזה יצא בתור פרק סטנדרטי של הפודקאסט. העניין הוא שיכול להיות שיהיו אנשים שמרגישים מקופחים, כי יכול להיות שאנשים שרק מאזינים, אני כרגע מדבר גם אל האנשים שנמצאים כאן באולם ורואים אותי וגם אל האנשים שרק שומעים אותי בפודקאסט, ויכול להיות שהם מרגישים עכשיו קצת מקופחים משום שהם אומרים למה לא באנו, עכשיו יש דברים שאנחנו לא רואים. אז בקשר לזה אני רק רוצה להגיד - זה בסדר, אין שום הבדל. החוויה של האנשים שנמצאים כאן באולם והחוויה של האנשים שרק מאזינים לפודקאסט היא בדיוק זהה. אין שום הבדל בין אם אתם רואים משהו או לא רואים משהו. הקהל פשוט נזכר בבדיחה עכשיו. דורון פישלר 03:47 למעשה, האנשים שנמצאים כאן באולם אחר כך אולי הם ירגישו מקופחים בגלל שהם יגידו למה אנחנו שילמנו ובאנו במיוחד כשאנחנו מקבלים למעשה את אותו הדבר בדיוק שיכולנו פשוט לשמוע את הפודקאסט ולא לעשות כלום. למה הקהל עושה רעש? אני לא יודע. וחוץ מזה עוד דבר שהיה חשוב לי שתראו אותי בגלל שאני תמיד אומר את זה אבל זה לא תמיד משכנע, שאתם יכולים לראות בעצמכם שכשאני עושה את הפרק אז שאני לא קורא מטקסט או משהו, שהכל פה לגמרי ספונטני. אוקיי. אז חלק מהעניין זה שאני רוצה שתראו פחות או יותר קצת מאיך שבונים פרק, איך שפרק נעשה. אז קודם כל המקום שבו אני מקליט בדרך כלל אז אתם יודעים יש את אולפני עושים היסטוריה ואולפן ההקלטות המשוכלל שלהם שאני לא הולך לשם אף פעם כמעט. במקום זה אני מקליט אצלי בארון. זה הארון. אני מתנצל על הבלאגן פה, אז נשתף אתכם קצת בארון. דורון פישלר 05:01 אז בואו נעשה עוד איזה רק נתחיל את זה באופן יותר רשמי. אפשר לקבל מוזיקת פתיחה? דורון פישלר 05:15 היי! אני דורון, 'התשובה'. אני קיבלתי לאחרונה שאלה והשאלה היא... אוקיי אוקיי רגע, בשלב הזה אפשר להפסיק את המוזיקה. בשלב הזה אנחנו צריכים שתהיה לי שאלה כי ככה מתחילים לעבוד על פרק, אנחנו צריכים שאלה. אז מה שקורה כשבוחרים שאלה אז כמו שאתם יודעים כמו שאני תמיד אומר, יש את הטופס, יש דורון פישלר נקודה קום, אתם יכולים ללכת לשם, יש שם טופס גוגל פורמס מאוד בסיסי שאתם מתבקשים להכניס את השם ואת השאלה שלכם ואנשים שולחים את השאלות וזה מגיע, אבל מספר השאלות שהגיעו אליי הוא 51,649. זה מספר השאלות נכון לעכשיו. זה הרבה. אז איך בוחרים מבין כל השאלות האלה את השאלה המעניינת? אז נורא פשוט. כמה אמרנו שיש כאן? 51,649. סליחה, תגיד לי מספר בין 1 ל-51,649. קהל 06:19 316. דורון פישלר 06:22 בוא נראה, 316 זה מספר קצת נמוך. 'למה הדבורים בשכונת הכחדה?'. אני מניח שפשוט זול שם הדיור, זה לא ה... כאילו הייתי מצפה מהדבורים שיגורו בשכונת סביון, בשכונת חמניות או משהו כזה, אבל לא, הם גרים בשכונת הכחדה. יש לציין הדבורים הם ככל הידוע לי, שוב אני לא מכיר את זה, אני לא הכרתי את הדבר הזה, אבל אני חושב שהכוונה הייתה לתופעה הזאת שהייתה לפני כמה שנים על זה שהדבורים הלכו ונעלמו וזה עבר, כלומר היו כל מיני תיאוריות מעניינות בקשר למה קרה שם ולמה זה ולמה זה קרה, אבל זה עבר ועכשיו הם לא בסכנת הכחדה, זה בסדר. אבל זה כן הייתה תופעה נורא נורא מעניינת ובהחלט אפשר היה לעשות על זה פרק, הבעיה היא שעכשיו קצת זה ייקח הרבה חקירה. בוא ננסה משהו אחר. אוקיי, את מי זה, את מי אפשר? כן, כן, יש לך מספר ממש טוב. כן. קהל 07:18 48,325. דורון פישלר 07:22 אוקיי. זה היה ספציפי באופן חשוד. אופיר שאל מה משמעות הראלי בדומינו ראלי. תראו, פשוט זה עניין של כנות בפרסום. הדומינו לא היה כזה טוב, אז קראו לו דומינו ראלי. ראלי זה תחרות, זה מגיע מהשם הזה. תן לי מספר בין 1 ל-50,000 אבל שזה יהיה 48,123. קהל 07:51 48,123. דורון פישלר 07:54 תודה, יפה, מספר יפה. 48,123 מספר אקראי לחלוטין שקיבלתי פה. מיואשת שאלה את השאלה הזאת: 'כמה שנים האחרונות היו מאוד מאוד והן עדיין מאוד מאוד מאוד מאוד. נגיד ואני מעוניינת לעזוב את הארץ המשוגעת הזאת ולעבור למקום רגוע, למען האמת הכי רגוע, המדינה הכי משעממת בעולם. מדינה שלא היו בה מלחמות בשנים האחרונות או בעצם אירועים בכלל, אז מהי המדינה הכי משעממת בעולם?'. זה את שאלת את זה? את מיואשת? באמת? אלוהים אדירים! דורון פישלר 08:44 דרך אגב הכתובת, יש את זה להכניס כתובת או מייל או טלפון, אז מה שמיואשת כתבה זה 'תאמין לי אם אני אקבל תשובה לשאלה הזאת אני אשלח לך הודעה, מייל, אני אוריד פייסבוק, אני אעשה הכל חוץ מיונת דואר, יש גבול'. זה את שלחת את זה? אוקיי. יפה! אוקיי. אז בוא נראה מה המדינה הכי משעממת בעולם. אז מה עושים? איך מחפשים כזה דבר? קודם כל כאילו מתחילים בגוגל, כי ככה תמיד מתחילים כל דבר. אז Most Boring Country. איזה מדינות הן משעממות? בואו נראה, יש פה שאלות ברוניי, סמואה, מלדיביים, מלדיביים משעמם שם? כאילו אני לא יודע, נראה יכול להיות מעניין. מונגוליה, Emptiness, מונגוליה זה יופי של מקום, זה המדינה הכי ריקה בעולם, אני יכול להבין איך הם רואים את זה בתור משעמם. סינגפור, כווית, No Alcohol, זה הופך את זה למשעמם. זה לא המדד שאנחנו מחפשים. צפון קוריאה, מאוד משעמם. כאילו אוקיי, יש דרכים, יש כל מיני מקומות אחרים שאנשים אמרו שהם מדברים על זה שהמדינות הן משעממות, אבל זה לא במובן הזה. אלו לא המובנים שאני מחפש. דורון פישלר 10:11 היא חיפשה מובן אחד מסוים, שמשעמם מבחינת חדשות. זאת אומרת, לא קורים דברים שזה משתעממים. מדינה שבה אין מלחמות בתור התחלה, רגע שנייה, בוא נחפש כזה דבר. אני יודע איפה אין מלחמות בגלל שיש עמוד ויקיפדיה שהוא מאוד מדכא, שזה Ongoing Conflicts. בבקשה, List of ongoing armed conflicts, זה עמוד ויקיפדיה שבו פשוט עושים רשימה מתעדכנת של המקומות שבהם יש מלחמות וסכסוכים וכאלה דברים. יש הרבה מהם כמובן. ובעמוד הזה יש מפה. המפה הזאת מראה את המדינות בעולם שיש בהן איזשהו סוג של סכסוך אלים או מלחמה. שוב, למען האנשים שלא נמצאים כאן באולם ולכן הם לא רואים את המפה או מסיבה אחרת לא רואים את המפה, אז אני אתאר מה רואים במפה. אל תיסעו לאפריקה. זה המסקנה העיקרית של המפה הזאת. גם המזרח התיכון לא להייט. ובאופן כללי יש הרבה מקומות שבהם יש רמה מסוימת של סכסוך, לא כולם באותה רמה, אבל יש גם מקומות שלא. אז זה אומר שאני יודע לאן לא לנסוע, אבל אנחנו מחפשים מקום שהוא מעבר לזה. זאת אומרת, לא רק שאין מלחמה אלא שאין כלום, זאת אומרת שאין שערוריות של שחיתות, בחירות כל הזמן, אסונות טבע, ממש מקום שבו פותחים את העיתון ובעיתון יהיה כתוב 'היום לא קרה כלום, מזג האוויר דומה'. אני חושב שזאת שאלה שיש מקום לחקור אותה קצת יותר. אז זאת השאלה. תכף תבוא התשובה. דורון פישלר 11:51 אוקיי, עכשיו בשלב הזה בדרך כלל יש הפסקת פרסומות. אני יכול לקבל הפסקת פרסומות בבקשה? דורון פישלר 11:54 אז השאלה הייתה מהי המדינה הכי משעממת בעולם, והשאלה שלי היא איך אפשר לכמת דבר כזה? איך אפשר בכלל לספור את זה באופן מדעי? לא להגיד אה סתם קצת משעמם לי. איך סופרים שיעמום? מדובר פה על אירועים. מקום משעמם זה מקום שקורים בו פחות דברים או לפחות פחות דברים מעניינים. ועל דברים מעניינים כותבים בחדשות. אז אולי מה שאני צריך לעשות זה לחפש מדינות בחדשות ולראות על איזה מהן מדברים פחות. כי בכל מדינה יכתבו על הדברים שקורים במדינה, מן הסתם, אבל דברים מעניינים כותבים עליהם גם במקום אחר. אז אם אני לוקח פשוט אני שוב אני מחפש הכל בגוגל כי גוגל זה הדבר שמוצאים בו. אני אחפש שם של מדינה אקראית, ישראל. ישראל אני מחפש את זה בחדשות. אני רוצה רק מהשנה האחרונה. מספר התוצאות בחדשות של ישראל מהשנה האחרונה הוא 273 מיליון. לכן זה ככל הנראה לא מקום שמתאים לנו במקרה הזה. דורון פישלר 13:03 בוא נחפש את סמואה, בוא נראה, בוא נחפש את סמואה נראה מה אנחנו נקבל. סמואה נותן לי 15 מיליון ו-900 אלף שזה הרבה פחות מישראל אבל זה עדיין משהו. אבל בוא נחפש עוד איזה משהו מדינה קטנה. אני אחפש את איי מרשל, אוקיי? איי מרשל, יש שם 11 מיליון ו-700 אלף תוצאות. תראו, אני חיפשתי הרבה מדינות בצורה כזאת. מתברר שיש מדינות שמופיעות ממש ממש ממש הרבה בגוגל ניוז ויש כאלה שפחות, אבל גם המדינות שמופיעות מעט הן תמיד מופיעות 10 מיליון וקצת, 11 מיליון וזה, זה קבוע. כנראה שככה גוגל ניוז פשוט בנוי שכל מדינה עוצר פשוט אחרי ה-10 מיליון התוצאות הראשונות שלה. אז זה לא באמת נותן הרבה מדד, כי גם אפילו איי מרשל מקבלת כזה דבר. אז אני צריך משהו אחר. גוגל לבד לא עוזר פה. אני צריך למצוא אם יש אם מישהו עשה איזשהו תחקיר, איזשהו מחקר רציני, משהו יותר אמין בנושא הזה. דורון פישלר 14:12 אז אם אני עושה, זה בטח המדינות שמופיעות הכי מעט בחדשות, זה גם המדינות שמופיעות הכי הרבה בחדשות, זה אותו מחקר, אז הנה המדינות שמוזכרות הכי הרבה בחדשות, זה החיפוש. מה אני מקבל פה? בוא נראה מה זה המחקר הזה. 15 המדינות הנפוצות ביותר. אוקיי, זה מעניין. זה משהו שמופיע בריסרצ'גייט שזה אתר של מחקרים, של מאמרים מדעיים, לא סתם. ויש פה טבלה של איזה מדינות מוזכרות בכל מיני מקומות בעולם וזה מאוד רציני. אוקיי, אז אני צריך למצוא את כל המחקר כולו. אני אוריד אותו. אז אני אקרא את המחקר הזה. וחוץ מזה הבנאדם שעשה את המחקר קוראים לו אלדד סגב. קול. אלדד סגב זה שם מבטיח. משום שאם השם של האיש שעשה את המחקר של המדען היה צ'ינג או ג'ונסון או משהו אחר, אז סיכויי לפנות אליו היו קטנים יותר, אבל אלדד סגב נשמע כמו בנאדם שאני יכול פשוט לדבר איתו ואז אולי הוא יוכל לעזור לי בנושא הזה. אז בוא נחפש את אלדד סגב. דורון פישלר 15:24 קודם כל יש פה את התמונה שלו, זה אלדד סגב, אבל זה לא עוזר לי בהרבה. אז אם אני נכנס לפייסבוק אני אחפש את אלדד סגב. אז יש לנו פה את מי זה אלדד סגב הזה? הוא מרצה למתמטיקה, זה בטח הוא, זה אותו אחד. בוא נראה מה הוא עוד עושה בחיים. הוא עושה הרצאות אני רואה, יש את המרצה מצטיין, אה מצוין, מאוד מוכיר אותו. הוא עושה הרצאה ביחד עם מוש בן ארי. וואלה! אבל כאילו למה הוא מופיע עם מוש בן ארי ואני לא? מוש בן ארי פה? אם מוש בן ארי כאן מישהו יכול לראות? לא. אוקיי. קצת מוזר לי העסק הזה. אז כן, אז בנאדם שהוא מאוד זה. אבל מצד שני אני לא לחלוטין בטוח בקשר לבנאדם, כי נכון שהוא פרופסור למתמטיקה אבל אוקיי יש איזה עניין קטן בקשר אליי שיש לי איזה כזה קונדישן שאני לא מזהה אנשים. אני דיברתי על זה בפרק של 'המובן מאליו' שזה הפודקאסט הקודם, יש לי קשיים בזה. אז כשיש פה את הבנאדם הזה ואת הבנאדם הזה, הבנאדם כאן בתמונה הזאת, אז זה קשיים בתחקיר שלרוב האנשים אין אבל לי יש. דורון פישלר 16:34 כמו שאתם רואים האיש הזה ואלדד סגב הזה, אלדד סגב פה ואלדד סגב השני נראים בדיוק אותו הדבר. לשניהם יש בדיוק את אותו מספר עיניים ובדיוק אותו מספר פיות ומספר האפים שלהם זהה. עכשיו לאחד מהם יש משקפיים ולשני לא, אבל זה לא מספיק, אני לא יודע אם זה. אז אני שלחתי וואטסאפ לאנשים כאן לוודא שאולי יכול להיות ששני האנשים האלה הם אותו בנאדם, ואנשים שיודעים לזהות פרצופים אמרו מה פתאום הם לא דומים בכלל. אז כן, אז זה לא אותו אלדד סגב מתברר. אז אני לא צריך לפנות לאלדד סגב שעושה הרצאות עם מוש בן ארי כי האלדד סגב השני הוא אחר. אבל אני מצאתי את המייל שלו ופניתי אליו, לאלדד סגב השני שנמצא ביפן באותו זמן. עכשיו כל פעם כשאני צריך לפנות למומחים, לפנות למדענים או דברים כאלה שעושים את זה תמיד יש הרגשה של 'שלום, אני עושה פודקאסט ואתם לא שמעתם עליי אבל אולי אתם רוצים לעזור'. זה נורא מביך, כאילו מי הם לא יודעים מי אני, למה שהם יעזרו לי, כאילו עושים דברים חשובים. זו הייתה ההרגשה שלי במשך הרבה מאוד זמן, המון פעמים כשאני פניתי לאנשים זה היה פחות או יותר ככה, אבל אני גיליתי במשך הזמן שאנשים שמקדישים שנים מהחיים שלהם לחקור איזשהו נושא איזוטרי מאוד אוהבים לדבר עליו. דורון פישלר 18:02 ולמעשה רוב האנשים, זאת אומרת בדרך כלל לא שואלים אותם, זאת אומרת בדרך כלל לא עוצרים בנאדם שעשה לצורך העניין מחקר על התנהגות חברתית של נמלים ואומרים 'תגיד, אתה עשית את המחקר על נמלים, נכון? אתה יכול לספר לי על זה?'. זה לא קורה כל כך הרבה. אז כשבאים לבנאדם ומבקשים ממנו לדבר על הנושא שהוא חקר עליו, הם בדרך כלל מאוד שמחים לעזור. אז מתברר שאלדד סגב לא רק שכן הוא עשה את המחקר הזה על מדינות שמופיעות בחדשות וכמה, המחקר שהוא פורסם הוא משנת 2012. נתונים שהם לא היו מאוד עדכניים. אז רציתי לשאול אותו אם במקרה יש לך אולי נתונים יותר עדכניים או שאתה יכול הוא שלח לי אקסל. מתברר שעדיין יש לו את הבוטים שעדיין אוספים את זה ויש לו את הנתונים שלפי אותם אלגוריתמים שהוא קבע והוא שלח לי את הנתונים מהשנה האחרונה, לא משנת 2012, ויש לי אותם ממש פה. אז יש לי אקסל. יש! אקסל! אני אוהב אקסלים. דורון פישלר 19:07 אני אוהב אקסלים, מה אתם רוצים. אני יכול מוזיקה של אקסל? דורון פישלר 19:18 זאת עריכה מוזיקלית איכותית. עכשיו מה שהאקסל הזה מראה כמו שאתם רואים זה רשימה של המדינות בעולם ומספר הפעמים שהן הוזכרו בחדשות. מה הכוונה להזכרה בחדשות? זה מקומות מסוימים בעולם, זה שישה מקומות, לא רק הכל רק בחדשות בארצות הברית או בחדשות במקומות מסוימים ומתוך המקומות האלה שכתבות ידיעות שבהן הוזכר שם של מדינה, שה-N זאת אומרת מספר הידיעות שבהן מוזכר שם של מדינה הוא 359,601 ויש לנו את מספר הידיעות מתוך זה. אז כמו שאתם רואים אפגניסטן הוזכרה 4,655 פעמים. אלבניה רק 300 פעמים וככה אנחנו רואים את כל הדבר הזה. זה מאוד חשוב. הוא עשה לי אינדקס איזה משהו שהוא עשה, אני לא מתמצא בזה. עכשיו מה שאני רוצה כמובן זה פשוט לסדר את זה מהמלמעלה למטה ולראות מי הוזכר הכי הרבה ומי הוזכר הכי פחות. אז כשמסדרים את זה בצורה כזאת מהמלמעלה למטה, המדינה שהוזכרה הכי הרבה בחדשות בשנה האחרונה מתברר היא סין, שזה הגיוני כי יש שם מיליארד וחצי איש וכאילו הכל קורה שם אז כאילו כן, סין. ובמקום השני ארצות הברית כי היא ארצות הברית ובמקום השלישי ישראל. דורון פישלר 20:31 שזה לא הגיוני, זה לא הגיוני בשום צורה. ישראל נמצאת בין סין להודו. זאת אומרת מיליארד וחצי אנשים פה, מיליארד וחצי אנשים פה, באמצע ישראל. כן. אז כן כבר אנחנו יודעים הרבה מאוד חדשות פה, הרבה יותר מדי. זה בהחלט לא המקום הכי המשעמם ביותר בעולם. אחרי זה יש לנו את רוסיה ופלסטין שבדרך כלל מוזכרת תמיד באותו הקשר כמו ישראל ככה שזה די אותו דבר מהבחינה הזאת, ו-UK ואוקראינה וצרפת ויפן וגרמניה. אוקיי סבבה. אז אלו המדינות שלא מעניינות אותנו בגלל שהן מעניינות הרבה יותר מדי. מה שמעניין אותנו זה הדברים שנמצאים למטה. זאת אומרת אם אנחנו יורדים לכאלה שמוזכרים פחות ופחות ופחות ופחות בחדשות, אנחנו מגיעים אל המדינה שנמצאת במקום האחרון שהיא סנט לוסיה. דורון פישלר 21:22 שתבינו ישראל הוזכרה בחדשות האלה 52,525 פעמים. סנט לוסיה - 6. זה לא הרבה. אוקיי. סנט לוסיה היא מדינה מקום זערורי, כן? יש בה כל כך מעט אנשים שזה לא ממש מפתיע שלא קורה שם שום דבר מעניין. זאת אומרת יכול להיות שקורים שם דברים פשוט כאילו הם מעניינים רק את התושבים שם. וזה עדיין ממש ממש מעט. ואותו דבר נכון גם לגבי המדינות האלה, סנט וינסנט והגרנדה וואטאבר, זה נשמע כמו שם של להקה. סנט וינסנט והגרנדה... לא משנה. סאו טומה ופרינסיפה ובוסניה... לא בוסניה הרצגובינה לא. אבל אני חושב שבוסניה הרצגובינה נמצאת כל כך נמוך שם פשוט בגלל שברוב המקומות כשהיא מוזכרת לא כותבים בוסניה הרצגובינה, פשוט כותבים בוסניה וזה קצת פגם באזכור שלה. וסן מרינו ולסוטו וליכטנשטיין ואיי מרשל וטובלו, אלו פשוט מקומות נורא נורא קטנים. ברור שאין שם הרבה מאוד חדשות כי זה מקום נורא קטן. אז בעצם זה לא באמת מראה לנו שום דבר על עוצמת וריכוז החדשות שם. דורון פישלר 22:23 מה שצריך לעשות זה לקחת את האוכלוסייה של מדינה ולהשוות את כמות החדשות שם, לעשות חלקי, לעשות חדשות פר אדם. וזה ייתן לנו מדד לגבי איזה מדינות הן באמת מעניינות ואיזה לא. עכשיו במקרה לגמרי יש לי פה עמודה של האוכלוסייה של כל מדינה. אז אם אני מעביר את האוכלוסייה לפה, יפה, אני מחשב פה את החדשות לחלק לאוכלוסייה וכדי שזה לא יצא מספר נורא נורא נורא קטן אז אני פשוט אכפיל את זה ב-1,000. זה יהיה מספר חדשות ל-1,000 איש, לא לאיש אחד. יש לי פה עמודה חדשה. עכשיו מה שצריך לעשות זה לסדר את זה לפי הסדר של העמודה הזאת של News Per Person. ואז זה ייתן את התוצאה האמיתית. עכשיו אני עשיתי את זה, אני לא אראה לכם עכשיו בדיוק את כאילו מיד את התוצאה הזאת כי אני רוצה להראות את זה אחד אחד כדי לעשות את זה יותר מותח. דורון פישלר 23:25 אז התוצאות הן כאלה: ישראל... אתם יכולים לתאר לעצמכם שנמצאת במקום מאוד מאוד גבוה כי זה מקום קטן עם המון המון המון המון חדשות. באופן מפתיע ישראל לא נמצאת במקום הראשון. ישראל נמצאת במקום ה-56. פלסטין וישראל לצורך העניין זה תמיד באותו הקשר על זה אנחנו מתייחסים לזה בתור אותו מקום. ומתברר שיש ארבע מדינות שהן יותר גרועות מישראל בתחום הזה של יחס החדשות לאדם. אז איזה מדינות מה יכול להיות כאילו יותר מזה? אז קודם כל יש מדינה אחת שאפשר להעיף במקום הראשון, אפשר להעיף אותה בגלל שהיא לא נחשבת, בגלל שהיא תמיד הורסת את כל העניינים, שזה הוותיקן. כי הוותיקן פשוט אמרתי זה לא באמת מדינה, יש לה תואר של מדינה אבל זה עניין טכני. יש שם 500 איש, יש שם את ריכוז האפיפיורים הכי גדול בעולם. אז ברור שתמיד זה יהיה זה. אז הנה כאילו עם החדשות ל-1,000 איש בישראל הם 9, בוותיקן זה 945. אבל זה לא חוכמה, זה לא באמת נחשב, וגם אי אפשר לעבור לגור שם ככה שזה ממש לא משנה. דורון פישלר 24:41 מה שכן מעל ישראל במקום הרביעי נמצאת באופן די מפתיע מונקו. מונקו היא מקום מאוד מאוד קטן וזה מקום של אנשים מאוד מאוד עשירים. זה מאוד מאוד נוח לגור במונקו אבל מתברר שיחסית מזכירים את זה הרבה מאוד, אז עוד יותר מעניין אפילו מישראל מונקו כאילו זאת אומרת זה עדיין זה לא הוותיקן אבל בדימונה יש יותר אנשים מאשר ממונקו. ולדימונה יש גם יכולת גרעינית אז היה יותר הגיוני לתת מעמד של מדינה לדימונה מאשר למונקו. אמרתי את הבדיחה הזאת כבר באיזשהו מקום. אוקיי אז זה מונקו במקום הרביעי. במקום השלישי נמצאת מדינה שאתם מכירים - נאורו. דורון פישלר 25:27 נאורו זה מקום מאוד מאוד קטן, כן? יש מעט מאוד אנשים אבל יש הרבה חדשות בנאורו. אתם יודעים הסיפור לא נגמר עם הפרקים שעשיתי על נאורו, יש שם הרבה עכשיו הם מעורבים בכרייה בקרקעית האוקיינוס שאומרים שזה יפגע בסביבה וכאלה דברים. תמיד יש בלאגנים בנאורו, מקום לא כיף תכלס. זאת אומרת כן, זה אי קטן באמצע האוקיינוס השקט אבל מתברר שהוא לא מקום שאפשר לנוח בו כל כך. אבל עדיין יש אחד יותר גבוה שהוא לא הוותיקן, מקום שיש בו יותר חדשות מאשר בנאורו לאדם וזה... פלאו. דורון פישלר 26:07 מה זה פלאו? פלאו זה גם כן מדינה של איים קטנים באוקיינוס השקט. גם היא מאוד מאוד מאוד קטנה אבל לא ידעתי שקורים שם כל כך הרבה דברים בפלאו. מה הופך את המקום הזה לכל כך מעניין? אז בואו נבדוק. אז אם אנחנו הולכים כאן לזה נחזור כאן לפה ואנחנו מחפשים Palau News. איילנד טיימס, העמוד הראשי של חדשות פלאו. אוקיי, יפה, מאוד יפה שם, The Island Paradise. בוא נראה מה קורה בחדשות אבל. יש להם ידיעות על התערבות של סין בבחירות שלהם, מנסים לעצור את ההגירה החוצה מהאי. דברים קורים בפלאו. זאת אומרת אף אחד מהם לא נראה כמו דבר נורא נורא נורא גדול אבל כן מתברר שכן יש הרבה מאוד חדשות בפלאו. האמת היא שיש סיפור אחד מהחדשות בפלאו שקראתי שעניין אותי במיוחד שזה היה זה: 'פלאו מתמודדת עם אתגרים סביבתיים מעליית פני הים ופלישת קופים'. עכשיו אם המדינה נמצאת תחת פלישת קופים, כן, זה בהחלט נראה כמו סיפור חדשותי מאוד חשוב. דורון פישלר 27:21 בסדר אבל כל זה עדיין היה בעצם המדינות הכי מעניינות, המדינות עם ריכוז החדשות הכי מעניין המקומות שאליו אליהם אנחנו לא רוצים לעבור. וזה מעניין שדווקא המקומות שהם נראים כמו כן אי באוקיינוס השקט, המקום הכי שליו בעולם וזה, דווקא שם יש הרבה מאוד דברים אז זה נפסל. אז מי נמצא בתחתית? זאת אומרת המקומות שמדברים עליהם הכי פחות. אז ככה, כשאנחנו מסתכלים בתחתית במקום האחרון ברשימה הזאת של מספר החדשות לאדם נמצאת שם יש 192 מדינות ברשימה הזאת, במקום ה-192 נמצאת חוף השנהב. מה שלא עוזר לי כי אני לא יודע שום דבר על חוף השנהב. אני מניח שיש שם שנהב, ככל הנראה יש שם חוף, זה באפריקה, וזה בערך כל מה שאני יודע על חוף השנהב. וכנראה שהרבה מאוד אנשים אחרים לא יודעים על חוף השנהב כי זה לא מופיע הרבה בחדשות. דורון פישלר 28:23 מה שכן העובדה שזה באפריקה נראית לי קצת חשודה כי אפריקה זה בדרך כלל מקום לא שליו כל כך. וכשמסתכלים במקום השני מהסוף נמצאת ניגריה. וניגריה היא לא מקום משעמם, אוקיי? ניגריה היא קודם כל מדינה ענקית, זה מדינה באפריקה עם יותר מ-200 מיליון איש שחיים שם ולא משעמם שם. זאת אומרת סליחה על האקטואליה אבל גם שם יש רציחות, יש חטיפות, הייתה הפיכה בשנה שעברה בניגריה. זה מקום מאוד אלים וכל זה. בשום אופן ניגריה היא לא מקום שליו וקל לחיות בו. וגם כשמסתכלים על רוב המדינות כאילו במקומות האחרונים, מוזמביק ואתיופיה וטנזניה ואנגולה, כל המדינות האלה הן באפריקה. ואני אמרתי שאני לא רוצה להגיע לאפריקה, זה היה ההגדרה הראשונה שלי של העסק הזה. אז זה פשוט לא נכון, זה פשוט לא עובד. אז המסקנה שלי מכל זה היא שלמדוד את החדשות ביחס לגודל האוכלוסייה, מהחדשות אופן מספר הפעמים שמדינה מוזכרת בחדשות בעולם זה לא דרך טובה למצוא את המדינה הכי משעממת בעולם. דורון פישלר 29:35 כלומר בזבזנו את הזמן בחצי השעה האחרונה, אבל ראינו כל מיני דברים מעניינים ובזבזנו את הזמן אבל לפחות גילינו דברים מעניינים בדרך, זה שמי השני. אז מה שכן אפשר לדעת זה שכן יש הטיה מאוד מאוד גדולה של חדשות לא רק בישראל אלא בכל העולם לטובת מקומות מסוימים בזמן שמקומות אחרים מתעלמים מהם לחלוטין. אז זה מעניין אבל אולי ידענו את זה קודם וזה לא מה שרציתי. אז כל השיטה הזאת לא עבדה. צריך שיטה אחרת. איך נמצא את המקום הכי משעמם בעולם? קודם כל אני חושב שחלק מהבעיה של למצוא את המדינה הכי משעממת בעולם זה שהיא מדינה. ועצם זה שמשהו מדינה זה כבר מזמין בעיות. כלומר נאורו היו לה הרבה פחות בעיות, היה פחות הרבה פחות מעניין אם היא לא הייתה מדינה. אם היא הייתה חלק מאוסטרליה לצורך העניין אז היה פחות את כל העניינים הפוליטיים האלה, הם היו צריכים לא היו צריכים להמציא כל מיני שיטות לפרנס את עצמם כל העניין של ההכרה באו"ם בטייוואן וכל זה. זה נורא מסבך כשאתה מדינה. דורון פישלר 30:51 אז סליחה על זה אבל כאילו אני טיפה משנה את ההגדרה של השאלה כי זה בטח לא מאוד משנה, זה לא להגיע למדינה אלא לאזור, התחום, התת-נסיכות, רפובליקה, האזור העצמאי שלא דווקא מוגדר בתור מדינה שהוא הכי משעמם בעולם. ויש המון כאלה, יש הרבה מאוד אזורים סמי-אוטונומיים שלא דווקא מוגדרים בתור מדינות. אז איך מוצאים מביניהם את המקום הכי משעמם? בואו נעשה בכל העולם, בוא נראה, את אפריקה אז את אפריקה פסלתי, נכון? אני לא רוצה את אפריקה, היא לא קשורה אליי, המזרח התיכון גם כן לא קשור לכלום. אני חושב שחלק מהעניין זה שאני צריך משהו שהוא לא סתם משעמם, משהו מבודד, משהו רחוק. בגלל שעצם גם זה שאתם קרובים למקום מעניין זה גורר אתכם לתוך הבעיות שלהם. אז כאילו אירופה מקום סבבה בגדול אבל המון המון דברים קורים שם כל הזמן. גם לא קרוב לארצות הברית, לא קרוב לזה. מה המקום הכי רחוק שאפשר לגור בו? ליטרלי הכי רחוק. דורון פישלר 32:00 יש פה את באוקיינוס השקט יש המון, לא, אוסטרליה זה מקום גדול יחסית, אני לא רוצה את אוסטרליה. גם ניו זילנד זה... באוקיינוס השקט יש המון איים נורא נורא קטנים שהם נורא מבודדים אבל אמרנו הם בעייתיים המקומות האלה. אבל יש מקום אחר שהוא מבודד יותר ובאופן מפתיע הוא לא באוקיינוס השקט. באחד מהפרקים אני דיברתי על נקודה מסוימת שהיא הנקודה בכדור הארץ שהיא הכי רחוקה מכל יישוב, מכל אנשים, אבל העניין הוא ששם אף אחד לא גר. בהגדרה אחרת אם מחפשים את המקום המבודד ביותר, המקום שבו גרים אנשים שהוא הכי רחוק מכל מקום אחר שבו גרים אנשים, והוא לא נמצא פה, הוא נמצא באזור הזה, דרום האוקיינוס האטלנטי. עם מה שיש שם זה די כלום. אבל אם אתם מחפשים באמצע הדרך פחות או יותר בין התחתית של אפריקה והתחתית של אמריקה, אתם עושים זום אין לשם, אז די אין שם כלום אבל אם עושים ממש מתקרבים עוד ועוד ועוד ועוד ועוד ועוד מוצאים את טריסטן דה קונה. דורון פישלר 33:19 טריסטן דה קונה הוא מקום, זאת לא מדינה משום שפורמלית היא חלק מבריטניה, אבל זה המקום שהוא המקום שבו חיים אנשים שהכי רחוק מכל מקום אחר שבו חיים אנשים. בטריסטן דה קונה טכנית זה שלושה איים. יש אי אחד שנראה רגע תכף אני אראה לכם איך הוא נראה, הוא נראה ככה, אי כמו שמציירים אי, ועליו חיים אנשים. אבל חוץ מזה יש שלושה איים בדבר הזה משום שיש להם לידו עוד אי אחד אבל על האי הזה אי אפשר לגור אף אחד משום שהאי הזה הוא בלתי נגיש ולכן השם שלו הוא אי בלתי נגיש. ויש אי נוסף עוד יותר קטן שגם הוא בלתי נגיש, זאת אומרת לא קורה שם... בעיקרון זה קבוצה של שלושה איים אבל רק על אחד מהם חיים אנשים. טריסטן דה קונה חיים שם אנשים, לא חיים שם הרבה אנשים, אבל כמו שאמרתי זה מקום, זאת אומרת זה מקום עם סוג של הגדרה עצמית. זאת אומרת יש להם אוטונומיה מסוימת. יש להם דגל, יש להם דגל מאוד מאוד יפה עם לובסטרים. באי הזה יש עיר אחת שקוראים לה אדינבורו של שבעת הימים עם שם מאוד מאוד גדול בשביל זה. גם המילה עיר קצת גדולה בשביל זה. זה הכל כאילו אלה כל הבתים, אלה כל האנשים שגרים בטריסטן דה קונה גרים פה. יש רציף כמו שאתם רואים גם הוא רציף מאוד קטן ככה שאין ספינות גדולות לא יכולות להגיע לשם. אין שדה תעופה ככה שאי אפשר להגיע לשם במטוס. דורון פישלר 35:01 והמקום הזה הוא במרחק של 2,400 קילומטר מהאי הקרוב ביותר שבו חיים אנשים ובמרחק של 2,800 קילומטר מקייפטאון שזה היבשת הקרובה ביותר. זה המקום הכי רחוק מכל מקום אחר בעולם עם אנשים שיש, זה המקום הכי מבודד בעולם מהבחינה הזאת. ויש להם אתר חדשות. אני מת על אתר חדשות של טריסטן דה קונה. הוא נפלא. קודם כל גרים שם 238 אנשים, כן? זה מספר האנשים שגרים שם. עכשיו בואו ניכנס לאתר של טריסטן דה קונה כדי שתראו את הדבר הזה. הנה זה מקום בויקיפדיה ויש להם אתר, הנה זהו האתר של טריסטן דה קונה. כמו שאתם רואים במקום הראשי שיש להם באתר זה בולים, זה משום שמקור הייצוא העיקרי של טריסטן דה קונה הוא בולים. כי בולים נדירים כי הם מגיעים ממקום מאוד קטן אז יש אספני בולים קונים משם. זה הדבר העיקרי שהם עושים. אבל יש להם אתם רואים יש להם תיירות, מגיעים אליהם לפחות שני תיירים כל שנה. לא שתבינו אין נסיעות או שיט סדיר לטריסטן דה קונה, בערך שלוש ארבע פעמים בשנה מגיעה אליהם ספינה מהיבשת שמביאה להם דברים. וכמו שאמרתי אבל יש להם חדשות. והחדשות של טריסטן דה קונה הן נפלאות. אנחנו יכולים בבקשה לקבל חדשות? דורון פישלר 36:42 ערב טוב ושלום רב, אלה הכותרות: מגפה חדשה פורצת באי - תיקון גגות. בשבועיים האחרונים לאחר שחלפה עונת הדיג לפחות ארבעה בתים שונים עברו שיפוץ בגג. אנחנו נדווח לכם על התופעה הזאת בהרחבה ובליווי תמונות. לידיעה הבאה - גריסת בולים. כידוע לכם אחד מהענפים העיקריים של האי שלנו הוא ייצור בולים, אבל המדיניות אומרת ששלוש שנים אחרי הנפקת הבולים הראשונה הבולים הנותרים במלאי מושמדים. לכן עכשיו מפרץ שנת 2024 הבולים של שנת 2021 נגרסו. אלו ידיעות אמיתיות מאתר החדשות של טריסטן דה קונה. כפי שאתם רואים יש לנו תיעוד של אישה גורסת בולים. אני מבין שכולנו נסערים, אני מבקש לשמור על מזג הולם. דורון פישלר 37:57 לידיעה הבאה - ראינו ציפור. תיעוד ראשון אי פעם של ה-White Tern בטריסטן דה קונה. הציפור שנודעת גם כ-White Noddy. יש לנו תמונה כי אלה החדשות ליטרלי. עוד ידיעה באתר החדשות, שוב אלו ידיעות אמיתיות מאתר החדשות של טריסטן דה קונה, האפיפיור הגיע לביקור בטריסטן דה קונה. לא באמת, כאילו לא האפיפיור זאת טעות זה Pope. נינה פופ יאכטה בשם נינה פופ הגיעה לביקור, הידיעה היא 'הגיעה אלינו סירה'. יאכטה במסע ארוך שבה שני נוסעים וקפטן שהגיע לביקור באי. אנחנו נראה לכם תמונות מהסיור של המבקרים האלה באי, הנה תמונה שלהם אוכלים. הנה תמונה של האוכל שהם אכלו. אלה החדשות שם! זה ברצינות החדשות בגלל שאין משהו אחר. אין אסונות טבע, מלחמות, אין במי להילחם. אין פינגווינים. מזג האוויר די סבבה בדרך כלל. אז זה באמת המצב. עכשיו כאילו אני לא יודע כשאתם סגורים עם 200 איש במין קיבוץ כזה שאין שום דרך להגיע ממנו למקום אחר, יכול להיות שיהיו איזה שהם מריבות ועניינים אבל כנראה שזה לא מספיק רציני כדי להגיע לאותו מידה של ראינו ציפור. אז לא צריך להגיע לחדשות. דורון פישלר 39:35 אם כי יש עוד ידיעה שהייתה בזה קצת אחר כך בנינה פופ היאכטה הזאת שביקרה בטריסטן דה קונה, מתברר שאחרי שהיא עזבה את האי בדרך חזרה היא נקלעה לסערה, היא שלחה אות מצוקה וה-Oil Tanker איזה מכלית נפט הגיעה כדי לחלץ אותם. הם חילצו שני אנשים אבל הקפטן לא הצליח לצאת, הוא נשאר על היאכטה וטבע ביחד איתה. זה כאילו זה עצוב באמת. ומעבר לזה זה מעניין. זה מעניין, אי אפשר לברוח מזה. בכל מקום קצת מעניין יקרה באיזשהו מקום. אבל במקרה הזה הדבר הכי מעניין שקרה באי הזה בשנה האחרונה הוא דבר שלא קרה באי הזה אלא קרה למישהו שביקר באי הזה קודם. אז זה משהו. אז בכל מקום קצת מעניין אבל המקום שבו גריסת בולים היא דבר שראוי להגיע לחדשות הוא אני חושב שנמצא במקום גבוה מאוד ברשימת המקומות המשעממים ביותר. לא בדקתי את כל המקומות, לא בדקתי את האתר אתרי החדשות של כל אי בעולם אבל אם יש לכם יותר מדי חדשות בחיים ואתם רוצים להירגע אני ממש ממליץ להיכנס לאתר חדשות של טריסטן דה קונה ולראות מה הידיעה הראשית שם. דורון פישלר 41:05 אז מה הייתה השאלה? השאלה של איך קוראים לך? רותם. השאלה של רותם הייתה מהי המדינה הכי משעממת אבל בקטע טוב בעולם. אז התשובה היא שקודם כל מתברר שאתרי החדשות מדווחים על דברים באופן מאוד מאוד לא מאוזן אבל את זה ידענו. אבל חוץ מזה קשה למצוא את המדינה הכי משעממת בעולם אבל מועמד טוב אחד הוא טריסטן דה קונה. אם אתם רוצים להשתעמם אבל ממש ממש להשתעמם, תנסו להגיע לשם. ויכול להיות שאחרי שבועיים אתם תרצו לחזור כי בכל זאת משעמם. זאת הייתה התשובה. דורון פישלר 42:01 עוד טיפ טיפה על אירוע מאזינים של 'התשובה' ועל חדשות מטריסטן דה קונה, תכף. היי זה דורון, אני שוב מדבר איתכם מהארון הפרטי שלי בלי קהל, אין פה קהל. אז זאת הייתה הקלטה מאירוע מאזינים, היה מלחיץ אבל גם מאוד כיף. תודה לכל מי שבא. היה זה היה מעניין מה אני אגיד לשמוע לספר את הפרק עם הרבה מאוד אנשים שמגיבים לכל דבר, זה בהחלט חוויה שונה. צריך להגיד זה לא הדבר היחיד שעשינו שם, כלומר זה לא היה רק ההקלטה הזאת, היו עוד כמה עניינים, היו קטעים מוזיקליים שעשינו, אנחנו שיחקנו קצת טריוויה, הייתה תחרות קשה של פרטי טריוויה מההיסטוריה של הפודקאסט, דברים שאני בעצמי לא יודע אם הייתי יודע לענות עליהם כי אני לא זוכר כל פרט מכל פרק שהיה, אבל יש אנשים שכן. אז אנשים זוכרים פרטים מאוד קטנים. דורון פישלר 43:01 ואני צריך להגיד על כמה דברים מוזרים שקרו בטריוויה הזאת. קודם כל אחת השאלות הייתה ואתם יכולים לענות על זה בעצמכם: מה שם הפינגווין השני של ג'יין פוסט? ארבע, שלוש, שתיים... אוקיי יכול להיות שאין לכם שום מושג על מה אני מדבר אבל אנשים ששמעו הרבה את הפרקים המוקדמים של הפודקאסט ידעו, התשובה היא בלומנגהאוס. לג'יין פוסט יש שני פינגווינים - צ'אק ובלומנגהאוס, יופיע בכמה פרקים. בכל אופן אז זו הייתה השאלה, המשתתף שעלה למקום הראשון בעקבות התשובה הזאת נקרא בלומנגהאוס, שזה כן אני לא מתפלא שהוא ידע את התשובה כי הרבה אנשים וקבוצות נתנו לעצמם שמות חמודים של דברים מתוך הפודקאסט. היו כל מיני קבוצות של גלגוחים, היו כמה. אבל הדבר הבאמת מדהים שבאירוע השני בפעם השנייה שעשינו את התחרות, אז היו 180 ומשהו משתתפים, המשתתפים שהגיעו למקום הראשון, השני והשלישי כולם נקראו רב-פקד גרכט. כלומר אלה היו אנשים שונים שלא מכירים אחד את השני, כל אחד מהם ישב במקום אחר וכל אחת מהקבוצות גם אייתה את זה אחרת, אבל כולם נתנו לעצמם את אותו השם, שזה זה אחד מצירופי המקרים הכי מדהימים שראיתי. כלומר אני לא יודע מה הסיכוי שזה יקרה, זה יותר נמוך מלהיפגע על ידי נהג שקוראים לו ברק ולאחותו קוראים נורית. דורון פישלר 44:38 אז זהו, היה כיף, זה לא דבר שקורה הרבה, אל תצפו להרבה אירועים חיים, זה לקח חמש שנים עד שעשינו את הראשון, אז ייקח זמן. אבל כמובן אם בא לכם לבוא ופשוט לפגוש אותי ולשמוע אותי מספר סיפורים בלייב, אז זה קורה כל הזמן. זה לא דבר נדיר, זה קורה בכל ההרצאות שלי שאני עושה ברחבי הארץ וכרגיל אתם יכולים להיכנס לדורון פישלר נגד העולם בפייסבוק בשביל לקבל את העדכונים על בדיוק מתי ואיפה כל העסק הזה קורה. בינתיים אבל עוד קצת ידיעות מאתר החדשות של טריסטן דה קונה. ידיעה חשובה שפורסמה ממש באותו היום שבו נערך מפגש המאזינים הראשון ולכן לא הספקתי לדווח עליה היא זו, ואני מקווה שאתם יושבים כי מריון גרין פורשת. מריון גרין פורשת ממשרת סגנית מנהלת החנות של האי. עכשיו אם אתם שואלים איזו חנות, התשובה היא כמובן 'החנות', זה לא שיש אחרת. ומריון פרשה משום שהיא הגיעה לגיל 65 ויצאה לפנסיה. אז כמובן יש על זה ידיעה מפורטת עם תמונות, מצוין שנערכה מסיבה לרגל הפרישה והיה שולחן עם כיבוד. יש תמונה של השולחן עם הכיבוד - יש מיץ וחטיפים ועוגה ובלונים, שישה בלונים. דורון פישלר 46:09 מריון גרין סיפרה שהיא התחילה לעבוד בחנות בגיל 16 וזאת הייתה העבודה הראשונה והיחידה שלה. הכתבה כוללת גם ברכה מג'ודי גרין שניהלה את החנות בשנות ה-80. מי שכתבה את הכתבה דרך אגב וצילמה אותה גם היא קלי גרין. לא לכל תושבי טריסטן קוראים גרין, דרך אגב, רק ל-62 מהם מתוך 238, כלומר רבע מהאנשים באי בערך, ול-59 אחרים קוראים סוויין. זה קיבוץ קטן. אוקיי, אז הבנו את הפואנטה לא הרבה קורה שם. אבל עוד דבר מעניין שאני לא חושב שציינתי בקשר לטריסטן דה קונה. האנשים שם חיים פשוטו כמשמעו למרגלות הר געש. האי הכי משעמם בעולם הזה, המקום שבו לא קורה שום דבר, הוא הר געש. הדימוי לא עובד טוב, כלומר איך זה לחיות למרגלות הר געש פעיל? מאוד משעמם מתברר. מה שזה כנראה האירוע מן הסתם זה האירוע הכי גדול בתולדות האי הזה במאה האחרונה קרה ב-1961 כשהר הגעש הזה התפרץ. כלומר זה לא היה כזה מהסוג של הבום ענק והכל עף, זה לא קריקטורה, אבל עדיין לבה פרצה החוצה וזרמה לכיוון העיירה וזה היה מסוכן, ככה שהוחלט לפנות את כל תושבי האי. כל התושבים גם אז היו שם 200 ומשהו אנשים, הם כולם נאלצו לעזוב את הבתים שלהם והפרות שלהם ושתו לדרום אפריקה ומשם לאנגליה. דורון פישלר 47:59 עכשיו אמרנו, טריסטן שייכת לבריטניה. כלומר אלה אזרחים בריטים וצריך לדאוג להם וממשלת בריטניה שיכנה אותם ויצאה מתוך הנחה שזהו, שהאי מת וכל התושבים המפונים יחיו באנגליה עכשיו. והאמת היא שאני הייתי מנחש שכן אנשים חיים בתוך מקום קטן כל החיים שלהם אבל ברגע שהם יראו שיש עוד אפשרויות, שהחיים הם לא כולם מקום כזה קטן, אז שהם יעדיפו להישאר שם. אבל זה לא מה שקרה. כי המצב באי נרגע ושנתיים אחר כך אז ביקרו שם וראו שהאי כשיר להתיישבות מחדש. אז כל התושבי האי שפונו אז הם עשו הצבעה בשאלה האם לחזור לאי או להישאר באנגליה, וברוב עצום החליטו לחזור. כמעט כולם חזרו אל האי כדי להמשיך לחיות שם מבודדים מהעולם, כולל גם כמה אנשים שלא היו שם קודם. כי בזמן שהם היו באנגליה ארבע מתושבות האי התחתנו עם בחירי ליבם הבריטים שאחר כך באו איתן לגור באי הכי מבודד ומשעמם בעולם. זאת הייתה התשובה. דורון פישלר 49:36 עורכת הסאונד שלי נוי נסעה להודו לכן היא לא פה עכשיו. עורכת הסאונד הילה שמש תגידו שלום. על הסאונד באירוע המאזינים גם שלי גואטה. ייעוץ ותמיכה מורלית מוץ. בצוות רשת עושים היסטוריה גם דני תימור המנהל העסקי, אביב שם טוב סמנכ"ל התפעול ועמית חזזי מכירות ובצוות התוכנית גם שלי גואטה הזכרתי אותה כבר וכרמל קיינר. אני דורון פישלר ואנחנו ניפגש בפרק נורמלי. אני מקווה, ביי. קריין 50:12 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>מי היא באמת האישה הזקנה בעולם? [התשובה]</title>
        <link>https://mat-mo.github.io/podtext/episodes/htshvbh/my-hy-bmt-hyshh-hzqnh-b-vlm-htshvbh.html</link>
        <guid>https://mat-mo.github.io/podtext/episodes/htshvbh/my-hy-bmt-hyshh-hzqnh-b-vlm-htshvbh.html</guid>
        <pubDate>5 באוגוסט 2024</pubDate>
        <description>Transcript for מי היא באמת האישה הזקנה בעולם? [התשובה] from התשובה</description>
        <content:encoded><![CDATA[
            Unknown 00:00 בכיתה ד', יעל גילתה כוכב לכת חדש. אמיתי, כוכב לכת שלא היה מוכר עד אז, מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית ספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר, זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. Narrator 01:42 רשת עושים היסטוריה. Doron Fishler 01:57 היי, אני דורון וזאת התשובה. זה פרק נורמלי של התשובה. פשוט תשובה ושאלה ובסדר הפוך אבל, אני מאוד מצטער מזה. לא היה לנו נורמלי כבר הרבה מאוד זמן. אז ככה, איתם וחקק וקקטוס סקיבידי גיאט, כולם שאלו את אותה שאלה, שאלה מאוד פשוטה, בן כמה היה הבן אדם הכי זקן בעולם? עכשיו זאת נשמעת כמו אחת השאלות האלה שמיותר לגמרי לשאול אותי, כי הן נורא קלות. זאת שאלה שכל חיפוש באינטרנט יביא לכם את התשובה. תשאלו את ויקיפדיה, תשאלו את גוגל, תשאלו את גינס, את ספר השיאים של גינס. תשאלו את ה-AI החביב עליכם. מה שלא יהיה, כולם יתנו לכם את אותה תשובה בדיוק. אבל כרגיל, זאת לא תהיה התשובה הנכונה בדיוק. כלומר זה לא שהתשובה הזאת לא נכונה, היא לא התשובה המלאה. והתשובה המלאה, כרגיל, יותר מסובכת והיא הרבה יותר מעניינת. Doron Fishler 03:12 אבל קודם כל סיפור. בשנת 1965, עורך דין בעיר ארלס בדרום צרפת, קראו לו אנדרה-פרנסואה ראפרי, הוא חתם על עסקה של סוג של משכנתא הפוכה עם אישה זקנה שגרה באותה עיר. הדיל היה שהוא ישלם לזקנה 2,500 פרנק כל חודש, והיא לא חייבת לו כלום בתמורה לזה חוץ מזה שכשהיא תמות, אז הדירה שלה תעבור לבעלותו. עכשיו כל מי שניסה לקנות דירה יודע שזה דבר מאוד יקר. 2,500 פרנק בחודש זה סכום מכובד, אבל זה ממש לא מספיק כדי לכסות את המחיר של כל הדירה הזאת. את השווי האמיתי שלה היה צריך לשלם את זה במשך 15 שנה. אבל מכיוון שהאישה הזאת הייתה בת 90 כשהיא חתמה על העסקה, אז בואו נגיד שהיה סיכוי ממש טוב שלמעשה הוא ישלם הרבה פחות מהערך האמיתי של הדירה ויקבל אותה במחיר מציאה. עכשיו אתם יכולים לקרוא לזה ניצול של זקנים אבל, אבל זה לא בהכרח. זה די ווין-ווין. כאילו מה אכפת לה? הוא מקבל דירה כנראה במחיר טוב, הזקנה מקבלת כסף כל עוד היא חיה. אין מה לדאוג, היא מקבלת משכורת מכובדת וגם לה לא היו יורשים, לא היה לה למי להעביר את הדירה הזאת. הייתה לה בת וגם נכד, אבל שניהם מתו כבר מזמן לפניה. אז מה אכפת לה לקבל כסף כל חודש? אז שני הצדדים היו מרוצים. Doron Fishler 04:51 עברו 10 שנים והיא לא מתה. היא חגגה יום הולדת 100. זה נדיר, אין הרבה אנשים שחוגגים יום הולדת כזה ועדיין חיה באותה דירה ועדיין קיבלה את ה-2,500 פרנק לחודש שלה. 20 שנה אחרי העסקה היא עזבה את הדירה ועברה לבית זקנים. בשלב הזה העורך דין כבר שילם לה יותר מהשווי של הדירה, אבל זה לא משנה. הוא עדיין היה צריך להמשיך לשלם לה חודשית כי העסקה הייתה שהוא ישלם לה כל חודש עד שהיא תמות. היא עדיין לא מתה. היא כבר לא גרה בדירה הזאת, אבל היא עדיין הייתה שלה. היא עדיין יכלה להשכיר אותה אם היא הייתה רוצה. בסופו של דבר בשנת 1995, 30 שנה אחרי שהם חתמו על ההסכם הזה ואחרי שהוא שילם לה יותר מפי שניים מהשווי של הדירה, סוף סוף העורך דין מת. הוא היה בן 77. היא הייתה בת 120 ועדיין כנראה רק כדי לעשות לו דווקא, היא המשיכה לא למות ומה שבאמת מעניין בזה זה שהוא מת לא סגר את ההסכם. ההסכם היה שהיא תקבל כסף עד שהיא תמות, לא עד שהוא ימות. היורשים שלו היו צריכים להמשיך לשלם לה את אותו כסף כל חודש. האישה הזאת הייתה ז'אן קלמה. היא צרפתייה כן, אז כותבים את השם שלה קלמנט אבל אומרים אותו קלמה משום מה. והיא מתה בסופו של דבר בשנת 1997 בגיל 122 וחצי כמעט. והיא האישה שמחזיקה בשיא גינס בתור האדם הזקן ביותר שחי אי פעם. Doron Fishler 06:58 העורך דין למרבה הצער השם שלו זכור רק בתור האיש שעשה את אחת מעסקאות הנדל"ן הכי גרועות אי פעם. אבל אני חייב להגיד שלא בטוח שהוא נורא נורא מסכן כי אני בטוח שזאת לא העסקה היחידה שהוא עשה. אני לא יודע את זה, אני לא יודע מה הוא עוד עשה בחיים אבל אני מנחש שזה היה עסק שלו, זאת אומרת שהוא חיפש זקנים בעלי דירות וחתם על עסקאות כאלה עם הרבה אנשים ובדרך כלל זה עבד כי סטטיסטית זה עסק טוב, רוב האנשים לא חיים עד גיל 122 וחבל. בכל אופן זאת התשובה שתקבלו בכל מקום שתחפשו את השאלה הזאת. מי הוא האדם הזקן ביותר אי פעם? ז'אן קלמה. היא האישה שהגיעה לגיל הכי מבוגר אי פעם, היא נולדה ב-1875 שזה לפני המצאת המכונית ומתה ב-1997 שזה אחרי העונה השלישית של חברים. ולפי מקורות רשמיים, לפי גינס, לפי ויקיפדיה, היא הבן אדם היחיד אי פעם שחי מעבר לגיל 120. כלומר היא היחידה שאי פעם נתקלה מעשית במצב המביך הזה שביום הולדת 121 שרים לה שתזכי לשנה הבאה עד מאה כ-עשרים מזל טוב. אבל האם ז'אן קלמה היא באמת הבן אדם הכי זקן שחי אי פעם? אולי, כנראה שלא. כלומר אולי, והתשובה תבוא תכף. Doron Fishler 08:41 האישה הכי זקנה שחיה אי פעם הייתה אליזבת ישראל המכונה מא-פמפו מדומיניקה שזה אי בקריביים. היא מתה בגיל 128 והיא הייתה סוג של גיבורה לאומית בדומיניקה. הם היו מאוד מאוד גאים שם באי הזה שהאישה הכי זקנה בעולם היא משם, אז כל יום הולדת שלה היה חגיגה לאומית והעסק הזה דווח בתקשורת בדומיניקה בתור עובדה. אז למה היא לא מופיעה בספר השיאים? למה היא לא בויקיפדיה ובכל מקום שאתם מחפשים את האישה הכי זקנה בעולם? זה עניין בירוקרטי. כי מדומיניקה פנו לספר השיאים כמובן בבקשה לרשום אותה, אבל בגינס רצו הוכחות. מדומיניקה שלחו להם מסמכים של הכנסייה שהעידו שהיא נולדה בשנה שהיא נולדה, אבל בגינס זה לא הספיק להם. הם טענו שצריך עוד, שצריך עוד מסמכים, המסמכים האלה לא אמינים מספיק. והשם שמופיע שם זה בכלל שם שהיה לה יותר מאוחר במהלך החיים, אז יש איזה בעיה עם זה. המסמכים האלה הספיקו בשביל דומיניקה בשביל להתגאות בה, זה לא הספיק בשביל ארגונים בינלאומיים. אז היא לא נחשבת. Doron Fishler 10:10 האישה הכי זקנה שחיה אי פעם הייתה נאנה שאובה מרוסיה. היא נולדה ב-1890 ומתה ב-2019 בגיל 128. היא קיבלה אפילו תעודה מספר השיאים הרוסי כי יש דבר כזה מתברר, שם בדקו אותה ומצאו את תאריך הלידה שלה אמין מספיק. אבל בשביל ספר השיאים האמיתי זה לא הספיק. הם לא מכירים בגיל שלה כי הם אנטישמים או משהו. האישה הכי זקנה שחיה אי פעם הייתה לואו מייג'ן מסין שהייתה בת 127 או שזאת פטרונילה אופול מהפיליפינים או שזה חסן גזר, זה השם שלה מטורקיה שהיה בן 126 או שזאת הייתה מרים עמאש מג'סר א-זרקא שהייתה לה תעודת זהות ישראלית כחולה כזאת שמבוססת על תעודת לידה מתקופת האימפריה העות'מאנית ששם כתוב שנת לידה 1888, מה שאומר שבשנה שהיא מתה היא הייתה בת 124. ויש עוד המון כאלה. המון, ממש המון. לא ייאמן כמה. יש הרבה אנשים זקנים מאוד בכל העולם שטוענים או שהקרובים שלהם טוענים שהם בני 120 פלוס פלוס פלוס, הרבה מהם אם זה נכון מבוגרים הרבה יותר מז'אן קלמה. אבל בכל פעם מחדש הם נתקלים באותה בעיה. איך מוכיחים את זה? Doron Fishler 11:51 יש קבוצה שזה התפקיד שלה. הקבוצה לחקר ההזדקנות, Gerontology Research Group, GRG בקיצור. זאת קבוצת מחקר מדעית שמה שהם מנסים לעשות זה להחזיק רשימה של כל האנשים בעולם אי פעם שעברו את גיל 110. ואחד הדברים החשובים בזה הוא לנסות לוודא את זה. זאת אומרת למצוא את המסמכים הנכונים, את העדויות, את הצילומים, מה שצריך שיביא הוכחה לגבי כל אחד מהם שזה באמת הגיל שלו. אז יש להם רשימה ארוכה מאוד של אנשים שטוענים שהם בני 110 ומעלה, אבל רשימה הרבה יותר קצרה של אנשים שאשכרה יכולים להוכיח את זה. כי איך מוכיחים את זה? באה מישהי ואומרת שלום אני בת 128. אוקיי מה אתם תספרו את הטבעות בגזע שלה? איך יודעים את הדבר הזה? אתם צריכים מסמכים, אתם צריכים צילומים, אתם צריכים עדויות וזה לא קל להשיג את זה. דרך אגב זה שאני מדבר כל הזמן על זקנות בעיקר ולא על זקנים, זה כי האנשים הכי זקנים בעולם הם תמיד זקנות. נשים חיות בממוצע יותר זמן וגם במקרים הקיצוניים של אלה שחיו הכי הרבה, יש הרבה יותר נשים מגברים. 25 בני האדם שהגיעו לגיל המאומת הכי גבוה ברשימה של GRG הן כולן נשים. הגבר הכי זקן שידוע עליו רשמית הוא יפני שמת בגיל 116. צוציק. ובישראל מכיוון שכל מה שקשור לדמוגרפיה הוא משום מה הפוך כאן תמיד, אז הבן אדם הכי זקן המאומת אי פעם היה דווקא גבר, ישראל קריסטל שהיה בן 113. למעשה הוא מת חודש לפני יום הולדת 114 שלו. אז אם מישהי באה למכון הזה ואומרת שלום אני בת 128, אז הם לא קוראים לה רמאית, אבל הם אומרים אוקיי תביאי הוכחה. זה שאת אומרת את זה זה לא מספיק. תביאי מסמכים, תעודת לידה, משהו וברוב המקרים אין. פשוט כי אם קיימת מישהי בעולם שהיא בת 130 נגיד, זה אומר שהיא נולדה בסוף המאה ה-19 ובסוף המאה ה-19 ברוב העולם לא הנפיקו תעודות לידה וגם צילומים לא היו הרבה. הקטע הזה של רישום דיגיטלי, רישום מסודר של מרשם התושבים שכל דבר שאתם עושים אז יש כאילו זה כתוב באיזשהו מקום, אבל זה התחיל מאוחר יותר. מי שנולד בתקופה הזאת קשה מאוד להוכיח מתי הוא נולד וזה לא הולך להשתנות כי אנחנו לא מדברים על מה שקורה עכשיו, אנחנו מדברים על מה שקרה לפני 130 שנה. Doron Fishler 14:34 אז ברשימה שלהם של האנשים שהגיל שלהם מאומת שעברו את 110 יש בערך 300 איש. והם כוללים אנשים מיפן ומבוונצואלה ומפנמה ומפורטו ריקו והרבה מדינות אחרות, אבל אין שם אף בן אדם אחד מסין או מהודו. איך זה יכול להיות שמתוך שלושה מיליארד האנשים שחיים שם אין אף אחד שהגיע לגיל מאוד מאוד מתקדם? לא, סביר להניח שיש גם שם אנשים זקנים מאוד, אבל פשוט הרישומים במדינות האלה באזור שנת 1900 היו איפשהו בין מאוד גרועים ללא קיימים. אז אי אפשר לאמת שום דבר שקרה שם. אז יש הרבה אנשים שטוענים שהם בני 120 פלוס והם לא בהכרח רמאים או שקרנים, כלומר חלק מהם כן משקרים. הנזיר הבורמזי וויזאדה א-קורידה שטוען שהוא בן 1105, הוא משקר. הוא לא בן 1105. אני לא בדקתי אותו אישית ובכל זאת אני אומר לכם שהוא לא בן 1105 כי לטעון דבר כזה זה כמו לטעון שיש לך כוחות על טבעיים או שאתה מתקשר עם חייזרים או וואט-אבר. אם זה עובד לך עם אנשים שמאמינים לך סבבה, אנחנו כאן מתעסקים עם דברים שקיימים במציאות. הרבה מהאנשים האחרים שנטען עליהם שהם בני 120 ומשהו, אני בטוח שהרבה מהם לא באמת יודעים באיזו שנה הם נולדו כי אתם יודעים כשאתם מגיעים לגיל 120 או הרבה קודם, הזיכרון הוא לא מושלם. אבל מבין כולם, מבין כל האנשים שזה נטען עליהם ומבין כל הסינים וכל ההודים, זה לא מופרך לחשוב שיש לפחות אחת שאומרת את האמת, שהיא באמת בת יותר מ-122. כלומר ז'אן קלמה היא האישה הזקנה ביותר לא מבין כל האנשים שחיו אי פעם, אלא מבין כל האנשים שחיו בחלק הקטן של העולם שבו הונפקו תעודות אמינות בשנת 1875. Doron Fishler 16:51 אז כן, זה קצת מתסכל שהרשימה שיש לנו של האנשים הכי זקנים בעולם היא בלי ספק לא נכונה או לכל הפחות לא מלאה. אבל אין לנו משהו אחר. אלה המקרים המוכחים המאומתים. אז אם מסתכלים רק עליהם כאילו זה כל מה שיש, אז רואים כמה שהמקרה של ז'אן קלמה הוא ממש יוצא דופן. כי היא לא סתם האדם הכי זקן אי פעם, אלא היא האדם הכי זקן בהפרש גדול. האישה השנייה הכי זקנה הייתה בת 119. ואתם יכולים להגיד אוקיי בסדר בגיל 122 שלוש שנים לפה ולשם זה לא כזה הבדל גדול. אבל זה כן, זה כן, זה הבדל ענק. זה הבדל מדהים. תראו, כשאנחנו מדברים על דברים כמו תוחלת חיים, אז מדברים על התפלגות נורמלית, כלומר קיים טווח הגילאים הסביר שזה נורמלי בבן אדם להגיע לגיל הזה וישנן חריגות לפה ולשם. וככל שמשהו יותר חריג הוא יותר נדיר. אז מוערך שיש היום יותר מחצי מיליון אנשים בעולם שהם בני 100 שזה נשמע הרבה יחסית אבל ביחס לאוכלוסייה זה אחד מכל 16,000 איש. הסיכוי לזה הוא לא גדול. אז להגיע לגיל 100 זה נדיר. ברישומים של הארגון הזה יש רק באזור של 300 אנשים, לא 300,000, 300 שהגיעו לגיל מאומת של 110. יש 40 אנשים, 38 נשים ושני גברים שהגיעו לגיל 115. יש 20 שהגיעו לגיל 116. שמונה בנות 117. אחת בת 118 ושתיים בנות 119 שקצת הורסת את הצורה של הגרף, אבל עדיין הסיכוי לחצות כל שנה יורד באופן מעריכי. כל פעם יש פחות ופחות סיכוי. אז אם הסיכוי להגיע לגיל 117 הוא אחד למיליארד, הסיכוי להגיע ל-119 הוא בערך אחד ל-10 מיליארד. אז להגיע ל-122 זה משהו כמו אחד למאה מיליארד ואין מאה מיליארד אנשים בעולם. כלומר זה אומר שהסיכוי שיהיה בן אדם כלשהו בעולם שיגיע לגיל הזה, הסיכוי הזה הוא זעום. Doron Fishler 19:21 וחוץ מזה זה שהיא מתה בשנת 1997 ומאז אף אחד לא עקף את השיא הזה, גם זה מפתיע. כי לאורך יותר מ-20 שנה קודם כל תוחלת החיים של האנשים באופן כללי עלתה כי איכות החיים ואיכות הרפואה בעולם עולה כל הזמן. אז זה אמור להגדיל את הסיכוי שתהיה מישהי זקנה יותר. אבל מה שיותר חשוב, ככל שאנחנו מתקדמים בזמן יש יותר ויותר מקומות שכן ניהלו רישומי לידה מסודרים לפני 120 שנה. כך שהסיכוי שתימצא מישהי יותר מבוגרת אמור לגדול יותר ויותר עם הזמן ועדיין יותר מ-20 שנה עברו וזה לא קרה. Doron Fishler 20:02 ועוד דבר כשמסתכלים על הסרטונים של ז'אן קלמה זה משהו מעניין. יש הרבה סרטונים שלה. אתם יכולים למצוא הרבה תיעודים שלה מהשנים האחרונות לחייה, מתי שהיא הייתה בת 115 ו-119 ו-120. ואני חייב להגיד מהסתכלות על הסרטונים האלה היא לא נראית כמו בת 120. אני לא רופא, כאילו זה לא מדעי או משהו, אבל לי היא לא נראית בת 120. זה לא שהיא צעירה, כן? זאת אומרת זה לא שאני אומר מה?! חשבתי שהיא בת 18! לא, לא, היא זקנה. היא אישה זקנה, אין ספק. אבל היא אישה זקנה שנראית טוב בשביל גיל 80. היא נראית מדהים בשביל גיל 100. ובשביל גיל 120 זה פשוט כאילו זה מטורף כמה שהיא נראית טוב ומתפקדת טוב. היא שומעת רק באוזן אחת, אבל שומעת. היא מדברת, היא צלולה, היא מעשנת. למעשה היא הכריזה שהיא הפסיקה לעשן בגיל 117. זה לא בריא. היא מתה על שוקולד, כלומר היא לא מתה, זה בדיוק העניין. אבל היא פשוט נראית ומתפקדת ממש ממש טוב בשביל מישהי בגיל הזה. אז זה מפתיע. זה מוזר. מה שכן זה לא טיעון מדעי במיוחד. "היא לא נראית בת זה" זה לא כאילו זה לא מאוד רציני. מה שבטוח זה שהמקרה של ז'אן קלמה הוא מאוד חריג. כלומר כל אחד מהמקרים האלה של האנשים מאוד מאוד זקנים הוא נדיר, אבל היא נדירה באופן יוצא דופן. ויש דרך להסביר את זה. ההסבר הוא שהיא לא באמת הייתה בת 122. לא בעניין התעודות וכאלה דברים. תעודות הלידה שלה בסדר, הגיל שלה מאומת, אין ויכוח על זה שז'אן קלמה באמת נולדה ב-21 בפברואר 1875. הטענה היא שהאישה שמתה ב-1997 לא רק שהיא לא הייתה בת 122, היא לא הייתה ז'אן קלמה. אני יכול להסביר. Doron Fishler 22:10 הפעם הראשונה שז'אן התפרסמה הייתה כשהיא הייתה בת 110, כשהיא סיפרה בריאיון בטלוויזיה איך היא פגשה פעם את וינסנט ואן גוך. הצייר המפורסם. ואן גוך חי בארלס, העיר שבה היא גרה, במשך שנתיים. זה נכון, זה מתועד. היא הייתה אז בערך בת 13. והיא סיפרה שהוא נכנס לחנות הבדים של אבא שלה פעם לקנות בד לציורים. ואיך התרשמה ממנו, היא אמרה שהוא היה מכוער וגס רוח ושיכור. אז בעקבות הריאיון הזה, התקשורת בצרפת אמרה אוקיי מגניב בקשר לוואן גוך, אבל רגע יש לנו אישה בת 110?! ואז הם התחילו לחקור ולאמת את הגיל שלה ופנו לגינס והיא נהייתה סלב וגם כן גיבורה לאומית וכל יום הולדת שלה חוגגים ודברים. בכל מקרה מה רציתי להגיד? הסיפור על ואן גוך לא קרה באמת. כן אני יודע שזה מה שהיא סיפרה, אבל אני לא מאמין לה. אני פשוט לא חושב שזה באמת קרה. למה? פשוט. אם אני אפגוש בן אדם מפורסם מאוד, אני אזכור את זה. יש מצב זה ייחרט לי בזיכרון, אני אספר על זה לכולם גם כשאני אזקן. זה הגיוני. אבל כשוואן גוך חי בארלס הוא לא היה מפורסם. כשוואן גוך חי בכלל הוא לא היה מפורסם, הוא חי ומת אלמוני. הוא הפך לצייר מפורסם רק אחרי שהוא מת. אז אתם רוצים להגיד לי שהיא זוכרת בן אדם אקראי לגמרי אלמוני לגמרי מכוער שנכנס לחנות פעם לפני ליטרלי 100 שנה? לא, מצטער זה לא הגיוני. זה פשוט לא קרה. היא יכולה להיות שמה שקרה זה ששנים אחר כך אחרי שוואן גוך נהיה ידוע, אז היא והמשפחה שלה דיברו ואמרו אתם יודעים הוא בעצם חי באותה עיר שאנחנו היינו בה, אז יכול להיות שפגשנו אותו? אולי בן אדם המכוער הזה אתם זוכרים אותו? זה זה? יכול להיות שזה היה הוא. זה מה שיכול להיות. שהיא זוכרת ספציפית את הבן אדם הזה? לא, אני לא מאמין לזה בכלל. חוץ מזה היא קצת שינתה את הסיפור מדי פעם. היא סיפרה כמה גרסאות שונות שלו אבל אתם יודעים זיכרון זה לא דבר מושלם. זיכרון של אנשים בני 100 הוא בטח לא תמיד מדויק. זה קורה גם לאנשים לגיל הרבה יותר צעיר מזה. אבל בכל מקרה השאלה היא לא באמת האם היא פגשה את ואן גוך או לא, השאלה היא האם היא באמת הייתה בת 122 או לא. Doron Fishler 24:41 וכאן יש עוד פרט קטן תמוה בסיפור הזה. בחלק מהגרסאות כשהיא סיפרה את הסיפור, היא סיפרה שוואן גוך נכנס לחנות הבדים של אבא שלה. הנקודה המעניינת פה היא שאבא שלה עבד בבניית ספינות. לא הייתה לו חנות בדים. לבעלה הייתה חנות בדים. וזה דבר מוזר להתבלבל בו. כאילו בין אבא שלך לבעלך? איך בדיוק זה עובד? יש עוד כמה פרטים בסיפור שלה שהם תמוהים. היא סיפרה על אומנת שלקחה אותה לבית ספר ובדקו את זה, באמת עבדה במשפחה שלה מישהי בשם הזה אבל היא הייתה צעירה ממנה ב-8 שנים. זה לא ממש הגיוני שהיא לקחה אותה לבית ספר. ויש עוד כמה קטעים מוזרים קצת. עכשיו שוב הרבה מזה אפשר להסביר פשוט בזה שהזיכרון הוא לא מושלם אבל ב-2018 מתמטיקאי רוסי שקוראים לו ניקולאי זאק פרסם מאמר עם תאוריה מעניינת. לז'אן נולדה בת אחת שקראו לה איבון והיה לה גם נכד אחד. עכשיו אמרנו כבר, ז'אן האריכה ימים יותר משניהם. הבת שלה איבון מתה בגיל צעיר, בגיל 36. התאוריה אומרת שלא, זו לא הבת איבון שמתה. זאת ז'אן שמתה. ואיבון אימצה את הזהות שלה. פשוט התחילה לקרוא לעצמה ז'אן. למה? זה לא שהיא תכננה יום אחד להיות האישה הכי זקנה בעולם ולרמות את גינס, היא פשוט רצתה להתחמק מלשלם מסי ירושה. הרעיון הזה פותר הרבה בעיות באופן מפתיע. זה מפתיע כמה שזה הגיוני כי זה מסביר למה היא אמרה שהחנות הייתה של אבא שלה. זה כי היא באמת הייתה של אבא שלה, אבא של איבון. וזה מסביר למה הזיכרונות שלה מהילדות כל כך מבולבלים כי הם לא באמת שלה. וזה מסביר למה היא כל הזמן נראתה כאילו היא צעירה ב-20 שנה מגילה. וזה מסביר איך היא הגיעה לגיל שנחשב לבלתי אפשרי. היא לא. אם היא לא באמת הייתה היא אלא הבת שלה, היא מתה בגיל 98 שזה יותר ממכובד אבל זה לא בלתי אפשרי. Doron Fishler 27:25 עכשיו מן הסתם התאוריה הזאת לא התקבלה בברכה, בטח שלא בצרפת, כי גיבורה לאומית ועכשיו זאת השמצה פרועה לאיזה רוסי שאף פעם לא ביקר בצרפת בכלל. וכן הסיפור על מישהי שהחליפה זהות עם הבת שלה זה נשמע בלשון המעטה לא סביר. מצד שני גם שמישהי תגיע לגיל 122 כשלא ידוע על אף בן אדם אחר בעולם שעבר את 119, גם זה מאוד מאוד לא סביר. שתי אפשרויות לא סבירות אבל אחת מהן נכונה. והיו הרבה מאוד ויכוחים על זה. הרוסי זאק פרסם רשימה של טיעונים שתומכים בדעתו שנשמעים מאוד מאוד משכנעים. הצרפתים פרסמו הפרכות לכל אחד מהם ואז הוא הביא חדשים ויש ויכוח שנמשך ונמשך עדיין כשמדי פעם יש תגליות חדשות בנוגע לגילאים שלה. למשל הוא מצא מסמכים משלב מסוים כשהייתה צעירה שמראים שהגובה שלה היה 151 סנטימטר. לעומת זאת כשהייתה זקנה בת 120 הגובה שלה היה 151 סנטימטר וזה לא הגיוני כי אנשים לא נשארים בדיוק באותו גובה כשהם מגיעים לגיל 100, הם מאבדים כמה סנטימטרים בדרך. הוא גם טען שהחתימה שלה משתנה באופן פתאומי באזור שנת 1926. למה? אחרים אמרו שכן, אבל היא חיה בעיר. כלומר להטעות את רשויות המס זה דבר אחד, אבל מה עם כל האנשים שמסביב? מה עם חברים שלה, מכרים שלה? הם לא שמו לב שהיא פתאום צעירה ב-20 שנה? מה עם הנכד שלה? הוא לא שם לב שאמא שלו היא פתאום סבתא שלו? או שהוא ידע על זה אבל פשוט לא אמר על זה מילה כל חייו? כמה אנשים היו שותפים בסוד הזה ושתקו בקשר לזה? זה נשמע כמו תאוריית קונספירציה. זה מתחיל להיות תאוריית קונספירציה ותאוריות קונספירציה הן בדרך כלל לא נכונות. מה שכן, אם זה באמת נכון, אז אולי צריך לחשוב על פיצוי לעורך דין ההוא שעשה איתה את העסקה על הדירה שלה, כי הוא חשב שהוא עושה את העסקה הזאת עם זקנה בת 90, לא בת 70. היא לא הייתה מקבלת את התנאים האלה אם הוא היה יודע שהיא בת 70. מן הסתם זה היה אחרת. זאת כבר רמאות ממש אם זה נכון. אז זה נשמע נורא נורא מפתה. התאוריה הזאת נשמעת הגיונית בהרבה בחינות וזה מסביר דברים אבל ככל שמתעמקים בזה יותר, אז קשה יותר ויותר להאמין בכל הדברים שדורשים מאיתנו להאמין כדי שזה יהיה נכון. וגם זאק בעצמו הוא הודה שהוא אף פעם לא מצא אקדח מהשן. זאת אומרת משהו שיוכיח מעל לכל ספק שזה באמת הסיפור התמוה הזה הוא מה שקרה. הרבה מילים נכתבו על הוויכוח הזה. יש מאמר מעולה מ-2020 בניו יורקר של לורן קולינס. הוא ארוך והוא יסודי ובסוף היא משתכנעת שהטענות האלה על החלפת זהות פשוט לא נשמעות הגיוניות כל כך. מה שאומר שכנראה האפשרות הלא סבירה השנייה היא זאת שנכונה. היא הייתה פשוט מאוד מאוד מאוד זקנה. Doron Fishler 30:58 אז מה הייתה השאלה? מי הוא או מי היא האדם הזקן ביותר שחי אי פעם? התשובה היא שאנחנו לא יודעים. אין שום אפשרות לדעת את זה כי אנחנו לא באמת יודעים תיעוד של כל האנשים שחיו אי פעם. אבל מבין האנשים שאנחנו כן יודעים עליהם בוודאות זאת כנראה הייתה צרפתייה שמאוד אהבה שוקולד. אבל אני עדיין לא מאמין שהיא פגשה את ואן גוך. זאת התשובה. רק עוד דבר אחד בקשר לז'אן קלמה שאני רוצה לספר עליו. על אלבום הראפ שלה. כן, באמת. תכף. ז'אן קלמה אמרנו הייתה סלבריטאית בעשור האחרון לחייה, היא הייתה מפורסמת בצרפת, היא הופיעה בריאיונות בתקשורת כמה פעמים, צילמו אותה לסרטים וכאלה דברים. וכשאת מפורסמת, את רוצה להפיק מזה משהו. אז אני לא יודע אם היא השתתפה בפרסומות בזמנו, אבל אחד הדברים שהיא כן עשתה ויש להם תיעוד לזה עד היום, זה שהיא הוציאה אלבום מוזיקלי. להגיד שהיא הוציאה אותו זה אני חושב קצת מוגזם אולי, אבל יש אלבום אי פי, כלומר תקליט של ארבעה טרקים, שנושא את השם שלה ואת השם 121, היא הייתה אז בת 121, זה היה בשנת 1996, וגם את השם "גבירת הזמן", אני לא יודע איזה משניהם זה השם של זה. עכשיו טכנית זה ראפ ולכן ז'אן קלמה היא בלי ספק הראפרית הזקנה ביותר אי פעם. אבל היא זה לא ראפ, זה לא באמת, כי היא לא יודעת לעשות. מה שקרה שם זה שיש קטעים מריאיונות שלה, באמת לא הרבה, זאת אומרת כאילו כמה מילים פה כמה מילים שם שהיא עושה ומישהו לקח ושם ביט מתחתיהם, כמו שעשו בניינטיז ביורודאנס כאילו לקחו כל דבר ושמו ביט מתחתיהם. ותקשיבו, אם זה נשמע כמו רעיון מפוקפק לקחת אישה זקנה שכנראה לא לחלוטין מודעת למה שהיא עושה ולהפוך את הקטעים שלה לאלבום מוזיקלי, תופתעו לשמוע שהאלבום הזה הוא כל כך גרוע, אבל כל כך או מיי גאד, זה כאילו זה נורא! כאילו זה טכנית מוזיקה אבל וואו זה כאילו אתם יכולים לשמוע את זה ביוטיוב, אתם יכולים לשמוע את הדבר הזה אם בא לכם. זה פשוט מדהים כמה שזה לא קשור לכלום הדבר הזה. יש מין ריאיון היא אפילו לא אומרת שום משפט יותר מ"כן אני בת 121". זה מדהים אותי שזה יצא. כלומר מישהו עשה את הדבר הזה מתוך מחשבה שמישהו יקנה אותו. האם מישהו בעולם באמת קנה את האלבום הזה? כנראה שכן, סטטיסטית שכן. סטטיסטית כנראה שכן. אני לא יודע מי או למה. היא בעצמה אמרה שהיא פשוט מקווה שזה ימכור מספיק בשביל להשיג מספיק כסף כדי לקנות ואן חדש בשביל הבית זקנים שהיא גרה בו. אז כן זאת מטרה טובה, את זה אפשר להגיד. אם אתם מאוד מאוד אמיצים, אתם יכולים לשמוע את זה. אני לא ממליץ. זאת הייתה התשובה. Doron Fishler 34:46 הילה שמש ערכה אותנו הפעם. היי הילה! על אירועים שאני עושה והרצאות שאני עושה אפשר לקרוא בעמוד הפייסבוק דורון פישלר נגד העולם. ייעוץ ותמיכה מוראלית מוץ. בצוות רשת עושים היסטוריה גם דני תימור המנהל העסקי, אביב שם טוב סמנכ"ל תפעול ועמית חזזי צוות מכירות וגם שלי גואטה וכרמל קיינר ואני דורון פישלר ואני מקווה שיהיה עוד פרק נורמלי מתישהו בקרוב. זהו. לא תמיד יש איזושהי התחכמות בסוף. ביי.
        ]]></content:encoded>
    </item>
    
    <item>
        <title>למה פרסומות למשחקים בטלפון כל כך מוזרות? [התשובה]</title>
        <link>https://mat-mo.github.io/podtext/episodes/htshvbh/lmh-prsvmvt-lmshkhqym-btlpvn-kl-kk-mvzrvt-htshvbh.html</link>
        <guid>https://mat-mo.github.io/podtext/episodes/htshvbh/lmh-prsvmvt-lmshkhqym-btlpvn-kl-kk-mvzrvt-htshvbh.html</guid>
        <pubDate>19 באוגוסט 2024</pubDate>
        <description>Transcript for למה פרסומות למשחקים בטלפון כל כך מוזרות? [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>איך לייבש ידיים (ולהישאר בחיים) [התשובה]</title>
        <link>https://mat-mo.github.io/podtext/episodes/htshvbh/yk-lyybsh-ydyym-vlhyshr-bkhyym-htshvbh.html</link>
        <guid>https://mat-mo.github.io/podtext/episodes/htshvbh/yk-lyybsh-ydyym-vlhyshr-bkhyym-htshvbh.html</guid>
        <pubDate>2 בספטמבר 2024</pubDate>
        <description>Transcript for איך לייבש ידיים (ולהישאר בחיים) [התשובה] from התשובה</description>
        <content:encoded><![CDATA[
            Ran Levi 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט', איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. Network 01:41 רשת עושים היסטוריה. עושים היסטוריה. Doron Fishler 01:57 אהלן, אני דורון פישלר, זאת התשובה. ואני מקבל שאלות הרות גורל בזמן האחרון. הנה שאלה: סנונית, שהיה לה... אמרו לי שאסור להשתמש במייבשי ידיים שעושים רוח בשירותים ציבוריים כי הם מפיצים וירוסים. האם זה נכון? בבקשה, אני צריכה לדעת, הידיים שלי רטובות. קודם כל אני שמח שהצליחה להקליד בטלפון עם הידיים רטובות, וכמו כן חשוב להזכיר שוב - אם יש לכם שאלה חשובה ודחופה שאתם צריכים תשובה עליה בדקה הקרובה, אולי עדיף לא להפנות אותה אליי, כי לי לפעמים לוקח נצח או שניים-שלושה לענות לשאלות, אבל אוקיי, ועדיין זאת שאלה חשובה, כי יש טענה כזאת שמייבשי ידיים מהסוג שיש בשירותים ציבוריים לפעמים הם למעשה מזיקים ולא סתם מזיקים, שהם קטלניים. תשמעו את זה. יש הודעה ויראלית כזאת שהופצה לפני כמה שנים, ולפי איך שהדברים האלה עובדים זה יכול להיות שעדיין אתם יכולים לקבל אותה מדי פעם כי הדברים האלה קצת חוזרים על עצמם. בכל אופן, ההודעה אומרת ככה: טוב אתם חייבים לקרוא את זה, במיוחד ההורים שכאן. אכלנו באבו גוש, הכל היה טוב ויפה, לקראת יציאה לקחתי את הילדים לשירותים ואחרי ששטפנו ידיים אחד הילדים בא לייבש את הידיים במייבש הזה, מתקן שעושה רוח חמה מי לא מכיר. בשנייה שהוא הכניס את היד זינקה עליו אישה, הוציאה לו את היד ואמרה לי שבחיים לא אתן לו לייבש ידיים במתקן הזה. כמובן ששאלתי אותה למה. היא סיפרה לי שהיא עובדת כאחות באיכילוב, שרק בחודשים האחרונים ארבעה ילדים נפטרו להם במחלקה. ארבעה ילדים קטנים בגלל החרא הזה שעושה אוויר חם. עשו להם הרצאה עם שישה רופאים בכירים לאף-אוזן-גרון, והסבירו להם כמה שזה מתכון למוות בילדים. הסיבה היא פשוטה, לילדים יש הרבה חיידקים בידיים, במתקן עצמו יש מיליוני חיידקים כתוצאה ממים עומדים שמעלים עובש בתוך החורים שמהם יוצא האוויר, וככה כשיוצא אוויר הוא משפריץ את כל החיידקים על כף היד. החום גורם להם להתרבות ולשגשג ואז הם נוגעים באף, בפה, החיידק חודר למערכת הנשימה, לריאות וללב ומשם הדרך לקריסת מערכות סוערת היא מאוד קצרה. ככה מתו להם במחלקה ארבעה ילדים זכים וצעירים בשנים, זה איום ונורא. היא כמעט בכתה כשהיא ראתה את הילד שלי מכניס לשם את היד, הייתם צריכים לראות איך היא קפצה עליו כאילו הוא דוחף את היד לאש. אז תפנימו את זה טוב טוב לתוך הראש. אני סיימתי עם המתקנים האלה. אוקיי, הסיפור הזה הוא קצת מטריד. למרבה המזל אני יכול לספר לכם שהוא בולשיט. הוא לא נכון. מי שהמציא את הסיפור הזה, או אולי לא, אולי הסיפור הוא אמיתי ובאמת יש מישהי באבו גוש שמתחבאת בשירותים ומתנפלת על ילדים שמכניסים את היד לדבר שמייבש ידיים ומספרת להם שקרים על הפצת מחלות, אז את זה אולי נכון. לא, זה לא נכון שמתו ארבעה ילדים קטנים רק בחודשים האחרונים בגלל הדברים שעושים אוויר חם שגרמו לתופעה הרפואית הידועה קריסת מערכות סוערת, מה שזה לא יהיה. איך אני יודע שזה לא קרה? יש לי כמה סיבות. קודם כל, איכילוב פרסמו הודעה שאומרת ואני מצטט: אין ולא היה מקרה כזה ומדובר בהודעה שקרית. נשמע די חד משמעי. אבל אפילו בלי זה, הטיעונים הרפואיים של איך בדיוק זה מזיק הם לא מאוד סבירים. היא אומרת: לילדים יש הרבה חיידקים בידיים - נכון, אבל איך זה רלוונטי? היא אומרת: במתקן יש מים עומדים בחורים שמהם יוצא האוויר - במתקן ייבוש יש מים בחורים שמהם יוצא ה... את יודעת מה המשמעות של המילה ייבוש, נכון? זאת אומרת, זה בדיוק המקום שבו אין מים. ועזבו, מעבר לכל זה, אילו זה היה נכון, אי אפשר היה לדעת את זה. זה משום שחיידקים לא מגיעים עם דרכון. כלומר, גם אילו היה מקרה שילד מת מקריסת מערכות סוערת במיוחד או משהו כזה, זה לא שאפשר היה לדעת שאת החיידק הספציפי הזה הוא קיבל בדבר שמוציא אוויר חם. אז לא, הדבר הזה הוא לא נכון, זאת הפחדה די דבילית. אבל זה שזאת הפחדה דבילית ומוגזמת לא אומר שהכל לא נכון. כי הקטע הזה שמייבשי ידיים מפיצים חיידקים זה מידע שאפשר לקבל גם ממקורות יותר אמינים מהודעות אלמוניות בוואטסאפ או נשים מפחידות שאורבות בשירותים לילדים אקראיים. זה דבר שהופיע בעיתונים והתפרסמו עליו מחקרים וכאלה, אני די בטוח שגם אני שמעתי על זה פעם. אבל אם זה גורם לכל כך הרבה נזק, איך זה יכול להיות שכל המתקנים האלה עדיין שם? כלומר, או שהדילמה היא האם מה שיותר נכון הוא לנגב עם מגבות נייר חד פעמיות או בייבוש באוויר הזה. וזה נשמע אולי כמו שאלה קטנונית על דבר קטן בשירותים, זה אולי נשמע כמו נושא יבש, סטגדיש, אבל השאלה הזאת יש עליה מלחמה כבר הרבה זמן. זאת שאלה של תקשורת, זאת שאלה של מדע, זאת שאלה של אמת ופייק ניוז וכמו תמיד - כסף. תכף תבוא התשובה.
        ]]></content:encoded>
    </item>
    
    <item>
        <title>שמונים יום או פחות, חלק א' [התשובה]</title>
        <link>https://mat-mo.github.io/podtext/episodes/htshvbh/shmvnym-yvm-v-pkhvt-khlq-htshvbh.html</link>
        <guid>https://mat-mo.github.io/podtext/episodes/htshvbh/shmvnym-yvm-v-pkhvt-khlq-htshvbh.html</guid>
        <pubDate>30 בספטמבר 2024</pubDate>
        <description>Transcript for שמונים יום או פחות, חלק א' [התשובה] from התשובה</description>
        <content:encoded><![CDATA[
            דורון פישלר 00:00 בכיתה א׳ יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד. אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז׳ או ח׳ או ט׳. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז׳ עד ט׳ והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:41 נלי בליי הייתה צריכה חופש. היא עבדה כבר יותר משנתיים בעיתון הניו יורק וורלד, ולאורך כל הזמן הזה היא לא לקחה יום חופש אחד. היא בילתה הרבה זמן בתחקיר בשטח, וכשהיא לא הייתה בשטח היא כתבה. וכשהיא לא כתבה היא חיפשה רעיונות חדשים. בימי ראשון, כשהיא לא הלכה למשרד, היא בילתה אותם בלנסות לחשוב על רעיונות לכתבות או לפרויקטים חדשים כדי להציע אותם לעורך שלה ביום שני בבוקר. אז יום ראשון אחד, כל היום היא ניסתה לחשוב על רעיונות ושום רעיונות חדשים לא באו. זה קורה לפעמים. ולאורך חצי מהלילה שום רעיונות חדשים לא באו, וזה נהיה מייאש. ובאיזשהו שלב היא חשבה, היה יכול להיות נחמד אם הייתי עכשיו בחופש באיזה ארץ רחוקה. ואז היא חשבה, הייתי יכולה להקיף את העולם. ואז היא חשבה, אולי הייתי יכולה להקיף את העולם מהר יותר מפיליאס פוג. פיליאס פוג עשה את זה ב-80 יום, הוא התערב עם החברים שלו במועדון הג׳נטלמנים הלונדוני שלו שהוא יכול להקיף את העולם ב-80 יום בלבד, והוא באמת עשה את זה במסע שכלל הרבה הרפתקאות ונסיעות ארוכות ומרדפים והתאהבות וכל מה שצריך ובשום שלב במסע הוא לא טס בכדור פורח, והוא הוכיח שבאמת אפשר להקיף את העולם ב-80 יום. כמובן פיליאס פוג לא באמת קיים, הוא הגיבור של הספר 'מסביב לעולם ב-80 יום' של ז'ול ורן, שהיה אחד הספרים הכי פופולריים בעולם אז וגם היום למעשה. עכשיו ז'ול ורן אומנם ידוע בתור בן אדם שקצת חזה את העתיד, הוא כתב ספרים על דברים שלא היו קיימים אז אבל עכשיו כן, כמו צוללות או טיסה לירח, אבל מסביב לעולם ב-80 יום לא היה אחד מהם. מסביב לעולם ב-80 יום היה ספר ריאליסטי, זה על משהו שאמור לקרות. הרעיון של להקיף את העולם כמובן כבר היה אפשרי בשלב הזה, אנחנו מדברים על סוף המאה ה-19, עברו כבר יותר מ-300 שנה מאז שהבן אדם הראשון הקיף את העולם, ברור שאפשר לעשות את זה, אבל הנקודה הייתה לא להקיף את העולם אלא להקיף את העולם מהר. העולם הלך ונהיה קטן יותר. הגיעו המצאות חדשות ומשוכללות כמו ספינות קיטור, ספינות שיכולות להפליג די מהר ולא תמיד תלויות רק בחסדי הרוח, או רכבות, רכבות שנאות על מסלולים לאורך של יבשות שלמות, אפשר לחצות יבשת ברכבת. אז ז'ול ורן אמר אם מחברים נכון את הספינות ואת הרכבות האלה, בן אדם שיש לו אמצעים יכול להקיף את העולם בלא כל כך הרבה זמן, והוא תכנן את המסלול של פיליאס פוג בספר בתור משהו שיהיה עקרונית אפשרי, תיאורטית אפשר יהיה לעשות את זה. אבל אף אחד לא באמת עשה את זה. ועברו כבר כמה שנים מאז שהספר יצא, ועדיין אף אחד לא עשה את זה. אז נלי אמרה אם מישהו הולך לעשות את זה, למה לא אני? אז יום למחרת כשהעורך שלה שאל אותה יש לך רעיונות חדשים, היא אמרה רק אחד, אני רוצה להקיף את העולם ב-80 יום או פחות, וכבר בדקתי בלוחות הזמנים של חברות הספנות זה באופן עקרוני אפשרי, אם אין איחורים יותר מדי ומתזמנים את ההחלפות נכון אפשר לעשות הקפה שלמה של העולם ב-75 ימים. והוא אמר אה, חשבנו על זה כבר, כבר עלה רעיון לשלוח מישהו במסע מסביב לעולם כדי לשבור את השיא, אבל אנחנו החלטנו שזה לא מתאים לנו בינתיים, זה פשוט זה יקר, מי יממן את זה? נלי בליי אמרה: פוליצר. ג'וזף פוליצר היה הבעלים של העיתון, וגם אם אתם לא מכירים את השם שלו, אתם בטח שמעתם את הביטוי פרס פוליצר, זה הפרס הכי חשוב בעולם של העיתונות, זה פרס נובל לעיתונות, זה על שמו. הוא קנה את העיתון הזה כמה שנים לפני כן, ותחת ההנהגה שלו הניו יורק וורלד הפך מעיתון קטן ומפסיד לעיתון הכי נפוץ בניו יורק, וזה משום שהוא ידע למשוך את הקהל. הניו יורק וורלד היה עיתון שהוא לא רק מספר את החדשות אלא אם צריך יוצר את החדשות. זה היה מין שילוב של חדשות וריאליטי. כלומר, לפעמים היו פרויקטים שהעיתון בעצמו מימן כדי לדווח עליהם. יכולתם לבוא עם איזה רעיון כמו אני לא יודע להמציא סוג של מרוץ כרכרות חדש או לצאת לטרק לקוטב או משהו, ופוליצר היה מממן לכם את זה תמורת הזכות הבלעדית לדווח על זה, וכמובן למכור הרבה עיתונים כי הקהל מת על דברים כאלה. אז לצאת למסע סביב העולם זה כן, זה מסוג הדברים שהם היו עושים, רק מה, זה כמובן עולה לא מעט. אז נלי בליי והעורך הלכו לאחראי על הכספים כדי לברר את העלות של כל העסק, והוא אמר לא, מה פתאום, אנחנו לא יכולים לעשות את זה, היא לא יכולה לעשות את זה. והיא אמרה מה זאת אומרת היא לא יכולה לעשות את זה? הוא אמר קודם כל היא אישה, היא לא יכולה להסתובב בעולם לבד, אנחנו נצטרך לשלוח איתה איזשהו מישהו, גבר שיגן עליה, וזה כבר מכפיל את העלות של העניין. חוץ מזה, כל המזוודות שהיא תיקח עם כל הבגדים והכל זה המון, זה כבד, להיסחב על זה מרכבת לרכבת זה נורא ייקר את העניין, לא, אי אפשר לעשות את זה, אם תרצו לעשות את זה אתם תצטרכו לשלוח גבר. אז נלי בליי אמרה אה כן? אוקיי, יש לי רעיון אחר, תשלחו גבר למסע הזה ואני מיד אלך מעבר לרחוב לעיתון המתחרה ואסע מטעמם, נראה מי יגיע קודם. והעורך אמר וואו נלי רגע רגע רגע עצור, אף אחד לא יוצא היום למסע סביב העולם, אוקיי? להירגע. אנחנו לא עושים את זה היום, אבל אני מבטיח לך שאם וכאשר אנחנו נעשה את זה את תהיי ראשונה שנקרא לה. וככה נלי בליי לא יצאה למסע מסביב לעולם באותו יום, אבל כשהיא כן יצאה למסע הזה בסופו של דבר, זאת הייתה תחרות. זאת הייתה תחרות למרות שהיא לא ידעה שזו תחרות, היא חשבה שהמשימה היחידה שלה היא להקיף את העולם ב-80 יום או פחות. כשהייתה עדיין נערה בת 16 בפיטסבורג, שרק התחילה לעבוד בתור עיתונאית, נלי בליי כתבה פעם שיש לה ארבע מטרות בחיים: לכתוב בעיתון בניו יורק, לשנות את העולם, להתאהב ולהתחתן עם מיליונר. לא הרבה מדי זמן אחר כך היא כבר הגשימה את המטרה הראשונה. היא עדיין עבדה על שלוש האחרות. נלי בליי כתבה בעיתון בניו יורק וזה בפני עצמו היה הישג, כי בשנת 1889 כמעט לא היה דבר כזה. ניו יורק הייתה העיר הכי גדולה בארצות הברית, היו בה בניינים ענקיים שחלקם הגיעו לגובה של 14 קומות, הרחובות היו מלאים בכרכרות וסוסים ובאנשים שקראו עיתונים. הסוסים לא קראו עיתונים. כמה מהעיתונים הכי גדולים והכי חשובים בעולם פורסמו שם, אבל היו שם ממש מעט עיתונאיות. זה נחשב לתחום מאוד מאוד גברי והמעט נשים שעבדו בעיתונים הן כתבו בעיקר על נושאים שנחשבו לנשיים, כלומר עצות למשק הבית וטיפים לכביסה ואולי על אופנה. לא ממש היה דבר כזה כתבת חוקרת עד שנלי בליי הגיעה. הגיעה לשם בגיל מאוד צעיר ובלי כסף אבל עם כוונה לעשות כל מה שצריך כדי להגשים את המטרה הראשונה שלה, להיות כתבת בניו יורק. היא דפקה על הדלתות של כל העיתונים ואף אחד לא רצה אותה עד שבניו יורק וורלד אמרו יש סיפור אחד שתוכלי אולי לעזור לנו בו אבל אבל זה לא עניין פשוט. היו שמועות על כך שבבית המחסה לחולות נפש באי בלקוול יש יחס לא טוב למאושפזות. היו שמועות על דברים זוועתיים שקרו שם, אבל כל הניסיונות של העיתון לפנות אליהם ולברר מה בעצם קורה שם נתקלו בחומה בצורה של רופאים ופקידים שלא ששו לספק מידע כמובן. אז בעיתון אמרו אנחנו צריכים מישהי מבפנים. אז העורך שאל אותה את יכולה להעמיד פנים באופן משכנע שאת משוגעת? ונלי בליי אמרה אני יכולה לנסות, אני לא יודעת מה אני יכולה לעשות עד שאני לא מנסה. היא שכרה חדר באיזה בית הארחה והתחילה להתנהג כמו משוגעת, והייתה מספיק משכנעת בזה כדי שיקראו למשטרה ויעצרו אותה ושופט יבחן אותה וקבע שהיא לא בריאה בנפשה ושלח אותה לאשפוז באותו בית מחסה על האי הזה שצריך סירה כדי להגיע אליו. הכל בדיוק לפי התוכנית. ושם התברר שהשמועות היו נכונות לגמרי, למעשה המציאות הייתה הרבה יותר גרועה. המקום הזה היה זוועה. היו שם עשרות מאות נשים בתנאים שהיו נחשבים בבית כלא להתעללות, כשכל מה שהן היו אשמות בו זה מחלת נפש ולפעמים גם זה לא. היו שם מהגרות שפשוט לא דיברו אנגלית, הן פשוט לא ידעו לתקשר ובגלל זה אשפזו אותן. הן היו כלואות הרבה מהזמן בתאים קטנים בלי חלונות, ובשאר הזמן הוציאו אותן לחדר משותף שבו הן היו צריכות לשבת זקוף במשך שעות כשאסור להן לדבר אחת עם השנייה או לזוז. היא כתבה שכל בן אדם שפוי שהיה מגיע לשם תוך חודשיים היה יוצא מדעתו. היא הייתה אמורה להיות שם שבוע, זו הייתה התוכנית עד שהחברים מהעיתון היו מגיעים ומוציאים אותה משם, אבל עבר שבוע ואף אחד לא בא, ומכיוון שלא היה לה שום קשר עם העולם החיצוני בשלב הזה היא לא באמת הייתה בטוחה שהיא תצא משם אי פעם. מהעיתון הם פנו לבית מחסה הזה ואמרו יש לנו כאן מישהי היא שפויה לגמרי היא שלנו אנחנו שלחנו אותה תוציאו אותה בבקשה ועדיין היה קשה מאוד להוציא אותה. זה לקח עשרה ימים במקום שבוע עד שהצליחו להוציא אותה משם. היא כתבה על זה כמה כתבות גדולות ומזעזעות שהיו סנסציה. זה כמובן היה מה שכולם דיברו עליו ובעקבות הכתבות האלה המוסד הזה עבר שינויים מאוד גדולים המצב שם מאוד מאוד השתפר ונלי בליי קיבלה עבודה קבועה בניו יורק וורלד. והיא התמחתה בלהעשות כאלה דברים. זה לא היה פעם אחת ודי, לא, היא המשיכה לעשות דברים כאלה בדיוק, כתבות תחקיר שבהן היא משמשת כסוכנת סמויה והרבה פעמים מסכנת את עצמה. לא משנה מה צריך לעשות כדי להשיג את הסיפור נלי בליי תעשה את זה. היא עבדה בבתי חרושת כדי לדווח על התנאים של העובדות שם והיא חשפה כל מיני שחיתויות של בכירים בעירייה. כשהיה סיפור על איזה מישהו שהיה מסתובב בסנטרל פארק ומציע לנשים בודדות טרמפ בכרכרה שלו ואז מסמם אותן ולוקח אותן אליו הביתה, היא הסתובבה לבד בסנטרל פארק עד שהיא פגשה אותו ונכנסה לכרכרה איתו ואז ברחה וזיהתה אותו ופרסמה בעיתון את השם המלא ומקום העבודה שלו. בקיצור היא הייתה הדבר הכי קרוב לבאטמן שהיה לניו יורק באותו זמן. איזה מגזין סאטירי כתב באותו זמן שאם אתה במקרה מנהל בכיר באיזו חברה מושחתת ומגיעה אליך אישה צעירה ותמימה למראה שרק רוצה לשאול אותך כמה שאלות, אז פשוט תגיד בנימוס ערב טוב לך גברת נלי בליי ותקפוץ מהחלון. כשהיא לא עסקה בנושאים סופר רציניים כאלה היא כתבה גם דברים קלילים יותר, כלומר פשוט ניסתה דברים ואז כתבה עליהם. אז היו כתבות כמו נלי בליי לומדת לרקוד בלט או נלי בליי ברודאו, כאלה אלו איזה הרפתקה מטורפת נלי בליי תיכנס השבוע. אז היא הייתה מפורסמת, כולם הכירו את השם הזה, היא הייתה אחת הכוכבות של העיתון, אבל אף אחד לא הכיר אותה. כי חוץ מהצוות של העיתון וכמה חברים אף אחד לא ידע איך היא נראית, או בת כמה היא, העיתון היה מאוד מעורפל בקשר לזה בכוונה, כתבו שהיא בת 23 בערך, או מה שעוד אנשים לא ידעו זה מה השם שלה. כי נלי בליי הוא לא השם האמיתי שלה, היא נולדה בשם אליזבת קוקרן. לאורך הילדות שלה השם שלה הכינוי שלה היה פינק, כי בתור ילדה אמא שלה הלבישה אותה בוורוד כל הזמן. עכשיו אני יודע זה לא בדיוק נשמע חדשני ילדה קטנה לובשת וורוד, וואו, אבל צריך לזכור שזה היה לפני שוורוד נהיה צבע של בנות. אז היה מאוד נועז אז, זאת אומרת היא שלחה אותה לבית ספר כולם לבשו שמלות חומות כמו שנהוג ורק היא הסתובבה שם בוורוד בוהק. ומאוחר יותר כשהיא בפעם הראשונה שהיא כתבה בעיתון בפיטסבורג אז היה נהוג שהכותבים יכתבו עם שם עט, אז היא והעורך שם ישבו וחשבו על איזה שם עט מגניב ובדיוק עבר שם מישהו ושרק את השיר הידוע 'היי הו נלי בליי'. בקיצור נלי בליי הייתה כוכבת ולצאת למסע מסביב לעולם די נשמע כמו מסוג הדברים שהיא תעשה. זה פרויקט גדול אבל די בסגנון שלה. זה לא בקטע של חשיפת שחיתות או איזשהו סיכון עצום, זה רק באחד מהדברים המגניבים שהיא עושה. אז כמעט שנה אחרי שהיא העלתה את הרעיון בנובמבר 1889 נלי בליי נקראה בדחיפות אל העורך, וכמובן הדבר הראשון שהיא חשבה עליו זה אוי לא מה עשיתי לא בסדר. כי הבעלים של העיתון פוליצר הוא מאוד פחד מתביעות דיבה. הוא היה טוב בלהרוויח כסף אבל הפחד הגדול שלו היה שמישהו מאחד מהאנשים שעשינו להם תחקירים וכל זה יתבע את העיתון ויירושש אותו. ונלי הספיקה לעצבן הרבה אנשים. אז מה שהיא חשבה עליו זה את מי עצבנתי לאחרונה ומה אפשר לעשות בקשר לזה. היא התיישבה במשרד של העורך והוא ארגן כמה דברים והתפנה מעיסוקו ואמר: את יכולה לצאת למסע מסביב לעולם מחרתיים? ונלי בליי אמרה אני יכולה לצאת עכשיו. אבל לא, בכל זאת טיפה סבלנות. יש ספינה שיוצאת מניו יורק ללונדון בעוד יומיים, יש לך כרטיסים אליה, את יוצאת לבד ויש לך תקציב לכרטיסים לכל יתר הדרך, בהצלחה. עכשיו חלק חשוב מהעניין היה שהיא באמת תקנה את הכרטיסים האלה בעצמה, כלומר העיתון לא הולך להזמין לה ספינה פרטית שתביא אותה ממקום למקום או משהו כזה או לעזור לה באיזושהי צורה אחרת, כי הניסוי הזה בא כאילו להוכיח שכמה שהעולם נהיה קטן בגלל הרכבות והספינות וכל זה כמה שהוא נהיה קטן בשביל האדם הסביר. כלומר פשוט בן אדם מהשורה כל עוד יש לו מספיק כסף יכול לקנות כרטיסים לתחבורה ציבורית, לקו סטנדרטי של ספינה או רכבת ולהקיף את העולם. כך שהמסע הזה לא היה אמור להיות כמו המסע של מגלן, זאת אומרת זה לא שהיא הייתה אמורה להגיע לאיזה אי לא מיושב ולא ממופה או שצפויות התקפות של פיראטים. אם יוצאים לדרך סביר להניח שמגיעים השאלה היא רק מתי, כי התחבורה הזאת הייתה קיימת היא לא הייתה מאוד מדויקת. כשספינה הייתה יוצאת מצד אחד של האוקיינוס לצד שני היא לא פרסמה שעת הגעה ליעד, היא פרסמה יום הגעה. היא פרסמה באיזה יום היא אמורה להגיע לשם ואם היא באמת הגיעה לשם באותו יום זה נחשב למדויק. וזה לגמרי לא היה בטוח שזה באמת מה שיקרה משום שמזג האוויר היה פקטור מאוד מאוד חשוב בנושא הזה. אם במקרה באמת יש סערה בדרך או אם יש רוחות בכיוון הלא נכון או משהו כזה אז יכול להיות שנגיע באיחור של יום או יומיים או שלושה. או לפעמים קורה ההיפך זאת אומרת ספינות היו מגיעות מוקדם יותר מהמתוכנן ביום או יומיים הכל היה מאוד לא מדויק. אז לנלי בליי היה מסלול מתוכנן מסביב לעולם שאם כל אחת מהספינות והרכבות בדרך באמת תצא בזמן ותגיע בזמן היא תסיים את כל המסלול הזה ותגיע חזרה לניו יורק אחרי הקפת העולם תוך 75 ימים. אבל כמעט אין שום סיכוי שזה באמת מה שיקרה כי כמעט בטוח שמשהו ישתנה בדרך דברים יצטרכו לאלתר. חוץ מזה זה היה קצת משונה לצאת למסע הזה דווקא בנובמבר משום ש-75 ימים יביאו אותה אל תוך ינואר ופברואר שיא החורף. כשמזג האוויר אמרנו זה חשוב והוא נוטה להיות לא הכי ידידותי בחורף אז למה לא לעשות את זה בקיץ כשמזג האוויר הוא יותר נוח אולי. הסיבה הייתה שהרעיון הזה באמת כבר היה בסביבה, כלומר נלי בליי לא הייתה היחידה שהעלתה את הרעיון הזה, היו אחרים כבר הציעו את הרעיון של מרוץ מסביב לעולם ובוורלד חשדו שגם עיתונים אחרים כבר העלו את הרעיון הזה והם חששו שבשלב הזה אם הם לא יעשו את זה מישהו אחר יעשה את זה קודם ולכן צריך לשלוח אותה מהר ככל האפשר לפני שיתפסו להם את הרעיון גם אם זה אומר אמצע החורף. אז היו לה יומיים להתארגן למסע מסביב לעולם. היא החליטה כמובן שלמסע כזה שבו לכו תדעו אם היא תצטרך לרוץ בין רכבות או משהו אז עדיף לקחת כמה שפחות מטען. בניגוד בולט לדעה של ההוא שאמר שכן היא אישה אז היא תיקח 12 מזוודות, אז לא, היא אמרה היא תיקח איתה תיק יד אחד וזהו. זה הכל זה אומר שלא היה לה באמת מקום לבגדים להחלפה. היא הזמינה אצל תופר שמלה אחת היא אמרה לו שהיא צריכה משהו עמיד שיכול להחזיק יותר מחודשיים בכל מזג אוויר והוא עשה את זה זו הייתה שמלה כחולה עשויה משיער גמל. ולמזג אוויר קר היא לבשה מעל זה מעיל, אני אומר מעיל אבל אני לא מתכוון ליוניקלו לא היה דברים כאלה, זה נראה כמו שמלה עבה עם משבצות פלייד. והיא לקחה באמת תיק יד אחד לא מאוד גדול ולתוכו דחפה את כל היתר כל מה שהיא חשבה שתצטרך שזה אומר בגדים תחתונים להחלפה וכלי כתיבה וצנצנת אחת של קרם לחות. שהיא אחר כך בהמשך היא כתבה שהצנצנת הזאת הייתה קוץ בתחת שלי כי כל פעם שהיא מנסה לסגור את התיק הצנצנת הייתה נתקעת איכשהו בפינה הכי לא נוחה ומפריעה לה לסגור. ב-14 בנובמבר 1889 בשעה 9:30 בבוקר היא הייתה אמורה להיות על הספינה שיוצאת מנמל הובוקן. והיו לה מחשבות לפספס את זה. כלומר לא היא הייתה מאוד ציפתה לרעיון לטיול הזה אבל אם יש דבר אחד שנלי בליי לא אהבה זה לקום בבוקר. היא כתבה שאם כל האנשים הטובים האלה שמנסים עכשיו להמציא מכונות מעופפות במקום זה הם יארגנו את המצב ככה שאף רכבת או אף ספינה לא יצאו לפני הצהריים הם יעשו יותר בשביל להקל על סבלה של האנושות. היא כתבה גם משום מה השינה בבוקר כשאתם יודעים שהיא עלולה לגרום לכם להחמיץ פגישה או לפספס רכבת היא מתוקה יותר מאשר השינה כשאתם לא מאחרים לשום דבר. לכן היא החליטה שכמה פעמים במשך המסע היא תעמיד פנים שיש לה איזה פגישה חשובה מאוד להגיע אליה מוקדם בבוקר רק כדי שהיא תוכל להתעלם מזה ולהמשיך לישון. ולמרות זאת נגד כל האינסטינקטים שלה היא נאלצה באותו יום לקום מוקדם בבוקר וכן הגיעה לספינה הזאת. היו שם מעט אנשים היו שם כמה חברים שלה שהגיעו כדי להיפרד ממנה ובן אדם אחד עם שעון עצר כדי ללחוץ בדיוק ברגע שהספינה עוזבת את הרציף. עכשיו עוד דבר אחד שנלי בליי לא הספיקה לעשות עדיין בחיים שלה זה להיות על ספינה מעבר לאוקיינוס. כלומר היא הייתה על ספינות שחצו את הנהר אבל מסע ארוך זה עדיין לא יצא לה והיא שמעה על זה שהאויב העיקרי של הבן אדם בספינות כאלה זאת מחלת ים. אבל ברגעים הראשונים אחרי שהספינה יצאה היא לא הרגישה שום דבר היא הרגישה טוב. אז מישהו שאל אותה את לא חוששת מהעניין הזה של מחלת ים והיא אמרה משהו כמו לא אני חושבת שכל בן אדם סליחה רגע והתכופפה מעבר למעקה. ומישהו אחר מהנוסעים אמר והיא הולכת להקיף את העולם. באותו יום ממש לא רחוק משם אבל בחלק יותר טוב של העיר גם אליזבת ביזלנד קיבלה זימון דחוף לעורך שלה וגם היא בדיוק באותה צורה חששה מהפגישה הזאת כי אם העורך מזמן אותה לפגישה משהו בעייתי כנראה קרה. גם היא הייתה עיתונאית כלומר חלק ממספר קטן מאוד של נשים בתפקיד הזה באותו זמן. מה שכן היא לא הסתדרה עם הקצב הקדחתני של עיתונים יומיים ולכן היא עבדה בקוסמופוליטן. קוסמופוליטן היה ירחון עיתון חודשי ואם אתם מכירים את הקוסמופוליטן הירחון לנשים היום זה אותו אחד. זה אותו מגזין שיוצא כבר 100 ומה שנים מה שכן הוא מאוד השתנה לאורך הזמן אז הוא היה מגזין לענייני הכל וכולם ועכשיו הוא מגזין לענייני נשים בעיקר. אליזבת ביזלנד הייתה ידועה בחברה הגבוהה אנשים הכירו את הפנים שלה היא הייתה ידועה בתור מקסימה ושנונה ויפהפייה וכתבה כל מיני דברים בכל מיני פינות של המגזין בין השאר כתבה את המדור בספריה סקירה חודשית של הספרים החדשים שיצאו. לעורך של הקוסמו קראו ג'ון בריזבן ווקר אבל משום מה אני מדמיין אותו יותר כמו ג'ון ג'יינה ג'יימסון וכשהיא הגיעה הוא פנה אליה מיד והוא אמר ביזלנד אני צריך שהערב תעלי על רכבת לסן פרנסיסקו. אז היא כמובן אמרה והוא אמר ומשם תמשיכי בספינה ותקיפי את העולם יותר מהר משכל בן אדם אחר עשה קודם. והיא אמרה אתה מתכוון ברצינות? והוא אמר הוורלד שלח הבוקר את נלי בליי למסע מסביב לעולם הם חושבים שהיא תקיף את העולם ב-75 ימים אבל הם עשו טעות היא יצאה בכיוון הלא נכון אני כבר טיילתי מסביב לעולם וכל אחד עם קצת ניסיון יודע שבין אוקטובר לאפריל יש רוחות מהצפון בים סין זה מעכב את הספינות שם בשלושה ארבעה ימים את תצאי בכיוון הנכון מערבה וככה אנחנו ננצח אותה. והיא אמרה אבל אני לא יכולה לצאת למסע מסביב לעולם. למה לא? כי יש לי מסיבת תה אצל אחותי מחר. 50 איש כבר אישרו הגעה אני לא יכולה לבטל וחוץ מזה אני לא יודעת שום דבר על נסיעות אני אף פעם לא הייתי מחוץ למדינה נלי בליי עושה דברים כאלה מה הקשר אליי? תשלח מישהו אחר תשלח גבר. לא אני לא יכול לשלוח גבר אם אני אשלח גבר הוא עלול לנצח ואז מה גבר מנצח אישה כלב נשך אדם מה החדשות פה זה לא מעניין. לא אף אחד לא יתמוך בגבר כולם תומכים באנדרדוג לא אני חייב לשלוח אישה כי הם שלחו אישה ואת האישה הכי טובה והיחידה בצוות שלי הרכבת יוצאת בעוד 6 שעות. אני נורא מצטערת אני לא הולכת לעשות את זה. את תקבלי על זה כסף אני אפיצה אותך לא משנה אם תנצחי או תפסידי את מקבלת את הכסף ואת מקבלת חוזה לשנתיים בקוסמופוליטן ב-1,000 דולר לשנה. זה לא עניין של כסף אני פשוט לא יכולה. 2,000 דולר לשנה ואל תנסי להוציא ממני יותר סנט אחד לא תוציאי ממני. אבל זה 3,000 ואם את לא עושה את זה את מפוטרת. הנה הכרטיסים שלך לרכבת בהצלחה. אנחנו לא באמת יודעים בדיוק מה נאמר בשיחה הזאת מה שאנחנו יודעים זה שבצהריים של אותו יום אליזבת ביזלנד לא תכננה לנסוע מסביב לעולם לא במהירות שיא לא באותו יום ולא אף פעם. אבל 6 שעות אחר כך היא הייתה על הרכבת לסן פרנסיסקו. הוא היה בן אדם מאוד משכנע. השעות האלה עברו עליה באריזה קדחתנית כמובן גם היא הבינה שצריך לארוז בקטנה ולכן היא לקחה רק שלוש שמלות להחלפה לא כולל שמלת ערב אלא במקרה שיהיו אירועים רשמיים לאורך המסע והרבה בגדים להחלפה וכלי תפירה למקרה הצורך והרבה סיכות ראש הרבה כי היא היא אמרה שהיא תמיד מאבדת אותם אז היא לקחה מלאי גדול שלא יחסרו לה לאורך המסע. ובכל זאת היא הצליחה להכניס את הכל במזוודה אחת ועוד תיק אחד ועוד ארגז נסיעה. ביזלנד יצאה מניו יורק ב-6 בערב 9 שעות אחרי נלי בליי ובכיוון ההפוך. המסלול המתוכנן שלה היה כמעט זהה למסלול המתוכנן של נלי כי זאת הייתה הדרך הכי מהירה להקיף את העולם רק בכיוון ההפוך. אבל הבדל אחד היה שלג'ון בריזבן ווקר העורך של הקוסמו לא ממש היה אכפת להוכיח משהו או לעשות את זה כמו כל אדם מהשורה לקנות רק דברים שכל אחד יכול לקנות לא היה אכפת לו מננצח והוא היה מוכן להשקיע בזה הרבה כסף אז הוא השיג לאליזבת ביזלנד כרטיסים על רכבת מהירה במיוחד לסן פרנסיסקו שם הייתה ספינה שהייתה אמורה לצאת ליפן כמה ימים אחר כך אבל הוא הציע לחברת הספנות הרבה מאוד כסף כדי להקדים קצת לצאת קצת מוקדם מהמתוכנן כדי שהיא תגיע קודם הם סירבו אבל אמרו שהם יעשו כל מה שאפשר כדי להגיע כמה שיותר מהר. בכל אופן לא הייתה לו בעיה לשלם למי שצריך בדרך כדי להאיץ קצת את המסע הזה. נלי בליי שבאותו זמן עסקה בלהקיא את נשמתה על ספינה באוקיינוס האטלנטי לא ידעה אפילו שיש לה תחרות. באותו יום כמובן הניו יורק וורלד יצא בכותרת ענקית נלי בליי שלנו יוצאת למסע מסביב לעולם כדי לנצח ולשבור את השיא של פיליאס פוג כולל מפה של כל התחנות שהיא אמורה לעבור וספקולציות בקשר לכמה זמן ייקח לה לעשות את זה והם המשיכו להודיע על זה שוב ושוב גם בימים הבאים למרות שלא ממש היו חדשות בעניין פשוט לספר על זה עוד פעם כי הם התלהבו. כמובן גם קוסמופוליטן בגיליון שלו שיצא אז סיפר על אליזבת ביזלנד הכתבת הנועזת שיוצאת לתחרות מול נלי בליי ומי יגיע קודם והעורך של העיתון כל כך בטוח בעצמו שהוא הציע התערבות לעורך של הוורלד שהוא ישים 1,000 דולר והשני ישים 500 דולר עד כדי כך הוא בטוח שהיא הולכת לנצח. ולא רק הם גם הרבה עיתונים אחרים כתבו על זה זה נהיה סיפור מאוד מאוד גדול כולם דיברו על התחרות הזאת מסביב לעולם לא כולם לגמרי קלטו את הפרטים נכון היה לפחות עיתונאי אחד שכתב ששלושה אנשים שונים יצאו למסעות מסביב לעולם שזה נלי בליי אליזבת ביזלנד ועוד מישהו גבר שיצא למסע זה לא קרה זה לא באמת היה אבל אוקיי. אז אנשים דיברו על זה אנשים דיברו על המרוץ הזה ולא רק בניו יורק. זה נכון שהעולם נהיה קטן באותו זמן וזה לא היה רק בגלל הרכבות והספינות המהירות אחד הדברים שהקטינו את העולם היה טלגרף. וצריך להגיד טלגרף לא טלגרם כלומר כן זה מכשיר תקשורת שמאפשר לשלוח הודעות מאחד לשני אבל גרסה מאוד מאוד מוקדמת שלו. טלגרף פשוט היה הטכנולוגיה שמאפשרת לשלוח הודעות דרך כבלים דרך כבלים ארוכים מאוד אפילו מעבר לאוקיינוס היו כבלי טלגרף בין ארצות הברית לבריטניה. עכשיו זה לא אומר שאפשר לשוחח בטלפון דרך הכבלים האלה בטח שלא לשלוח תמונות כן על זה אין מה לדבר אבל נקודות וקווים מורס מידע אפשר להעביר מקצה אחד של המדינה לקצה השני באפס זמן וזה נחשב לניצחון טכנולוגי מדהים ניצחון האדם על הזמן עצמו כי עד אז המהירות שבה מידע היה יכול להגיע ממקום למקום זה המהירות המקסימלית שבה בן אדם היה יכול להגיע ממקום למקום או יונה. אבל עכשיו לא המידע הגיע מיד. אז מה שזה אומר זה שלמרות שגם נלי בליי וגם ביזלנד שתיהן יצאו בכיוונים מנוגדים במהירות גבוהה ככל האפשר החדשות עליהן נעו יותר מהר מהן. אליזבת ביזלנד הגיעה לסן פרנסיסקו תוך פחות מ-5 ימים שזה הרבה זמן לבלות ברכבת כן בהחלט והיא ראתה את כל אמריקה חולפת על פניה והחליפה תחנות בכמה פעמים אבל עדיין זה די מהר זה הרבה יותר רחוק מכל מקום שהיא הגיעה אליו אי פעם והיא אפילו לא עזבה את ארצות הברית עדיין. ולמרות המהירות הזאת היא גילתה שהחדשות עליה הגיעו עוד קודם. כשהיא הגיעה לשם היא גילתה שהיא קצת מפורסמת. הספינה שהייתה אמורה לקחת אותה את החלק הבא של המסע תצא רק עוד יומיים אין מה לעשות לא הסכימו לשוחד ולכן הם עומדים לצאת בתזמון שלהם ולכן היו לה יומיים לחכות בסן פרנסיסקו. עיתון מקומי שלח כתב כדי לראיין אותה על המסע הזה מסביב לעולם והכל ולמחרת היא הופתעה לגלות שהריאיון איתה היה הכותרת הראשית בעיתון. כלומר גם בסן פרנסיסקו היה סיפור שעניין אנשים. כשהיא הגיעה לעלות על הספינה אז כבר היה שם קהל, היו אנשים שבאו כדי לראות אותה רק כדי לראות את האישה שנודדת מסביב לעולם היו כמה חבורה של בנות שנורא רצו לדבר איתה זה היה לא בדיוק סגנון הדברים שהיא העדיפה היא אמרה שהיא מרגישה כמו פריק שואו ושהיא החליטה מאותו רגע לא לתת לעיתונות שום סיבה לשים לב אליה יותר מדי. ועדיין היא עלתה על הספינה. הספינה צריך להגיד הספינה הזאת התפקיד שלה היה לקחת אותה אל מעבר לאוקיינוס השקט ליפן ואחר כך להמשיך עוד להונג קונג זה לבד כבר בערך חצי עולם. זה חלק מאוד גדול מכל התחרות הזאת והספינה שאמורה לעשות את כל זה קראו לה אושיאניק. והיום הייתי אומר שהיא נראית די מוזרה. זה משום שהספינה הזאת נבנתה ממש על הגבול שבו החליפו בין ספינות מפרש של פעם לאוניות קיטור מודרניות. לכן היא נראית קצת כמו הכלאה בין שניהם. תחשבו על מה שאתם מדמיינים כשאתם חושבים על ספינת פיראטים כאילו ספינת עץ עם תרנים גבוהים ומפרשים. עכשיו תחשבו על טיטניק זאת אומרת ספינה ענקית עם ארובות עכשיו תשלבו אותם אחד בתוך השני. זאת אוניית ברזל גדולה מאוד עם סיפון עליון של מחלקה ראשונה ששם זה בית מלון צף ועם ארובה ויש לה תרנים עם מפרשים שבמזג האוויר הנכון משתמשים בהם כדי לשוט. בכל אופן זאת הייתה אחת הספינות הבודדות שעשתה את המסע הזה מעבר לאוקיינוס השקט ונחשבה לאחת מהיותר מהירות בתחום. עדיין האוקיינוס השקט הוא גדול. המסע הזה עמד לקחת הרבה זמן ושוב לביזלנד לא ממש היה הרבה מה לעשות במשך המסע הזה חוץ מ לשבת על הספינה. באותו היום שבו ביזלנד החליפה מרכבת לספינה נלי בליי החליפה מספינה לרכבת. היא הגיעה לאנגליה אחרי שבוע באוקיינוס האטלנטי כששמחתה היא גילתה שאחרי ה-24 שעות הראשונות היא התרגלה לים והיא לא בילתה את כל הזמן בלהקיא שזה טוב. והיא גילתה גם כשכשהיא הגיעה הידיעות עליה הגיעו כבר קודם אנשים ידעו שהיא באה הבריטים היו פחות נלהבים מכל הסיפור הזה כי הם בריטים. היה כבר מישהו מטעם העיתון שחיכה לה כדי ללוות אותה בחלק הבא של המסע לאורך אירופה והוא גם סיפר לה על כמה הודעות נלהבות שהם קיבלו מאוהדים לאורך המסע כולל אחת הודעה מאוהד אחד מסוים שזה זעזע זה ריגש אותה במיוחד. ז'ול ורן בעצמו שמע על המסע הזה שלה וכתב שהוא היה שמח לפגוש אותה. ז'ול ורן שכתב את הספר שהיווה את ההשראה לכל העסק הזה. נלי בליי אמרה וואו איזה יופי כמה חבל שאנחנו צריכים להגיד לו לא. כי בכל זאת הלוז דוחק יש לנו לוח זמנים מאוד צפוף צריך להגיע לרכבת מסוימת בפריז כדי להגיע לאונייה מסוימת אחר כך. האיש מהעיתון אמר למעשה ז'ול ורן חי בעיירה לא רחוק מפריז אם משנים את המסלול רק טיפה אפשר לסטות קצת מהמסלול ולהכניס באמצע פגישה של איזה שעה אצלו ועדיין להספיק להגיע בזמן. כמובן זה יעלה לנו בקצת זמן זה בסדר אנחנו יכולים לעשות את זה אם רק לא אכפת לך לוותר על שינה או מנוחה ביומיים הקרובים. ונלי בליי אמרה מנוחה זה לחלשים. הפגישה עם ז'ול ורן הייתה מאוד מרגשת וקצת מביכה כמו שפגישות כאלה נוטות להיות. כי נלי בליי מאוד מאוד התרגשה לראות אותו הוא היה אחד האנשים הכי מפורסמים בעולם והוא ואשתו הגיעו לתחנת הרכבת כדי לאסוף את נלי והמלווה שלה והם לקחו אותם אליהם הביתה והוא הראה להם את חדר הכתיבה שלו והכל וזה נהדר רק שז'ול ורן ואשתו לא דיברו מילה אנגלית ונלי בליי לא ידעה צרפתית בכלל ככה שהתקשורת ביניהם הייתה מוגבלת. אז הם בעיקר העבירו דברי ברכה והוא סיפר כמה שהוא בעדה וכל הכבוד וסחטיין עליה אבל בצרפתית. הוא גם הראה לה מפה של העולם שעליה הוא צייר את המסלול שהוא תכנן בשביל פיליאס פוג והיא סיפרה לו דרך המתרגמן על המסלול שלה והוא הסתכל איפה היו הבדלים ביניהם והוא שאל אותה למה היא לא נוסעת דרך הודו כמו שפיליאס פוג עשה והיא אמרה לו כי אני ממהרת. כשהגיע זמן להיפרד אז נאמר לה שגברת ורן שהייתה צעירה ממנו ויפה רוצה לברך אותה לברכת שלום כמו שהצרפתיות נוהגות בנשיקה לחיים. כשהיא התכופפה אליה אז היא אמרה שפתאום חשבתי מה יקרה אם עכשיו אני פשוט אדביק לה נשיקה על השפתיים, איך הם יגיבו לזה. היא לא עשתה את זה בסופו של דבר. הן לא נשארו שם הרבה זמן משום שהייתה צריכה לעלות על הרכבת שתוביל אותה לרכבת הדואר בצרפת כדי שתוביל אותה את כל הדרך לברינדיסי באיטליה כדי שהם יוכלו לעלות שם על ספינה. העניין הוא כזה. אם אתם רוצים לראות עולם אז להקיף את העולם הכי מהר שאפשר זה פשוט לא הדרך הנכונה לעשות את זה. גם נלי בליי וגם אליזבת ביזלנד שתיהן כתבו כמובן על המסעות שלהן לעיתונים שלהן ושתיהן גם כתבו על זה בספרים אחר כך לכל אחת מהן יש ספר על המסע שלה ואני קראתי אותם והם האמת לא כל כך מעניינים. כי זה פשוט הם זה ספרים על על חוויות מסביב לעולם אבל הם לא באמת ראו המון מהעולם. בימינו אני חושב שאני יכול להקיף את העולם ב-80 שעות אם אני אנסה זה רק עניין של לקבוע את הטיסות הנכונות. אבל אם אני אספר על מה שעבר עליי בדרך אז יהיה פשוט הייתי במטוס. לכל היותר אני יכול לספר על נמלי התעופה שבהם החלפתי שאוי ביטלו לי טיסה אחת והייתי צריך לחכות חמש שעות לטיסה הבאה והבדיקה הביטחונית קרו דברים אבל זה הכל כל הסיפור אני אולי הקפתי את העולם ואולי הייתי במקומות מאוד מעניינים אבל כל מה שיש לי לספר זה על הדיוטי פרי. אז הטיול שלהם הוא קצת כזה. כי כן שתיהן הקיפו את העולם אבל מכיוון שהן ניסו לעשות את זה כמה שיותר מהר אז רוב הזמן הן פשוט או על ספינה או ברכבת. והמקומות היחידים שבהם הן רואות קצת ממה שיש מסביב זה המקומות שבהם נאלצו לעצור כדי להחליף ספינה או משהו כזה. נלי בליי הגיעה לצרפת בשנת 1889 מגדל אייפל הושלם רק חצי שנה קודם הוא היה המבנה הכי גבוה בעולם ובלי ספק הכי מרשים בעולם באותו זמן. היא לא ראתה אותו. כי עברה לידו כי הרכבת שלה עקפה את פריז בדרך כדי להגיע בזמן. אחר כך היא חצתה את כל איטליה המדינה הכל כך יפהפייה הזאת מה שנלי בליי כתבה על זה זה היה ערפל. היא הייתה הרוגה מעייפות היא ניסתה להשלים קצת שעות שינה ברכבת היה ערפל מסביב היא לא ראתה כלום. הייתה תחנה אחת שבה היא ירדה מהרכבת כדי לחלץ קצת עצמות ופתאום הערפל נפתח ופתאום היא ראתה מפרץ עם בתים יפהפיים בצדדים ומים כחולים וסירות לבנות מנצנצות בים. ואז היא אמרה אה אז זה מה שאנשים מדברים עליו בקשר לאיטליה כל הזמן. ואז היה צריך לעלות לרכבת בחזרה עוד פעם. הרכבת הגיעה לתחנה הסופית ברינדיסי באיחור של שלוש שעות מה שלא היה בלתי צפוי אבל זה אומר שנלי הגיעה לאונייה שלה שיצאה משם רק ברגע האחרון ואחרי שהיא דפקה ספרינט. ואז היא שוב הייתה באונייה פשוט. היא הפליגה לאורך הים התיכון ודרך תעלת סואץ והים האדום ועד לעיר קולומבו בציילון האי שהיום קוראים לו סרי לנקה. ולאורך כל הזמן הזה לא באמת קרה הרבה כי כל מה שיש לה לספר זה על מה שקורה על הספינה. היא סיפרה על הנוסעים של הספינה שהיו ברובם בריטים והיא לא סבלה אותם. כי לבריטים יש את ההתנשאות הזאת שהם חושבים שכל העולם שייך להם ומה שיותר מעצבן זה שהם צודקים כי הם השתלטו על כל עיר נמל טובה בדרך וכאילו וחושבים שהכל שייך להם. היה איזה סנוב בריטי אחד שסיפר לכולם סיפורים על אמריקה ועל איזה דברים מוזרים באמריקה עד שהיא שאלה אותו כמה זמן הוא בילה באמריקה בכלל ומתברר שהוא היה בניו יורק שעה לפני שהוא נסע משם. אז היא אמרה אני הבטחתי לעצמי שאני לא הולכת לעשות את זה אני לא הולכת להגיע למסקנות על מקומות אחרי שביקרתי בהם רק לרגע אבל זה כל מה שהיא הלכה לעשות בהמשך לבקר במקומות רק לרגע. הם עברו את תעלת סואץ ותעלת סואץ כמו מגדל אייפל הייתה אחד ההישגים ההנדסיים הגדולים של האנושות בלי ספק. וכשנמצאים בתעלה הזאת נלי בליי כתבה וכאן אני מסכים איתה היא נראית מאוד משעמם זה פשוט רצועה של מים לאורך המדבר וזהו. וחוץ מזה מה שהטריף אותה זה שלספינות אסור לשוט שם מהר כי אסור לעשות יותר מדי גלים כי זה עלול לפגוע בשוליים של התעלה אז הן חייבות לעבור בתעלה מאוד לאט והיא אמרה אנחנו ממהרים למה אי אפשר להאיץ קצת. ולמרות כל זאת היא הגיעה לקולומבו בסרי לנקה ביום ה-24 של המסע יומיים מוקדם יותר מהמתוכנן. עכשיו לאורך כל הזמן הזה בזמן שלה לפחות היה איזשהו אקשן היה מה לראות ז'ול ורן וכל זה לאורך כל הזמן הזה אליזבת ביזלנד הייתה בים. הייתה באוקיינוס השקט והאוקיינוס השקט כמו שציינתי כבר פעם פעמיים הוא גדול. הדרך מסן פרנסיסקו ליפן הייתה שבועיים וחצי של שיט בלי לראות אדמה בלי לראות כלום חוץ מהספינה. וביזלנד הייתה די אומללה שם. עכשיו זה לא שהתנאים שלה היו רעים או משהו כי היא שטה במחלקה ראשונה אבל שוב את הימים הראשונים בספינה גם היא בילתה בעיקר בטלטולים ומחלת ים ובחילה ובקושי יצאה מהחדר וזה היה די רע. אחר כך היא התרגלה ומזג האוויר נהיה קצת יותר טוב אז היא כן היא יצאה החוצה והתרועעה עם האנשים שעל הספינה והיא ידעה לדווח על המשחקים שהם משחקים על הספינה שזה אם מעניין אתכם בעיקר שחמט ודומינו וויסט. ואמרה שזה די מטריף לקום כל יום והכל נראה אותו הדבר. אומרים לנו שאנחנו מתקדמים אבל לא רואים את זה. הים אותו ים. אפשר לצפות אל האופק שעות אחרי שעות יום אחרי יום ולא לראות כלום. העין מחפשת משהו להיאחז בו ולא מוצאת שום דבר. ולמרות שהיא הייתה אי שם ברחבי העולם ההרגשה היא שהיא כלואה. בסופו של דבר יום אחד אחד מאנשי הצוות של הספינה הצביע אל האופק ואמר זאת יפן. וכמובן שכל הנוסעים של המחלקה הראשונה רצו אל המעקה כדי לצפות אבל לא ראו כלום. הם ראו ענן באופק. אבל ככל שהם התקרבו הענן הזה צמח. הוא גדל ועלה וקיבל צורה אלגנטית ויפה של מין מניפה הפוכה וככל שהתקרבו הם יכלו לראות גם את הכתר הלבן שלו. זה לא היה ענן זה היה הר הר פוג'י. האמא והאבא של כל ההרים ההר שכל הר אחר הוא חיקוי שלו הוא עומד לבד בודד מול הים שאפשר לראות אותו ממרחקים עצומים הוא לא נראה כמו משהו אמיתי הוא נראה כמו משהו מציור פנטזיה ובטח שאחרי שבועיים בים בלי לראות כלום זה נראה כמו הארץ המובטחת. האושיאניק עצרה בנמל ביוקוהמה בשביל להעלות ולהוריד נוסעים להעלות ולהוריד מטען ליום וחצי. הנוסעים יכלו להישאר על הספינה אבל רובם בחרו לרדת אל החוף רק בשביל להרגיש קצת קרקע מוצקה מתחת לרגליים ואליזבת ביזלנד גם עשתה את זה היא ירדה לחוף ביפן וחטפה הלם. יפן היא לא אמריקה. גם בריטניה וצרפת הם לא אמריקה אבל שם ההבדלים הם אתם יודעים איך קוראים להמבורגר בכל מקום יפן היא מקום אחר לגמרי. זה פשוט עולם אחר ובאותו זמן צריך לזכור זה לא שאפשר היה לראות סרטים או תמונות צבעוניות ממדינות אחרות זה לנחות בעולם שונה לחלוטין. אחד הדברים הראשונים שביזלנד התרשמה מהם הייתה כמה שהעיר הייתה שקטה לדעתה היה חסר הרעש של ניו יורק לקח לה זמן להבין שמה שחסר זה הרעש של הסוסים. הרעש התמידי של הקלופ קלופ של כל הרגליים של הסוסים לא כל כך היו שם סוסים היה כמעט ריק היו שם עגלות אבל מי שמשך אותם היו אנשים ריקשות שמשכו אותם. היא החליטה לנצל את המעט מאוד זמן שיש לה שם כדי לראות כמה שיותר מהסביבה. היא ביקרה בקברים ומקדשים וחטפה הלם מכמה שהכל היה יפה. היא הלכה לתיאטרון היפני ולא הבינה כלום אבל התרגשה מאוד. אחרי היום וקצת שהיא בילתה שם היא אמרה משפט כמו ראיתי את גן עדן ועכשיו אני צריכה ללכת. היא הבטיחה לעצמה שהיא תחזור לשם כשיהיה לה זמן לבלות שם. היא עלתה חזרה לאושיאניק שפנתה דרומה לכיוון הונג קונג. באותו זמן גם נלי בליי הגיעה לנמל בקולומבו בציילון וגם היא הייתה אמורה לבלות שם יומיים לפני שהספינה המשיכה ובמשך היומיים האלה היא ניצלה אותם כדי להסתכל על כל מיני עניינים של תיירים בסביבה. ציילון נחשבה למקום מאוד יפה זה מקום טרופי יש עצי דקל יש איזה מקום שכמובן מלא בהודים תושבי המקום אבל כמובן הבריטים השתלטו עליו. ויש שם מקדשים גם וכאלה אבל נלי בליי לא מאוד התלהבה מהם היא אמרה כאילו זה יפה אבל זה לא בדיוק כל מה שהחזיקו ממנו וחוץ מזה מאוד יקר מה הקטע שלוקחים מאיתנו הרבה כסף כל פעם כדי להיכנס לדברים. אחרי יומיים הספינה הייתה אמורה לצאת שוב לדרך אבל לא יצאה. אז היא שאלה את הקפטן מה קורה למה אנחנו לא יוצאים יש משהו לא בסדר עם הספינה? והוא אמר לא הכל בסדר עם הספינה אנחנו מחכים לנפאל. היא אמרה המדינה? הוא אמר לא הספינה. יש ספינה בשם הנפאל שאמורה להגיע לכאן אנחנו אמורים לקבל מהם נוסעים ומטען בדואר ורק אז אנחנו נוכל לצאת. והיא אמרה ומתי היא אמורה להגיע לכאן? והוא אמר אתמול. אבל היא ספינה ישנה ולא הכי מהירה סבלנות. קולומבו היא לא המקום הכי גרוע בעולם להיתקע בו. ונלי בליי אמרה כן אם אתה לא ממהר לשום מקום. עבר עוד יום והנפאל לא הגיעה. עבר עוד יום והנפאל לא הגיעה. עבר עוד יום והיא שאלה מה קורה עם הספינה הזאת ואמרו לה סבלנות ייקח זמן היא ישנה. והנה היא. הנפאל נכנסה לנמל סוף סוף באיחור ניכר. ועדיין לקח חצי יום עד שהעבירו את כל הדברים מספינה אחת לספינה אחרת ואז סוף סוף אפשר היה לצאת לדרך. נלי בליי הייתה שוב בדרך אבל אחרי שהיא הגיעה לשם יומיים לפני הלוז עכשיו היא הייתה באיחור של שלושה ימים. מה שאומר שלא ממש נשאר לה זמן לבזבז זה כבר לא היה לגמרי בטוח שהיא תגיע לכל הספינות וכל התיאומים שהיא הייתה אמורה לעשות אחר כך. אבל הספינה שטה והספינה השנייה גם שטה ואיפשהו באמצע הים בין הונג קונג לסינגפור קרה משהו שאף אחת משתיהן לא נלי בליי ולא אליזבת ביזלנד שמו לב כשזה קרה. אבל בנקודה כלשהי שם הן עברו אחת על פני השנייה. זה היה היום ה-36 למסע הזה נשארו עוד 44 ימים או פחות. הפרק הזה כבר ארוך מדי אז אני אספר לכם את הסוף ומי ניצחה ומה קרה אחר כך בפרק הבא. אבל לפני זה עוד כמה הערות קטנות על המסע הזה. תיכף נמשיך. יש משהו שמופיע בסיפורים האלה גם של נלי בליי וגם של אליזבת ביזלנד על הטיולים שלהן שהוא מאוד בולט לפחות לי וזה נראה כאילו הן בעצמן הן רואות את זה כל הזמן אבל לא ממש מתייחסות לזה. וזה שכל המסע הזה זה מסע של אנשים עשירים שמסתכלים על האנשים העניים. ורואים את זה כל הזמן. שתיהן עשו את המסע הזה בנוחות שתיהן קיבלו כסף בשביל לנסוע לכל מקום במחלקה ראשונה. ואם אתם במחלקה ראשונה לא משנה אם אתם על ספינה או על רכבת זה אומר שנוח לכם. על ספינות להיות במחלקה ראשונה זה להיות בבית מלון יש הטבח שמגיש אוכל כל הזמן יש כמה ארוחות ביום ארוחות טובות יש לכם חדר שלכם יש את חדר העישון והחברה הגבוהה נפגשת ואנשים מסוחחים על הסיפון ומחליפים בדיחות וכל זה ותמיד כל הזמן בכל מקום שמגיעים אליו כמו שאמרתי הרבה מהחוויות שלהן זה כמו נמל תעופה זאת אומרת זה להסתכל החוצה מהנמל ומה שרואים זה את הקבצנים זה את האנשים שמתחננים לכסף מהאנשים העשירים שעוברים לידם. רואים את זה אפילו לפני שיוצאים מארצות הברית. ביזלנד סיפרה שברכבת שהיא נסעה אז היו מקומות שהיא עברה דרך אזורים של אמריקאים ילדים אינדיאנים שהיו נשים שהיו מסתובבות ליד פסי הרכבת יש להן תינוק על הגב אז הם מסתובבות כדי להראות את התינוק ואז מסתובבות חזרה להושיט יד למקרה שמישהו ברכבת אולי ירצה לזרוק להן משהו. ודברים דומים רואים בכל מקום אחר בתעלת סואץ. ילדים רצים לצד התעלה ליד הספינה וצועקים בקשיש בקשיש בתקווה שאנשים בספינה יזרקו להם מטבעות עכשיו אנשים זורקים לפעמים אבל רוב המטבעות לא מגיעים אליהם אפילו משום שלא זורקים מספיק חזק הם נופלים לתוך הים לתוך התעלה ועדיין הם רצים רק בשביל הסיכוי שאחד מהם יגיע. בהונג קונג היו אנשים לבושים במעט מאוד שהמשחק שלהם היה שאנשים בספינה זורקים מטבעות לתוך הים ואז הם קופצים לתוך המים כדי לשלוט אותם זה משחק המים ככה סופר הם מלאים בכרישים אבל אף אחד מהכרישים האלה אף פעם לא נוגע באנשים האלה ונלי בליי אמרה שאחרי שהיא הריחה את השמן שבו הם מושחים את עצמם היא לא מאשימה את הכרישים. זה ככה שוב ושוב זה ככה בכל מקום. הם נמצאים במקום של העשירים ומסתכלים על העוני מסביבם במין בתור חלק מתיירות. אבל כדי לראות את העוני הזה לא צריך אפילו להסתכל החוצה מהספינה. גם בתוך הספינה זה קיים. כי כמו שאמרתי יש את המחלקה הראשונה שהיא בית מלון אבל מתחת לזה בבטן של הספינה נמצאת המחלקה האחרת הסטירג׳. סטירג׳ זאת מילה באנגלית שאין לה ממש מקבילה בעברית לפעמים תרגמו את זה מחלקה שלישית אבל זה לא ממש נכון כי זאת לא מחלקה שלישית זו לא מחלקה בכלל זה המקום שבו נמצאים האנשים שצריכים לעבור ממקום למקום ואין להם כסף לשלם על זה. זה תשלום מינימלי על המעבר ותמורת זה זה כאילו שאתם שולחים את עצמכם במזוודה זאת אומרת אתם מקבלים את המקום על הספינה וזהו. כלומר אולי טיפה אוכל במובן של כאילו מנת אורז פעם ביום משהו כזה. כלומר בזמן שאנשים באותה ספינה בסיפון מעליכם הם חיים בבית מלון חמישה כוכבים אתם ארגזים. זאת אומרת שאין שם מיטות זאת אומרת אתם רוצים לשכב על מזרן תביאו מזרן מהבית. צפוף שם מחניק שם יש שם הרבה מחלות. ביזלנד סיפרה שהיא הסתכלה קצת על האנשים בסטירג׳ במסע הזה מעבר לאוקיינוס. היה שם אחד סיני די צעיר שכל הזמן שכב בלי לזוז ובקושי נשם היא שמעה שיש מהגרים סינים לארצות הברית שאם הם חולים והם יודעים שלא נשאר להם הרבה זמן לחיות הם עולים על ספינה חזרה הביתה רק כדי למות בבית בסין והיא אמרה האיש הזה נראה כאילו הוא מפחד לזוז או לבזבז את אחת הנשימות האחרונות שנשארו לו לפני שהוא יגיע הביתה. אחרי שהם עלו חזרה על הספינה ביפן היא שמעה שהאיש הזה מת ובכל זאת השאירו אותו באותו מקום על הספינה כדי לפחות להחזיר אותו הביתה גם אם הוא לא בחיים. נלי בליי שגם על הספינות שלה היו הייתה המחלקה הזאת היו האנשים בסטירג׳ מה שמוזר שהיא לא כתבה על זה כלום. כלומר אם היא הסתכלה עליהם אם היא ירדה לשם מתישהו כדי לראות מה קורה שם היא לא כתבה על זה או שזה צונזר בדרך וזה מוזר משום שזה מסוג הדברים שנלי בליי כן התעניינה בהם למעשה אחת הכתבות הראשונות שהיא הציעה לעורך שלה בתור כתבת תחקיר הייתה לשוט לאירופה ולחזור בסטירג׳. כלומר במחלקה המינוס שלוש הזאת כדי לחוות את החוויה שמהגרים עניים לארצות הברית חווים. זה לא אושר היא לא עשתה את זה וכנראה שכאן במסע הזה היא אמרה שזה פחות מעניין או פשוט הכוונה של זה הפעם הייתה כתבה בשביל בידור ולא בשביל תחקיר. אבל זה היה שם. זה היה שם כל הזמן וזאת לא הייתה הכוונה שלהם במסע הזה אבל זה דבר מאוד בולט. בכל אופן המסע לא נגמר. יש עוד הרבה לספר יש עוד את כל החצי השני של המסע ואני ממש מצפה לספר אותו. אבל זה יקרה בפרק הבא. דורון פישלר 62:43 אז אוקיי, זה היה הסיפור בינתיים. שלי נוי חזרה לערוך אותנו, שלום. ייעוץ ותמיכה מוראלית מוץ, ובצוות הרשת כמובן גם דני תימור המנהל העסקי, אביב שם טוב סמנכ"ל תפעול, עמית חזזי מכירות, שלי גואטה ואילה שמש. ואני דורון פישלר. מקווה שנהניתם מהסיפור. ביי.
        ]]></content:encoded>
    </item>
    
    <item>
        <title>שמונים יום או פחות, חלק ב' [התשובה]</title>
        <link>https://mat-mo.github.io/podtext/episodes/htshvbh/shmvnym-yvm-v-pkhvt-khlq-b-htshvbh.html</link>
        <guid>https://mat-mo.github.io/podtext/episodes/htshvbh/shmvnym-yvm-v-pkhvt-khlq-b-htshvbh.html</guid>
        <pubDate>14 באוקטובר 2024</pubDate>
        <description>Transcript for שמונים יום או פחות, חלק ב' [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>שניה זה הרבה או מעט? [התשובה]</title>
        <link>https://mat-mo.github.io/podtext/episodes/htshvbh/shnyh-zh-hrbh-v-m-t-htshvbh.html</link>
        <guid>https://mat-mo.github.io/podtext/episodes/htshvbh/shnyh-zh-hrbh-v-m-t-htshvbh.html</guid>
        <pubDate>4 בנובמבר 2024</pubDate>
        <description>Transcript for שניה זה הרבה או מעט? [התשובה] from התשובה</description>
        <content:encoded><![CDATA[
            דורון פישלר 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות - הן עושות קולות - כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. השם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. קריין 01:42 רשת עושים היסטוריה. עושים היסטוריה. עושים היסטוריה. דורון פישלר 01:59 היי, אני דורון פישלר, זו 'התשובה'. זה פודקאסט שבו אתם שולחים לי שאלות ואני ברוב המקרים לא עונה עליהן. זה כי יש הרבה יותר מדי שאלות, זו סטטיסטיקה, רוב השאלות לא יקבלו תשובה. פשוט שתבינו, ההודעה הזאת שהגיעה אליי ממש ממש לא מזמן מפלא ואבא שלו, היא שאלה מספר 54,830 בקובץ השאלות. פלא ואבא שלו אמרו ככה: דיברנו על זה שיש עצים בני אלף שנים וכמה קשה לתפוס זמן. מה הסיכוי שתעשה פרק כמו שעשית על גדלים, אז על זמנים? מה ההבדל בין שנה, בין 10 שנים, בין אלף, בין מיליון, בין שנייה? דורון פישלר 03:13 מה השאלה בדיוק? לא משנה. זה נכון אבל, זאת אומרת ברגע שקראתי את זה אמרתי נכון, למה לא עשיתי את זה עדיין? מה שהם דיברו עליו זה הפרק 'האם אנחנו יותר קטנים או יותר גדולים' שיצא לפני כמה זמן, ובו אני דיברתי על סדרי גודל. מה גדול בעצם ומה קטן? מאוד קשה בעצם לתפוס את זה. מה זה אומר כשמשהו הוא מאית המילימטר ומה זה אומר שמשהו הוא טריליון קילומטר? זה הרבה, אבל כמה זה ביחס לדברים אחרים? שם דיברתי על גדלים, לא על זמן. וזמן עוד יותר קשה לתפוס. כשמיליון למיליארד לאלף, או בין אלפית שנייה למיליונית שנייה, מה כל זה בעצם אומר? אז בואו נעשה את זה. אני הולך להתחיל משנייה אחת ומשם לרדת למטה לאורכים הכי קצרים שיש ולעלות לאורכים הכי ארוכים. סדרי גודל - כל צעד שאני עושה מגדיל או מקטין פי 10. זאת התשובה. מתחילים עוד שנייה. דורון פישלר 06:08 זאת שנייה. אתם יודעים מה זאת שנייה. שנייה זה זמן קצר אבל זה זמן שאנחנו מבינים, אנחנו יכולים להבין את הקצב של התקדמות הדיבור, למדוד דברים בשניות, זה הבית שלנו. זאת עשירית שנייה. דורון פישלר 06:40 עכשיו, אתם שמעתם את זה. עשירית שנייה זה בהחלט משך זמן שאפשר לקלוט, אבל האמת היא שכבר עכשיו כשרדנו רק סדר גודל אחד מתחת לשנייה, דברים נהיו קצת מוזרים. המוח שלנו מחבר לנו את הקטעים האלה. לדוגמה - תושיטו את האצבע ותיגעו בקצה האגודל. ראיתם את האצבעות נוגעות אחת בשנייה והרגשתם אותן נוגעות באותו זמן? לא, אתם לא. זה משום שהתחושה של המגע עוברת דרך העצבים לאורך כל היד אל המוח וזה לוקח זמן. הזמן שלוקח לתחושה להגיע הוא בערך עשירית שנייה. המוח פשוט מסדר את זה ככה שנרגיש שהכל קורה באותו זמן. דורון פישלר 10:06 וואו, כבר זה היה די כבד ורק התחלנו. נרד עוד סדר גודל אחד למטה, מאית שנייה. 0.01 שנייה. מה קורה במאית שנייה? זבוב מנופף בכנפיים פעם אחת. כשהוא עושה את זה 100 פעמים בשנייה זה נשמע לנו כמו זזזז. מהירות הניפוף של זבוב הבית היא בערך 300 פעמים בשנייה. אם זה לקח לכם שנייה אחת להרים את היד ולהוריד, לעשות את זה 300 פעמים ייקח לכם חמש דקות. דורון פישלר 11:46 בואו נמצא משהו יותר מהיר - אלפית שנייה. אם יש לכם בלון מנופח ואתם דוקרים אותו בסיכה, זה נראה מיידי, אבל הזמן שלוקח לבלון להפוך לסמרטוט גומי הוא כמה מילישניות, כמה אלפיות השנייה. כאן אני בבעיה קצת, כי קשה למצוא דוגמאות יומיומיות לדברים מהירים יותר. אנחנו צריכים להגיע לתחומים אחרים. המחשב שלכם. דורון פישלר 13:30 מחשבים עובדים מהר. בבסיס לכל מחשב יש מעבד, CPU. אם אתם מחפשים מחשב חדש, המהירות נמדדת בגיגה-הרץ. גיגה זה מיליארד. הרץ זה פעמים בשנייה. כלומר, המעבד שלכם מבצע מיליארד פקודות בשנייה. פקודה היא פעולה בסיסית של אפסים ואחדים. בשלב הזה אנחנו מדברים על מיליארדית השנייה, ננו-שנייה. אם הייתם עושים את התפקיד של המעבד והייתם עונים על שאלה של אפס או אחת פעם אחת בשנייה, לעשות מיליארד פעולות כאלה ייקח לכם 31 שנה ו-8 חודשים. זה מה שמעבד עושה בשנייה אחת. דורון פישלר 18:04 יש עוד דבר מעניין שקורה במיליארדית השנייה - מהירות האור. מהירות האור היא המהירות הכי גבוהה ביקום, בערך 300 אלף קילומטר בשנייה. האור מהירח מגיע אלינו בשנייה אחת. אבל מה שזה עוד אומר זה שבמשך מיליארדית השנייה, האור עובר מרחק של 30 סנטימטרים. זה המרחק המקסימלי שמשהו יכול לנוע בננו-שנייה. אם הייתם חווים ננו-שנייה כמו שנייה אחת, הייתם שמים לב שהאור לא מגיע אליכם מיידית. דורון פישלר 21:32 ככל שאנחנו מדברים על אורך זמן יותר ויותר זעום, כך גם הגודל שבו דברים יכולים לקרות הוא קטן יותר. אנחנו מגיעים לשלב שבו שום דבר שקורה לא יכול להיות גדול יותר מאטום. אם נרד לפיקו-שנייה, שזה אלפית ממיליארדית השנייה, זה אורך החיים של חלקיקים תת-אטומיים מסוימים. הדבר הכי מהיר שמצאתי עליו מידע הוא עשירית יוקטו-שנייה, שזה 25 סדרי גודל מתחת לשנייה. 0.0000000000000000000000001 שניות. בואו נחזור הביתה לשנייה אחת. דורון פישלר 25:47 שנייה אחת. עכשיו אנחנו עולים במעלה סדרי הגודל. 10 שניות... דקה... שעה... יום... שבוע... שנה. שנה אחת היא בערך 30 מיליון שניות, שבעה סדרי גודל מעל השנייה. נוסיף עוד אפס - 10 שנים. זה מספיק זמן כדי שאופנות ונורמות ישתנו באופן מורגש. 100 שנה זה סדר גודל של חיים ארוכים של בן אדם. זה הטווח המקסימלי שאנשים אשכרה זוכרים. דורון פישלר 30:00 לפני 100 שנה עוד לא היו מזגנים נפוצים, סופרמרקטים, מחשבים, פלסטיק. אם מוסיפים עוד אפס מגיעים לאלף שנים. אנחנו בימי הביניים. כמעט בטוח שאתם איכרים. לפני 10,000 שנה זאת המהפכה החקלאית, אנשים התחילו לשבת במקום אחד ולגדל אוכל. היו אז רק בערך מיליון אנשים בכל העולם. דורון פישלר 32:04 לפני 100,000 שנה יש אנשים בעולם, הם נראים כמו בני אדם ויודעים לדבר, אבל הם עדיין לא בבתים. לפני מיליון או עשרה מיליון שנים, החיות היו נראות די דומה. לפני 100 מיליון שנים יש דינוזאורים. העולם מלא בדינוזאורים ומפלצות ענק והיבשות נראות קצת אחרת. דורון פישלר 35:33 לפני מיליארד שנים כדור הארץ נראה שומם, אבל יש חיים מיקרוסקופיים. לפני עשרה מיליארד שנים אין כדור הארץ, כי הוא נוצר לפני בערך 4.5 מיליארד שנים. אם כל הזמן שבו קיים כדור הארץ היה שנה אחת, אז התרבות האנושית היא דקה וחצי. דורון פישלר 37:32 בעוד 7 מיליארד שנים השמש תגדל מספיק כדי לבלוע את כדור הארץ. זה נשמע מדכא, אבל יש לנו עוד המון זמן. היקום עצמו התחיל במפץ הגדול לפני בערך 14 מיליארד שנים. אי אפשר ללכת יותר רחוק מההתחלה, כי אז התחיל הזמן. היקום ימשיך להתקיים בעוד טריליוני שנים, עד שבעוד 100 טריליון שנים לא ייווצרו יותר כוכבים חדשים. דורון פישלר 46:58 בעוד המון זמן, כל החומר בגלקסיה ייפול לתוך חורים שחורים. ההערכה היא שבעוד 1 עם 30 אפסים שנים, כל מה שיישאר זה חורים שחורים. ואז, גם החורים השחורים יתאדו בגלל קרינת הוקינג. התחזית היא שזה יקרה בעוד בערך גוגול שנים. גוגול זה 1 עם 100 אפסים אחריו. זה מספר כל כך גדול שאין דרך לתאר אותו. דורון פישלר 53:29 בואו נחזור לשניות שלנו. האם שנייה זה מעט או הרבה זמן? בהשוואה לאורכי הזמן המפלצתיים של היקום, שנייה היא מעט מאוד זמן. הפרק הזה ענה על השאלה של פלא ואבא שלו, וגם על שאלות של מתן, הראל, אריה, יעל, וכל אלה ששאלו על זמנים. נשארו עוד 55,271 שאלות לענות עליהן. בקצב הנוכחי אני אסיים בעוד 3,686 שנים. דורון פישלר 58:16 זו הייתה התשובה. ערכה את כל העסק לינוי, ייעוץ ותמיכה מורלית מוץ. מצוות רשת עושים היסטוריה: דני טימור, אביב שם טוב, עמית חזזי ואיליי זק. אני דורון פישלר. ביי. קריין 58:52 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו בעושים היסטוריה נקודה קום או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>אני יכול להסביר. [התשובה]</title>
        <link>https://mat-mo.github.io/podtext/episodes/htshvbh/ny-ykvl-lhsbyr-htshvbh.html</link>
        <guid>https://mat-mo.github.io/podtext/episodes/htshvbh/ny-ykvl-lhsbyr-htshvbh.html</guid>
        <pubDate>11 בנובמבר 2024</pubDate>
        <description>Transcript for אני יכול להסביר. [התשובה] from התשובה</description>
        <content:encoded><![CDATA[
            דורון פישלר 00:00 היי, זה דורון. זה לא פרק של "התשובה". אני צריך לספר לכם משהו. זו פעם ראשונה שאני עושה את זה וזה לא כל כך נעים להודות, אבל מה לעשות, צריך להתמודד עם זה. מה שקרה זה שאני כתבתי ספר. אני יכול להסביר. אני עושה פודקאסטים ואני עושה הרצאות, אני מספר סיפורים כבר הרבה מאוד זמן והרבה יותר מפעם אחת אנשים אמרו לי "למה אתה לא כותב ספר?". אז זהו, שזה לקח זמן, אבל אני כן. "אני יכול להסביר", זה השם שלו, וזה ספר. זה ממש ממש ספר. לא במובן הרחב של המילה, לא אודיו או ספר וירטואלי, ספר! כזה עם ניירות שמחזיקים ביד, כזה שאפשר לדפדף בו ועם השם שלי עליו, איזה מטורף זה, נכון? שיש חפץ ממש בעולם? אני מצטער זה פשוט חוויה חדשה בשבילי. אז איזה מין ספר זה? אז התשובה הכי קלה היא שאם אתם מתעניינים בפודקאסט הזה, ואתם מקשיבים לי עכשיו, אז סביר שאתם כן, אז אתם כנראה תתעניינו גם בספר הזה. כי זה מבוסס על "התשובה", אפשר לומר את זה ככה. גם ב"התשובה" וגם ב"מובן מאליו", הפודקאסט הקודם, עתים קרובות קורה שאני מסביר דברים. כלומר דברים שאם לא שואלים את השאלה, אז קל מאוד לפספס את זה שיש פה משהו להסביר בכלל. כמו למשל למה בשעה יש שישים דקות דווקא? או למה בשבוע יש דווקא שבעה ימים? או למה לאוכל גרוע יש טעם טוב? אלה דברים שבדרך כלל בני אדם לא מאוד שמים לב אליהם כי זה פשוט המצב. זה היה ככה מאז ומתמיד, אנחנו פשוט גדלים בעולם שבו הדברים האלה הם מה שהם. אבל אם בא חייזר לבקר בכדור הארץ שלא מכיר את כל העניינים האלה, בני אדם ייראו לו מוזרים לאללה. כי שום דבר שאנחנו עושים לא הגיוני. אנחנו פשוט מתנהגים מוזר. אז למען תקשורת טובה יותר עם אורחים מבחוץ, למען חייזרים מבקרים, אני כתבתי את "אני יכול להסביר" מדריך למבקר בכדור הארץ. הספר הזה הוא לא בדיוק "התשובה" אבל בספר. זאת אומרת, זה לא שתמצאו בו פרקים ששמעתם ב"התשובה" אבל כתובים בטקסט, כי זה לא עובד ככה. כי יש דברים שעובדים בכתב ולא עובדים באודיו ולהפך. אבל כן יש בו דברים שאם שמעתם את כל הפרקים של הפודקאסט הם יישמעו לכם מוכרים. כי כן, אני מדבר גם על דברים שכבר דיברתי עליהם בפודקאסט וגם דמויות שראיתם בפודקאסט חוזרות גם כאן. אז קודם כל זה לא שאם שמעתם את הפודקאסט אין לכם מה לחפש בספר הזה. וחוץ מזה, כמו שבפודקאסטים אני משתדל לעשות דברים שאפשר לעשות רק באודיו, שאפשר לעשות רק עם קולות אבל זה לא יעבוד בכתב, אז בספר אז יש דברים שאי אפשר לעשות באודיו. למשל, אני יכול לספר לכם על האיורים המאוד מאוד מקסימים של לי להב שהיא גם מאיירת וגם אנימטורית וגם אולי אתם זוכרים אותה בתור אחת המשתתפות בפרק "מי רצח את אדווין דרוד?". אז כן, זאת הנקודה שבה אני הייתי מראה לכם פשוט כדי שתוכלו להתרשם. תראו את השור הזה! הוא כזה חמוד! אבל אני לא יכול, כי זה אודיו. אתם תצטרכו אשכרה לראות את הספר. ויש לנו גם הערות שוליים בגלל שהערות שוליים זה מגניב וטבלאות וכזה דברים. הוא ספר מגניב לדעתי. כן, אני קצת משוחד בנושא אבל בכל זאת. את הספר הזה אתם יכולים להשיג בכל חנויות הספרים, או לפחות ברובם, אני לא בדקתי בכולם אבל בהרבה חנויות סביר להניח שבחנות הספרים הקרובה אליכם יש את הספר הזה. ואפשר גם להזמין אותו אונליין, ולמי שמתעקש אז כן, יש גם ספר דיגילי באפליקציית "עברית". דורון פישלר 03:00 עוד אפשרות להשיג את הספר, אבל זאת אפשרות שפתוחה רק למאזיני ההווה, כלומר ממש בימים הקרובים, האפשרות הזאת היא להגיע לאחד מאירועי ההשקה של הספר. בשבת השישה עשר בנובמבר אלפיים עשרים וארבע בגריי תל אביב, או ביום ראשון העשרים וארבעה בנובמבר בנוקטורנו בירושלים. אנחנו נעשה מסיבת השקה. יהיו שם אני ויהיו שם לי להב המאיירת ואנחנו נספר על הספר ונספר על דברים שהיו אמורים להיות בספר ולא היו בו בסופו של דבר ועל תהליך העבודה על הספר ואפשר יהיה לקנות ספרים ולקבל otam חתומים ויהיה שמח באופן כללי. אתם יכולים גם להביא ספרים שלכם, זה בסדר, אתם לא חייבים לקנות שם. אז תבואו! אם אתם רוצים עוד פרטים על זה, אז הכל בטח תוכלו למצוא ב-doronfishler.com או בעמוד הפייסבוק "דורון פישלר נגד העולם". דורון פישלר 04:13 ומה עוד? זהו. רק רציתי להסביר לכם את זה. "אני יכול להסביר", זה ספר. באמת. ביי.
        ]]></content:encoded>
    </item>
    
    <item>
        <title>רגליים או עיניים? [התשובה]</title>
        <link>https://mat-mo.github.io/podtext/episodes/htshvbh/rglyym-v-ynyym-htshvbh.html</link>
        <guid>https://mat-mo.github.io/podtext/episodes/htshvbh/rglyym-v-ynyym-htshvbh.html</guid>
        <pubDate>27 בנובמבר 2024</pubDate>
        <description>Transcript for רגליים או עיניים? [התשובה] from התשובה</description>
        <content:encoded><![CDATA[
            נמרוד 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז סביב שמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז', ח' או ט', איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר. ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת 'מרכז מדעני העתיד'. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. רשת עושים היסטוריה 01:42 רשת עושים היסטוריה. דורון פישלר 01:59 היי, אני דורון פישלר, זאת התשובה. לפני שנתיים בערך היה לי פרק שנקרא 'מה יש בעולם יותר - דלתות או גלגלים?'. זה מין ויכוח שהסתובב באינטרנט, בטיקטוק וכאלה, היו כל מיני דיונים בעניין, כל מיני אנשים הביעו דעה בשאלה מה יש יותר, וכל כך הרבה אנשים שאלו אותי את השאלה הזאת שנאלצתי לענות עליה. אז כן, יש פרק כזה, נתתי את התשובה הנכונה. והדבר הבא שקרה מיד אחרי שעניתי על השאלה הזאת, זה שאנשים התחילו לשאול אותי את שאלת ההמשך, שהיא ככה מתברר 'מה יש יותר בעולם - רגליים או עיניים?'. כי גם זאת מתברר שאלה שמסתובבת באינטרנט וכל מיני אנשים הביעו עליה דעות ומתווכחים על זה. אז כמובן שאנשים שאלו אותי, אז שאלו אותי על זה שגיא וכפיר ושונר ודודי ותהל ועוד הרבה. עכשיו, אם לא נתקלתם בשאלה הזאת עד עכשיו, אז קחו שנייה את הזמן ותחשבו על זה רגע, כי השאלה הזאת היא מבלבלת. מה יש יותר? רגליים או עיניים? לרוב האנשים יש תהליך מחשבה שקורה כשהם נתקלים בשאלה הזאת, שהולך בערך ככה: לבני אדם יש שתי רגליים ושתי עיניים, אז זה אותו דבר, כן. אבל רגע, מה עם חיות? כלבים, חתולים, להם יש יותר רגליים, אז בסך הכל יש יותר רגליים. אבל רגע, מה עם חרקים? להם יש עוד יותר רגליים. אבל רגע, מה עם דגים? שאין להם רגליים. וכאן בדרך כלל הדיון קצת מסתיים, משום שכדי לענות על השאלה הזאת נכון, בעצם צריך לדעת מה יש יותר בעולם - דגים או זבובים? מן הסתם יש הרבה מכל אחד מהם, אבל מה יש יותר? לכו תספרו. מה האינסטינקט שלכם אומר? אני לא יודע, והאם זה נכון? אז כדי לענות על השאלה הזאת נכון, לתת את התשובה האמיתית, צריך לספור את הדגים בים או לפחות לקבל הערכה טובה לגבי המספרים של הרבה מאוד סוגים של חיים. צריך לדעת הרבה דברים על החיים בכדור הארץ, דברים שהרבה אנשים לא יודעים ודברים שהפתיעו אותי. אני לא אומר שהשאלה הזאת היא בהכרח שאלה מאוד קשה, יש מצב טוב שהתשובה שלכם שעניתם עכשיו לזה היא התשובה הנכונה. טוב, בכל מקרה יש סיכוי טוב בגלל שזה או דבר אחד או דבר שני, זה חמישים אחוז. אבל לא זה העניין, העניין הוא איך מגיעים לשם, זה החלק המעניין. יש כמה דברים מעניינים שקורים בדרך כשאתם עונים על השאלה האם יש יותר רגליים או יותר עיניים, ולמה. זאת השאלה, תכף תבוא תשובה. לבני אדם יש בדרך כלל שתי עיניים וגם שתי רגליים, אז זה לא עוזר לנו בכלל לענות על השאלה הזאת. נכון שבקרב פיראטים יש אחוז גבוה משום מה שחסרה להם עין, מצד שני לפיראטים יש גם אחוז די גבוה של אנשים בלי רגל, אז זה כנראה מתאזן. אני ניסיתי קצת לחפש נתונים לגבי כמה אנשים יש בעולם שיש להם מספר פחות סטנדרטי של רגליים או של עיניים ולראות מה יש יותר מהם. האמת שזה לגמרי לגמרי שולי, כי מספר הרגליים והעיניים של בני האדם הוא חלק מאוד מאוד קטן במשוואה הזאת. זה לא באמת משמעותי ביחס לכל דבר אחר. כדי לדעת את התשובה אנחנו צריכים להסתכל על בעלי חיים אחרים ולדעת כמה מהם יש. וזה מתברר, זה לא פשוט. די קל למצוא הערכות לגבי כמה טיגריסים יש בעולם. התשובה היא לא כל כך הרבה, יש באזור של 20,000 טיגריסים בכל העולם, רובם בשבי, יש רק כמה אלפים בטבע. כמה פילים יש בעולם? איפשהו באזור של חצי מיליון. דובי פנדה יש בכל העולם בערך 2,500. החיות האלה הן כאלה שפשוט יחסית לספור כי פשוט למרבה הצער אין ממש הרבה מהן. וחוץ מזה, כשאתם רואים דוב פנדה אתם יודעים שהוא שם, לא סביר שיש דובי פנדה שמתחבאים לכם בקירות של הבית או מתחת לרצפה, נכון? לא מאוד קשה לספור אותם. אבל לעשות את אותה ספירה לגבי כל מין של חיה בטבע, זה יותר קשה. כמה ג'וקים יש בעולם? איך מתחילים אפילו לספור את זה? כמה תולעי גשם יש בעולם? כמה דגי מקרל יש בכל האוקיינוסים? תספרו. אתם בטוחים שספרתם טוב? אולי תספרו שוב ליתר ביטחון? אלו שאלות מאוד קשות ולכן יש האמת מעט מאוד מחקרים שמנסים אפילו לענות על השאלה הכוללת הזאת - כמה חיות יש בעולם באופן כללי ומכל סוג. והמעטים שיש מודים מראש שהם לא מדויקים. לא, אנחנו לא יודעים בדיוק כמה מקרלים יש באוקיינוס, אנחנו יכולים להעריך ויכול להיות שאנחנו טועים. אז אין הרבה שניסו לענות על זה בצורה מסודרת. אחד המחקרים הבודדים שכן עשו את זה, והמקור הכי אמין שמצאתי, זה מאמר שנקרא 'The biomass distribution on Earth', הוא נכתב על ידי שלושה אנשים שאחד מהם הוא ינון בר-און. זה נחמד למצוא שמות מקומיים גם בכל מאמר בינלאומי שאני מוצא, וחוץ מזה ינון בר-און הוא גם מאזין של 'התשובה'. היי ינון! המטרה של המאמר הזה היא לפרסם הערכה לא למספר בעלי החיים בעולם, אלא לביומסה שלהם, כלומר המסה, המשקל של כל היצורים החיים ואיך הוא מתחלק בעולם. כלומר, אם היו מועכים את כל בני האדם לקובייה אחת גדולה, וכנ"ל לגבי כל הכבשים וכל העכבישים וכל הדברים האחרים. אז קודם כל - איכס! זה צורה קצת משונה לטעמי להסתכל על החיים בעולם, כלומר רק על המשקל. אתם קונים פה את החיים בכדור הארץ לפי משקל? כאילו תן לי שני קילו פיל? זה כאילו לחייזרים שמתכוונים לאכול את החיים על כדור הארץ. אני לא יודע למה דווקא בשיטה הזאת הם בחרו. זה כן מגלה כמה דברים מעניינים ומפתיעים. למשל, לפי ההערכה הזאת מתברר שהמסה הכוללת של כל הבקטריות בכדור הארץ, היצורים החד-תאיים, חיידקים וכאלה, היא בערך פי 35 מהמסה של כל בעלי החיים הרב-תאיים. רוב החיים בארץ על פי משקל הם יצורים רב-תאיים... צריך להגיד, רוב גדול של החיידקים האלה בכלל לא נמצאים על כדור הארץ אלא בתוך כדור הארץ, עמוק מתחת לאדמה. זה מאוד מעניין אבל זה לא עוזר לנו בכלל בשאלה שלנו כי לבקטריות אין רגליים וגם אין להן עיניים, אז לא ממש קשור לנושא. בכל מקרה, כדי להגיע לתוצאה הזאת בקשר למשקל, אז הם היו צריכים לרכז הערכות גם לגבי המספר של הפרטים בכל אחת מהמשפחות, כל אחד מסוגי בעלי החיים. אז בואו נראה לאן הגיעו. קודם כל ניקח את כל בני האדם בעולם, יש בערך 8 מיליארד כאלה, ונשים אותם בצד כי הם לא תורמים לדיון בשום צורה. עכשיו ניקח את כל הציפורים בעולם, שיש בערך בסדר גודל של פי 10 מבני אדם, וגם אותם נשים בצד כי יש להם שתי עיניים ושתי רגליים, אז מה הן שוות בכלל? עכשיו, כשמשחקים גן חיות, כלומר אני אגיד שם של חיה, אתם תגידו שם של חיה ועד שלמישהו ייגמרו החיות, אז בדרך כלל זה הולך משהו כמו כלב, חתול, פרה, סוס, קוף, קרנף, זברה, ג'ירפה, אוקפי, פיל... אתם תגלו שרוב גדול של החיות שאנשים אומרים בדרך כלל זה יונקים. כל החיות האלה. זה כי אלו החיות שאנחנו חושבים עליהן הכי הרבה, אני מניח. עכשיו, קודם כל ליונקים לרובם יש ארבע רגליים ושתי עיניים. כך שכשאנחנו מדברים עליהם יש רוב לרגליים. אז כמה כאלה יש? אז מכיוון שהמקור שיש לי מדבר על המסה שלהם משום מה, אז המסה של כל היונקים ביחד היא הרבה יותר מזאת של בני האדם. אבל מה הרוב הגדול שלהם שייך רק לארבעה סוגים של חיות: פרות, חזירים, כבשים ועיזים. יש בערך מיליארד וחצי פרות בעולם, בערך מיליארד חזירים ו-2.2 מיליארד כבשים ועיזים. אם מדברים על מסה, זה הרוב העצום של היונקים בכדור הארץ. זה משום שאלו החיות שבני אדם מגדלים במשק לצורכי אוכל. כל היתר, כלומר כל מה שהוא לא חיות שבני אדם מגדלים, כלומר כולל ג'ירפות ופילים ועכברים, כולם ביחד הם חלק זערוני מהמסה של היונקים בעולם. כולם ביחד הם יותר קטנים מבני אדם, כולל הפילים. פשוט כי יחסית יש ממש מעט מהם. עכשיו כמה יונקים בדיוק יש בסופו של דבר? על זה לא מצאתי הערכה טובה משום שזה צריך לכלול גם עכברים וירבועים וכאלה חיות קטנות שבטח יש הרבה מהן. למשל מספר העכברושים בכדור הארץ הוא דומה למספר בני האדם, ואני לא יודע כמה ירבועים יש. אז אני לא יודע כמה כאלה יש בדיוק, אבל האמת היא שאנחנו לא ממש צריכים מספר מדויק או מספר בכלל של היונקים מכיוון שיש יונקים ויש להם יותר רגליים מעיניים. אז אין שום ספק שכרגע הרגליים מובילות. אבל כאן אני רוצה להוסיף עוד משהו בסוגריים שלא קשור לביולוגיה בכלל. כיסאות. לכיסאות יש בדרך כלל ארבע רגליים, נכון? זה נחשב? כי אלו רגליים. תשאלו כל בן אדם כמה רגליים יש לכיסא, הוא יגיד לכם ארבע בדרך כלל. אז אתם יכולים להגיד זה לא אותו דבר, כן, זה לא רגל במובן של רגל של בן אדם, זה פשוט חתיכת עץ או מתכת או פלסטיק או משהו. זה נכון, אבל מי אמר שאנחנו מדברים רק על רגליים של דברים ביולוגיים? אנחנו פשוט לא הגדרנו מראש בהתחלה מה בדיוק הכוונה ברגל. אז אלו רגליים. אתם יכולים להחשיב אותן בתור רגליים. ואם אנחנו מדברים על כיסאות, מה עם שולחנות? גם להם יש רגליים, בדרך כלל ארבע. לארונות יש רגליים, לספות יש רגליים. אם אתם מחשיבים רגליים של רהיטים בתור רגליים, יש הרבה מהם. בבית שלכם יש מספר די גדול של רגליים. יש לכם שולחן אוכל עם שישה כיסאות וספה וכורסה וארון ושידת טלוויזיה. לכל אחד מהם יש ארבע רגליים. הגענו ל-44 רגליים. ואם אתם ממשיכים לשאר הבית אתם תגלו פה עוד. עכשיו אני לא יודע כמה אנשים גרים בבית שלכם וגם לא להיכנס פה לשאלה של כמה רגליים יש לסיני הממוצע או לאפריקאי הממוצע או למוחמד וואנג והאם זה יותר או פחות מזה. אני יכול להעריך בזהירות שלכל בן אדם בעולם יש לפחות 10 רגליים. סביר שיותר, אבל ניקח הערכה זהירה. עכשיו אתם יכולים גם להגיד אוקיי, בסדר, אז אם רגליים של כיסא נחשבות לרגליים, אז למה לא להחשיב מצלמות בתור עיניים? זאת עין מלאכותית, נכון? אבל עין. אז אני אגיד קודם כל שאתם מתחכמים ואנשים בדרך כלל לא קוראים למצלמות עיניים. אבל לא אכפת לי, אתם רוצים? סבבה, אוקיי, לא רב איתכם. קדימה, תחשיבו את כל המצלמות. מבחינתי יש מצלמה בכל טלפון, בכל מחשב, יש המון המון המון מצלמות. אבל לא יותר משיש רגליים של רהיטים. אין מצב. אז הרגליים מובילות. גם עם היונקים וגם עם הרהיטים, הרגליים מובילות. בינתיים, ובהרבה. אלא מה? עכשיו אנחנו צריכים לחזור לעולם החי. דגים. יש הרבה דגים בים. זאת קלישאה אבל זה גם נכון. רוב כדור הארץ הוא ים, הוא עמוק ויש בו הרבה דגים, רובם קטנים. לדגים אין רגליים, לרובם יש שתי עיניים. כמה דגים יש בים? אז לפי ההערכה של המחקר על הביומסה של העולם, מספר הדגים בעולם הוא בסדר גודל של קוואדריליון דגים. אלף פעמים מיליארד זה טריליון, אלף פעמים טריליון זה קוואדריליון. זה אחד עם 15 אפסים אחריו. מה זה אומר? זה אומר שכל מה שדיברנו עליו עד עכשיו לא משנה בכלל. כי הרגליים של כל האנשים והחיות והרהיטים אם בא לכם תזרקו גם את זה לשם, כל זה ביחד לא מגיע לאלפית ממספר הדגים. זה אומר שגם אם ההערכה הזאת על מספר הדגים היא שגויה בפקטור של 10, זאת אומרת בעצם יש רק עשירית ממספר הדגים שהעריכו, וגם אם מספר שולחנות בעולם הוא בעצם פי 10 ממה שחשבנו, וגם אם אתם מגלים פתאום שלחצי מהדגים בכלל אין עיניים, זה לא משנה. כי זה עדיין לא קרוב בכלל. יש הרבה הרבה הרבה יותר דגים. את זה תכפילו בשתיים ותקבלו את מספר העיניים שלהם. יש יותר עיניים, בינתיים. כי עכשיו אנחנו מגיעים לחלק שבאמת חשוב. חרקים. נלך באופן בהגדרה היותר רחבה - פרוקי רגליים. זאת המערכה שכוללת את כל החרקים, כלומר נמלים וזבובים ודבורים וכל אלו וחיפושיות, וגם את העכבישים שטכנית הם לא חרקים אבל גם הם כלולים בקבוצה הזאת, וגם סרטנים. פרוקי רגליים, כל הדברים האלה. רובם קטנים מאוד אבל יש הרבה מהם. כמה הרבה? אז לפי ההערכה, מספר פרוקי הרגליים על היבשה בכדור הארץ הוא באזור של קווינטיליון. כמה זה קווינטיליון? זה אלף קוואדריליון. כלומר מספר פרוקי הרגליים, כלומר בעיקר חרקים, על היבשה הוא בערך פי אלף ממספר הדגים בים. ומספר פרוקי הרגליים בתוך הים הוא פי 100 מזה. מה זה אומר? זה אומר שכל מה שדיברנו עליו עד עכשיו לא משנה שום דבר. כי כל היונקים וכל האנשים וכל הדגים, המספר שלהם לגמרי לגמרי שולי, כי זה פחות מעשירית האחוז, זה לא חשוב, זה לא משפיע בשום צורה. פרוקי רגליים זה הדבר היחיד שמשנה לעניין האם יש יותר רגליים או עיניים. כל מה שאנחנו צריכים לדעת זה האם יש לפרוקי רגליים יותר רגליים או יותר עיניים. וזה לא אמור להיות כזה מסובך כי בכל זאת קוראים להם פרוקי רגליים, יש להם קטע כזה עם רגליים. יש להם הרבה. לנמלים וזבובים וחיפושיות ודבורים וסרטנים ועוד הרבה מאוד דברים יש להם שש רגליים לכל אחד, שזה הרבה בפני עצמו. לעכבישים יש שמונה רגליים אבל להם יש גם שמונה עיניים, אז זה מתאזן, אז פחות חשוב. ויש גם כאלה עם מספרים מוגזמים ממש - נדלים ומרבי רגליים שמן הסתם יש להם הרבה רגליים. כמה רגליים יש להם? זה משתנה כי יש הרבה מאוד סוגים שלהם ולכל אחד מהם יש מספר שונה. לרוב הסוגים יש איפשהו בין 30 ל-400 רגליים. ולא ממש מזמן ב-2021 התגלה זן חדש של מרבה רגליים תת קרקעי שקוראים לה 'Eumillipes persephone', היא באורך של בערך 10 סנטימטר ויש לה 1,306 רגליים. זה היצור עם הכי הרבה רגליים שהתגלה עד היום. וזה מדהים מכמה בחינות. קודם כל זה מדהים שיש חיה שיש לה 1,306 רגליים, אבל זה גם מדהים שמישהו ספר אותם. מישהו היה צריך לשבת עם איזה פינצטה זערונית ולספור אותן אחת אחת. זה מאוד מרשים. בקיצור, עם מספר כזה מוגזם של רגליים, נראה כאילו אין שום ספק שהרגליים ניצחו וכל הדגים וכל הכיסאות וכל יתר הדברים בעולם יכולים לקפוץ, וגם העכבישים לא עזרו בעניין הזה. אבל רגע רגע רגע, שנייה. לפני שמכריזים על ניצחון הרגליים, יש עוד שאלה חשובה שצריך לענות עליה. השאלה היא כמה עיניים יש לזבוב? אם עניתם שתיים - לא נכון. אם אי פעם ראיתם קלוז-אפ של זבוב, אז אתם יודעים שהעיניים שלהם מורכבות ממאות או אלפי עדשות. כלומר זה המון המון המון דברים קטנים. ותלוי איזה ספרים אתם קוראים, בחלק מהמקומות יגידו לכם שלזבוב למעשה יש אלפי עיניים, המון המון המון עיניים זערוניות שביחד נותנות לו לראות את מה שהזבוב רואה. וזה נכון לא רק לגבי זבובים, אלא יש הרבה סוגים של חרקים שיש להם עיניים שבעצם מורכבות מהמון המון עדשות קטנות. עכשיו נכון שלא לכל החרקים יש עיניים כאלו, אבל מכיוון שאם כל זבוב בעולם מגדיל את מספר העיניים ב-1,000, אז זה בהחלט נותן יתרון גדול לעיניים, אפילו פרספוני תתקשה להתחרות בזה. השאלה היא אם אתם באמת מחשיבים את זה לאלפי עיניים. כי שוב כאן העניין הוא ההגדרה - מה זאת עין? אם אתם מתייחסים לכל עדשה בתור עין, אז כן, לזבוב יש מאות או אלפי עיניים. אבל האמת שזאת לא ההגדרה המקובלת. היום הרבה יותר מקובל להגיד שכל אחד מהדברים המורכבים האלו הוא עין, הוא עין אחת שמורכבת מהמון המון עדשות. זה שיש בה הרבה מאוד מרכיבים לא סותר את זה שהיא דבר אחד. כמו שבעין של בן אדם יש עדשה אחת אבל יש מיליוני קולטי אור. זה לא אומר שיש מיליוני עיניים, לא, זאת עין אחת עם הרבה מאוד דברים. אז אני חושב שזה היה יכול להפוך את התחרות להרבה יותר מתוחה אם הייתי אומר שכן, לכל זבוב יש אלפי עיניים, אבל זה אני לא חושב שזה נכון לספור את זה ככה. לזבוב אין אלפי עיניים. מספר העיניים של זבוב הוא רק חמש. זה המספר הנכון. חמש. לזבוב יש שתי עיניים גדולות, גדולות יחסית עליו, שמורכבות מהרבה דברים, ועוד שלוש עיניים על הראש למעלה, יש בצורת משולש שלוש עיניים קטנות ופשוטות. ואותו דבר נכון לגבי דבורים והרבה חרקים אחרים. העיניים הקטנות האלו הן לא העיניים הראשיות, הן לא טובות כל כך, הן לא רואות המון פרטים, אבל הן רואות בעיקר יש אור או אין אור וכנראה שחרקים משתמשים בהם בשביל לייצב את עצמם בזמן שהם עפים. כלומר להבדיל בין השמיים לאופק, כלומר זה כמו מין מכשיר לייצוב. אז כן, אלו לא עיניים מורכבות, אבל אלו עדיין עיניים. יש עדשה מצד אחד, יש חיישנים בצד השני. זאת עין. אז מספר העיניים של זבוב הוא אולי יותר ממה שחשבתם, אבל מספר הרגליים שלו הוא שש. אז עדיין יש לו יותר רגליים מעיניים. אז בכל זאת כל זבוב בעולם מגדיל את מספר הרגליים שיש בעולם. ומכיוון שיש הרבה מאוד זבובים והרבה מאוד מאוד חרקים אחרים, ואני לא חושב שאפשר למצוא אפילו אחד שמספר העיניים שלו יותר גדול ממספר הרגליים שלו. בקיצור, אין שום ספק שהרגליים ניצחו. כי ככה זה, כשהחרקים בצד שלכם, אתם מנצחים. ובכל זאת, יש עוד יצור אחד שצריך לדבר עליו. יש יצורים קטנים עוד יותר מחרקים בעולם וגם יותר נפוצים: בקטריות, וירוסים, חיידקים, יצורים שאי אפשר לראות בעין. אני הזכרתי כבר את היצורים האלה וכמו שאמרתי, הם לא משפיעים בכלל על מצב העיניים והרגליים בעולם כי פשוט הם תאים שצפים בחלל. אין להם עיניים או רגליים, לכל היותר יש להם שוטונים, אבל זה לא רגליים, אף אחד לא יסתכל על זה ויגיד שזה רגל, זה לא אותו דבר. אבל יש סוג אחד שאליו צריך להתייחס: בקטריופאג'ים. קחו עכביש. על הגוף של העכביש, איפה שכל הרגליים שלו נפגשות, תשימו עמוד, ועל העמוד תשימו קובייה של 20 מ-D&D. הדבר שקיבלתם זה מבנה מאוד משונה שממש ממש דומה לבקטריופאג'. ככה הם נראים, באמת, רק הרבה הרבה הרבה יותר בקטן. המראה שלהם הוא חייזרי לגמרי, למרות שהם הדבר הכי לא חייזרי בעולם כי הם מאוד מאוד נפוצים בכדור הארץ. הם נמצאים בכל מקום, כולל בתוך הגוף שלכם, וזה בסדר. בקטריופאג'ים הם סוג של וירוסים שמדביקים חיידקים. כלומר הם מאוד קטנים גם בקנה מידה של חיידקים. ומה שהם עושים, בתוך הראש, בתוך הקובייה הזאת, יש להם DNA, למעשה הם מורכבים בעיקר מ-DNA. הם נוחתים על הדופן של החיידק עם הכן נחיתה הזה שלהם ומזריקים לתוכו את ה-DNA שלהם, DNA שגורם לחיידק לייצר עוד עותקים של הבקטריופאג' ואז הם יוצאים החוצה וכולי. הם לא וירוסים מהסוג שמדאיג אותנו. זה לא קוביד, זה לא מהדברים שצריך לחבוש מסכה בשבילם כי הם לא מדביקים תאים של אנשים, הם לא מפיצים מחלות אלא רק חיידקים. אז להפך, עכשיו מנסים להשתמש בהם, בבקטריופאג'ים, בשביל לרפא מחלות - להזריק לאנשים מילנתלפי פאג'ים חביבים שיהרגו את החיידקים המסוימים האלה. עכשיו מכיוון שזה וירוס, אני לא יודע אם זה נכון לקרוא לזה בכלל יצור חי, זה עניין לוויכוח, זה עניין לפרק אחר שבו דיברתי על האם וירוס זאת חיה. אבל זה לא כל כך משנה לנו כי דיברנו על כיסאות, כיסא זה לא חיה. עם רגליים של כיסאות נחשבות, אז גם רגליים של וירוס נחשבות. השאלה היא האם לבקטריופאג' יש רגליים. אז הסתכלתי באיורים מדעיים ופורמלית הדברים האלה שהם נעמדים על הדופן של התא באזור שבו קוראים להם 'סיבי זנב'. בסדר, אבל תראו תמונה של בקטריופאג' לכל בן אדם בעולם ותשאלו אותו 'מה זה הדברים האלה?', הוא יגיד לכם רגליים. זה רגליים. זה איברים של סוג של יצור שמשמש לעמוד על דברים. לא יודע, לי זה נראה מתאים להגדרה של רגליים. ולכל בקטריופאג' יש שש כאלה. וכמה בקטריופאג'ים יש בעולם? הם וירוסים, יש הרבה מהם בכל מקום שיש חיידקים יש אותם, ויש חיידקים בכל מקום. יש מיליארדים כאלה בחדר איתכם עכשיו. מספר הבקטריופאג'ים בכל העולם מוערך ב-1 עם 31 אפסים אחריו. ואתם יודעים מה זה אומר? זה אומר ששום דבר שדיברנו עליו עד עכשיו לא משנה בכלל. לא משנה, לא קרוב לשנות, לא בסביבה של לשנות. יש יותר בקטריופאג'ים מכל היצורים החיים האחרים בעולם ביחד, ויש להם רגליים. אז מה הייתה השאלה? מה יש יותר בעולם? רגליים או עיניים? רגליים. רגליים. רגליים. רגליים. רגליים. רגליים. זאת התשובה. תכף על עוד יצור חריג במיוחד בנושא של ספירת העיניים ורגליים. כשניסיתי לחפש יצורים עם מספרים מעניינים של ידיים, רגליים, עיניים, כאלה דברים, אז נתקלתי במה שהוא לפי הגדרות מסוימות היצור עם הכי הרבה עיניים. שזה נשמע סביר, חשבתי סוג של עכביש או משהו כזה, אבל לא, לא, זה משהו אחר. וזה ממש לא מה שחשבתי שזה. וזאת מדוזה. זה סוג של מדוזה, מדוזה קובייתית, Box Jellyfish. עכשיו כל מה ששמעתי על היצור הזה נשמע כמו אוסף אקראי לחלוטין של עובדות, כאילו שמו על שאפל את התכונות של חיה וחיברו את זה. זה לא נשמע הגיוני בשום צורה. אבל אני פשוט אגיד לכם את מה שקראתי ואני לא יודע, תסתדרו עם זה, כנראה שזה קיים. קודם כל, זה לא בדיוק אותה מדוזה שאנחנו מכירים. מדוזות בדרך כלל הן שקיות של חומר דביק שפשוט צפות והן לא ממש עושות הרבה. זאת אומרת הן אפילו לא מאוד שוחות, אין להן ממש יכולת קבלת החלטות, והן צורבות אם נוגעים בהן בטעות. מדוזות קובייתיות זה משהו שונה. קודם כל הן נראות קצת כמו קובייה, הראש שלהן נראה קצת כמו קובייה בגלל זה קוראים להן ככה, או שזה קצת נראה כמו שקית ניילון של סופר שעפה ברוח עם זרועות ארוכות מאוד מאחוריה. לפעמים לזרועות האלה יש צבעים מעניינים, לפעמים זה נראה כמו משהו צהוב ומסוכן. וזה באמת מסוכן משום שיש זנים של המדוזות האלה שלעקוץ מהן זה מאוד מאוד לא נעים. למעשה באוסטרליה, בחופים של אוסטרליה, יש סוג אחד שאחראי להרבה מקרי מוות. אחת מהרבה מאוד סיבות שצריך להיזהר מהטבע באוסטרליה. עכשיו מה שעוד מעניין במדוזה הזאת זה שבניגוד לאחרות היא יודעת מה היא עושה. כלומר, אני מניח שהיא לא חכמה גדולה, אבל אפשר לראות שהיא שוחה והיא מבינה מה היא עושה. זאת אומרת היא מתחמקת ממכשולים, כאילו מנסה להגיע לאיזשהו מקום ולא סתם נסחפת עם הזרם. וחלק ממה שהיא צריכה בשביל לעשות את זה, זה צריך לראות לאן היא הולכת. ולכן, מה שעוד מייחד אותה מסוגים אחרים של מדוזות זה שלמדוזה הזאת יש עיניים. הרי היא שקופה ברובה ולכן זה קצת מוזר שיש לה עיניים, זה מין דברים קטנים שצפים בתוך הזה. אבל עוד יותר מוזר זה המספר שלהם. כי יש לה ארבעה צדדים ויש לה כמה סוגים של עיניים בכל צד. רובם עיניים פשוטות כאלה כמו של החרקים, זאת אומרת שרואים רק כהה ובהיר, אבל יש לה גם עיניים מורכבות יותר שאיתם אפשר באמת לראות. בסך הכל יש לה שש עיניים בכל צד. כלומר יש לה בסך הכל 24 עיניים. למה היא צריכה את כל העיניים האלה? זאת שאלה מאוד מעניינת משום שדבר אחד שאין לחיה הזאת - זה מוח. אל תבקשו ממני להסביר את זה, אני לא יודע, באמת מה זה דבר, זה קיים. אני... ואני מניח שגם לחקור למה לעזאזל המדוזה הזאת קיימת ואיך היא חיה ולמה זה קצת קשה בגלל שלהתקרב אליה זה מאוד מסוכן. אבל כן, זה אחד הדברים שקיים. אני מניח שזה מגדיל את מספר העיניים שבים אבל זה לא ממש עוזר נגד הרגליים. זאת הייתה התשובה. לשלוח לי שאלות ואת כל הפרקים של הפודקאסט ורשימה של הרצאות ומקומות שאתם יכולים לראות אותי מדבר על דברים וגם פרטים על הספר שכתבתי, מתברר שקוראים לו 'אני יכול להסביר', את כל זה אתם יכולים לעשות ב-doronfishler.com. עורכת הסאונד של כל העניין הזה היא שלי נוי. ייעוץ ותמיכה מורלית: מוץ. רובין עזר ממש הרבה בפרק הזה, תודה. ובצוות רשת 'עושים היסטוריה' - דני טימור המנהל העסקי, אביב שם טוב סמנכ"ל תפעול, עמית חזזי מכירות, שלי גואטה ואיליי זק. אני דורון פישלר, יאללה ביי.
        ]]></content:encoded>
    </item>
    
    <item>
        <title>מה היה הסיפור עם באג 2000? [התשובה]</title>
        <link>https://mat-mo.github.io/podtext/episodes/htshvbh/mh-hyh-hsypvr-m-bg-2000-htshvbh.html</link>
        <guid>https://mat-mo.github.io/podtext/episodes/htshvbh/mh-hyh-hsypvr-m-bg-2000-htshvbh.html</guid>
        <pubDate>1 בינואר 2025</pubDate>
        <description>Transcript for מה היה הסיפור עם באג 2000? [התשובה] from התשובה</description>
        <content:encoded><![CDATA[
            קריין 00:00 בכיתה א', יהל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה אליכם, תחפשו ברשת מרכז מדעני העתיד. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. מעברון 01:41 רשת עושים היסטוריה. עושים היסטוריה. עושים היסטוריה. דורון פישלר 01:56 שלום, אני דורון, זאת התשובה. אתם שואלים אותי שאלות ואני משתדל לענות עליהן, ואני לא יודע, אולי זה התאריך, אבל קיבלתי כמה שאלות כאלה. פראנואיד שאל: מה הסיפור עם באג 2000? ממה בעצם פחדו? אנשים לא יודעים מה זה באג 2000? כן, טוב, בעצם עבר די הרבה זמן. קיבלתי עוד כמה שאלות כאלה. אסף שאל: האם באג 2000 באמת הייתה סכנה או סתם בהלת שווא? ואספרגוס ירושלמי שאל אם החשש מבאג 2000 היה אמיתי, וסיזר אקראבי שאל למה אנשים פחדו מבאג 2000, הרי זה רק שתי ספרות, מה שתי ספרות יכולות כבר לעשות. אוקיי, כשאני מקליט את זה עכשיו, אז תכף נכנסת שנת 2025. מהנתונים שהאפליקציות נותנות לי, אז אני יודע שחלק משמעותי, לא כולם כמובן, אבל הרבה מהמאזינים של הפודקאסט הזה לא נולדו בשנת 2000. אז אם אתם שמעתם בכלל את המושג באג 2000, זה רק אנקדוטה היסטורית, אולי בתור מין בדיחה, משהו מהעבר הרחוק בכל מקרה. לעומת זאת, כל אחד שעבר את שנת 1999 כשהוא בהכרה, יודע על באג 2000. כי היה זמן שבו באג 2000 היה סוף העולם. אני הייתי שם, אני יודע את זה. אפילו יש לי עיתון ששמרתי איפשהו, שנייה, אני די בטוח שיש לי אותו באיזשהו מקום, חכו לי שנייה. כן, כן, ידעתי, ידעתי ששמרתי את זה באיזשהו מקום. וואו, אוקיי, וואי זה ישן הדבר הזה. אוקיי, יש לי עיתון. שתבינו, אני לא אוסף עיתונים, זה לא שיש לי עיתון שמור מנפילת חומת ברלין או משהו, אבל יש לי את העיתון הזה. זה לא ידיעות אחרונות, זה לא הארץ, זה לא הניו יורק טיימס, זה מוסף מיוחד לשירות לקוחות רשת קלאבמרקט מדצמבר 1999. קלאבמרקט זו רשת סופרמרקטים שהייתה בארץ ומאז נעלמה, וזה עלון פרסומי שהיה מונח בחנות בסטנד כזה וכולל בעיקר קופונים של גזור וקבל שישיית מגבות טושי בקנייה של מזוודה של 24 גלילי נייר טואלט. איזה עסק לא רע האמת, אולי נשמור את זה נראה אם הם עדיין מקבלים. בכל מקרה, הגיליון הספציפי הזה בו יש כותרת ענקית: גיליון מיוחד לרגל באג 2000. זה כתוב במיטב הגרפיקה של וורד-ארט נכונה ל-1999, ויש פה ציור מכוער של חיפושית מרושעת כי זה באג, אתם מבינים? זו חיפושית שיש לה את המספר 2000 על הגב והיא עושה פרצוף מרושע. ויש פה הסבר בשביל הציבור: מהו באג 2000? אוקיי, באמת רציתי לדעת, זה מה שכתוב. הרישום הכרונולוגי הוא חלק בלתי נפרד מעולם המחשבים, והמחשב הוא התשתית להפעלת כל המערכות עליהן מבוססים חיי היומיום שלנו. האלף השני עומד להסתיים בסוף החודש, את האלף הבא אין המחשב יכול לזהות. כן, זה קצת יותר מורכב מזה, אבל אוקיי. באג 2000 הוא שם כולל המצביע על מכלול התקלות שעלולות לקרות כתוצאה מהעובדה הזו והוא משפיע על מערכות ציבוריות ופרטיות כאחד. יש פה עוד המשך של הדבר הזה, אבל אוקיי, אוקיי, אני מודאג. באג 2000, מה לעשות? מה אני צריך לעשות? או, בסדר, אז קלאבמרקט מציעים פה בעמוד הבא: כדאי שיהיה בבית מוצרי באג 2000. יש פה רשימה של מוצרים שכוללים שתי שישיות מים מינרליים קול ליטר וחצי, שתי קרטוניות חלב עמיד תנובה חצי ליטר, סוללות אנרג'ייזר גודל AA, חבילת כפות חד פעמיות הנמל 20 יחידות, חבילת מזלגות חד פעמיים הנמל 20 יחידות. אתם מבינים? המזלגות החד פעמיים של חברת הנמל הם מוכנים לבאג 2000. לגבי מזלגות חד פעמיים של חברות אחרות אנחנו לא יכולים להבטיח שום דבר. ויש פה גם רשימת עצות איך להתכונן, מה אנחנו יכולים לעשות כדי להתמודד עם תופעת באג 2000 בכל מיני תחומים: המחשב האישי, בריאות ובטיחות, תחבורה. מומלץ לבדוק את המכונית מראש ולטפל בבעיות מוכרות, שווה להכין ג'ריקן אחד או שניים עם דלק למקרה חירום וכן שמן ותוספים על פי הצורך. אוקיי, יש פה סעיף פנאי: משחקי חברה, ספרים, חוברות פעילות הם הבסיס לבילוי שעות הפנאי לכל המשפחה ביחד ולחוד. חשוב להכין את המצאי על פי נטיות המשפחה, אפשר להכין מכשירי נגינה שאינם תלויים בחשמל, אפשר לנקות את הבית, לעבוד בגינה, לסייד ולצבוע, אפשר לרכוש ערכות לימוד לשפות זרות, אפשר לדבר אחד עם השני ואפשר לצאת לטייל. אופס, וואו וואו וואו, לדבר אחד עם השני? כאילו בואו לא נגזים פה בעניין. אוקיי, אז קלאבמרקט ממליצים לדבר אחד עם השני. מה שקלאבמרקט אומרים פה באופן מאוד צבעוני ומסחרי ובליווי תלושי הנחה לטושי, זה תתכוננו ליום הדין. כי לא יהיה חשמל ולא יהיה מים או דלק, ולכן צריך מראש להכין מלאי של אוכל ומשחקי קופסה, או אם המצב יהיה ממש ממש חמור - לדבר אחד עם השני. עכשיו אם זה היה עלון של איזושהי כת איזוטרית ומופרעת, אוקיי בסדר, כאלה יש, אבל זה לא. זה דבר חינמי שחולק בסופרמרקטים, זה הכי מיינסטרים שמיינסטרים יכול להיות, וזה מייעץ לאנשים איך להתכונן למקרה של קריסה זמנית או קבועה של התרבות האנושית. וואו. אבל למרות העצות הנבונות של קלאבמרקט, התרבות האנושית לא קרסה ב-1 בינואר 2000. אז כל הסיפור הזה הוא היה איום קיומי על שלום העולם? או שהוא היה בדיחה? האמת שגם בזמנו אנשים שאלו בדיוק את אותה שאלה, כי היו אנשים שנבהלו מכל הדיבורים על באג 2000, התכוננו לבאג 2000, ומצד שני היו כאלה שחשבו שזה כלום או אמרו שכל העסק הזה הוא בלוף. אני זוכר את המישהו שבאג, ב-א-ג, זה בלוף אחד גדול. היו כאלה שחשבו ככה, היו כאלה שחשבו ככה, ודבר אחד ידענו - ב-1 בינואר 2000 נדע את התשובה. אבל 1 בינואר 2000 עבר לפני הרבה מאוד זמן, מאז עברו 25 שנה, אז כשניסיתי לברר מה היה הסיפור והאם באמת היה איום או שהכל היה כלום, היה שם משהו בכלל? אז גיליתי שזו עדיין שאלה קשה. אנחנו עדיין לא ממש יודעים, אנשים עדיין מתווכחים על זה. אז מה בעצם היה הסיפור עם באג 2000? זאת השאלה. תכף תבוא התשובה. דורון פישלר 10:10 החיים שלנו מבוססים על מחשבים. הרבה מאוד ממה שאנחנו עושים זה תלוי במחשבים של חברת חשמל, חברת מים, בנקים, תחבורה ציבורית, הכל מבוסס על מחשבים. בשנות ה-90 של המאה ה-20 זה גם היה ככה. נכון שמחשבים אז היו פחות חזקים מאשר היום, אבל עדיין הכל עבד עם מחשבים - בנק, תחבורה, חברת חשמל, וואטאבר. יש המון דברים שמחשבים עושים ויש המון דברים במחשב שכוללים תאריך. מתי התבצע מה שהתבצע, ממתי עד מתי, תאריכים זה דבר חשוב, ותאריך זה דבר שכותבים עם שש ספרות: שתי ספרות יום, שתי ספרות חודש, שתי ספרות שנה. כי הספרות של השנה יכולות להיות משהו כמו 93 או 84 או 76 או 67. מה עשיתם ב-67? מה עשינו ב-56? מה עשיתם ב-56? מה עשינו ב-48? אין יותר טוב מזה. אף אחד לא טורח להגיד או בטח שלא לכתוב את שתי הספרות הראשונות של השנה, 1900, משום שהשנה היא תמיד 1900 ומשהו, כי מה זה עוד יכול להיות חוץ מ-1900? 1800? אנשים בשנות ה-90 אף פעם לא התנסו בתאריך שבו השנה לא מתחילה ב-1900. אז שנה היא דבר שאומרים בשתי ספרות. אבל הדבר הזה עמד להשתנות, משום שהולכת ומתקרבת שנת 2000, שנה שלא מתחילה ב-1900. אז יש משבר, כי מה פתאום עכשיו אנחנו נגיד את השנה לא בשתי ספרות? לא בשלוש ספרות אלא בארבע? אי אפשר להגיד 'איפה הייתם ב-01', זה לא עובד. אז מה, צריך להגיד כל פעם '2001', שלא לדבר על דברים מגושמים כמו '2024', זה כל כך מגושם. אנחנו כל פעם על צ'קים נכתוב את כל הספרות האלה? זה נורא. אבל הסתדרנו, זה יהיה בסדר, זאת לא בעיה כל כך גדולה כשמדובר בבני אדם. זאת כן בעיה עם מחשבים. הסיפור הזה התחיל הרבה הרבה קודם, כי מערכות מחשוב ותוכנות וצ'יפים וכאלה דברים זה דבר יקר ומסובך. וכשמדובר בדברים יקרים ומסובכים, לא מתקנים את מה שלא שבור. אז הרבה מהמערכות שעבדו בשנות ה-90 היו בעצם בנויות על תשתיות שנבנו הרבה הרבה קודם, לפעמים בשנות ה-60, 1960 כן? לא 1800. אז מחשבים היו עדיין דבר חדש יחסית ומאוד מאוד יקר, וחלק ממה שיקר זה זיכרון. בארץ ב-1965 הודיעו על מחשב אלקטרוני חדש במכון ויצמן המכונה המוח האלקטרוני השני בגודלו בין טוקיו לרומא, ומספרים על המחשב הזה שבזיכרונו של המחשב החדש מקום ל-8000 מילה או מספר בני 32 ספרות בינאריות. כלומר בתרגום להיום, הם אומרים שלמחשב החדש והמשוכלל השני בגודלו בין טוקיו לרומא יש 3 קילובייט של זיכרון. אני לא יכול לתאר כמה שזה מעט. כל תמונה זערורית בטלפון תופסת יותר מזה. היום אתם יכולים לקנות דיסק-און-קי של 1 טרה-בייט, זה בגודל של אצבע, והוא כולל יותר זיכרון מכל המחשבים שהיו בעולם ביחד בשנת 1965. עכשיו ברור שככל שהזמן עבר המחשבים נהיו יותר חזקים וגם הזיכרון שלהם נהיה יותר גדול, אבל עדיין זיכרון היה משאב מוגבל וצריך להשתמש בו בצמצום. אז איך חוסכים במקום? בין השאר, דבר שרושמים הרבה פעמים במחשבים זה תאריכים, ואתם לא תבזבזו מקום בלכתוב 1900 לפני כל תאריך, נכון? כי כל התאריכים מתחילים ב-1900. אז הם לא רשמו את זה ככה. המון המון מערכות תוכננו ככה שכל תאריך במחשב כולל את שתי הספרות האחרונות של השנה. ובטח גם בין המתכנתים אז היו בדיחות כאלה של 'הא הא, רק כדאי שיתקנו את זה עד שנת 2000, נכון? הא הא'. כן, אבל שהאנשים של העתיד של שנת 2000 עם הסוללות על הגב והאנטנה בראש, הם ידאגו לזה כבר. אז לא כולם דאגו לזה. דורון פישלר 20:41 תקלות תוכנה זה בדרך כלל לא דבר שמדווחים עליו בתקשורת, אבל הקונספט של באג 2000 - דרך אגב רק בארץ קראו לזה באג 2000, זה שם ישראלי, באנגלית קראו לזה Y2K או המילניום באג - בכל מקרה באג 2000 היה מספיק ידוע כדי שהוא יחלחל לחדשות. כמה שנים לפני 2000 אנשים כבר נהיו מודעים אליו ומודאגים לגביו, וממדורים בעיתוני מחשבים אז הוא זלג לפינות מדע פופולרי ומשם לחדשות ממש. הוא נהיה דבר שגם האנשים שלא מתעניינים בכלל במחשבים שמעו עליו. כמו שאמרתי, אם הייתם בסביבה ונשמתם ולא הייתם מתחת לסלע בשנת 1999, אתם שמעתם על באג 2000. עכשיו כמה רציני העסק הזה עמד להיות - זה מאוד תלוי את מי אתם שואלים. כי היו כאלה שאמרו שיהיו בעיות, היו כאלה שניבאו את קריסת התרבות האנושית. כן, לא פחות מזה. משום שאם בבת אחת באמת הכסף שבבנקים פשוט נמחק ורשת החשמל נופלת ואין מים זורמים ורשתות התקשורת נופלות ואין איך לספק מזון, אז אנרכיה ברחובות. יהיה הזמן ללבוש בגדי עור ולנסוע באופנועים או משהו. וגם אם כל זה לא מה שיקרה, אולי פשוט יהיו הפסקות חשמל מאוד ארוכות או משהו. אז מכאן נובע הצורך לאגור משחקי קופסה וג'ריקנים של נפט. כדי שזה לא יקרה, אנשים לקחו את העסק הזה מאוד מאוד ברצינות. בארצות הברית הקימו ועדה מיוחדת לטיפול ומניעה של נזקי באג 2000. היושב ראש של הוועדה הזאת אמר ב-1998 ככה בנאום: 'זה קצת כמו להכריז שאנחנו במלחמה. אני מאמין שאנחנו הולכים לנצח. כלומר אני מאמין שהחברה כפי שאנחנו מכירים אותה לא עומדת להסתיים. זאת אפשרות שקיימת. אם באג 2000 היה קורה בסוף השבוע הקרוב ולא בעוד 76 סופי שבוע, היינו אבודים'. זה נשמע רציני. גם הרבה מדינות אחרות הקימו צוותים מיוחדים, המון חברות התגייסו לזה כדי לתקן את כל הבעיות מראש כי לתקן את זה זה לא עניין פשוט. זה לא עניין של פשוט להוסיף עוד שתי ספרות. להיכנס לתוכנה שעובדת 30 שנה באיזשהו מקום ולשנות את האופן שבו היא מבינה תאריכים ולדאוג שהיא עדיין תבין גם את התאריכים של לפני זה ולבדוק את כל הבעיות האפשריות שהדבר הזה יכול לגרום - זה לא קל. זה כן סיפק עבודה למתכנתים מזדקנים שכבר הרבה שנים לא ממש היו בשוק, אבל עכשיו פתאום היה המון ביקוש לאנשים שמבינים בשפות תכנות עתיקות כמו קובול. ובהרבה מקרים התברר שלתקן את התוכנות הישנות זה פשוט לא משתלם כבר ופשוט צריך לבנות חדשות במקומן. בארץ נערך שהמדינה השקיעה 400 מיליון דולר בהיערכות לבאג 2000. בכל העולם ההערכה הייתה שהוציאו 311 מיליארד דולר על ההיערכות לבאג. זה בהחלט היה רציני. ותיקנו הרבה דברים, בהחלט הרבה דברים תוקנו, אף אחד לא יודע להגיד אם הכל או קרוב להכל. היום האחרון של 1999 היה יום שישי, מה שהסתדר מצוין עם המסיבות. ולקראת הסוף שבוע של המילניום הבנקים בארץ נסגרו ביום חמישי ונפתחו מחדש רק ביום שני שאחר כך, כלומר ב-3 בינואר, כל זה כדי לתת ריווח ארוך כדי לראות מה קורה ואם קורה עם הבאגים. הרבה מאוד חברות תעופה הפחיתו עד כמה שאפשר את הטיסות בסופ"ש הזה, כי אף אחד לא רצה להיות תקוע במטוס בשנייה שבה המחשבים יפסיקו לעבוד. היה סיפור שאני לא יודע אם הוא נכון, שעל שדה תעופה בסקוטלנד שהפקחים דיווחו בבהלה שכנראה בגלל באג 2000 הרדאר שלהם הפסיק לעבוד. הרדאר עבד מצוין, פשוט לא היו מטוסים. אף אחד לא טס. בבנקים פתחו חדרי מצב כדי לעקוב אחרי תקלות אפשריות, אנשים היו במתח, אנשים התכוננו לזה עד כדי כך שקלאבמרקט יצרה עלון מיוחד להכנת הציבור. ומה שקרה כשהשנייה הזאת עברה, כשהשעונים התאפסו ועברנו מ-31 בדצמבר 1999 ל-1 בינואר 2000, זה די כלום. מטוסים לא נפלו מהשמיים, החשמל לא נפל, הבנקים היו בסדר, לא היו המון תאונות דרכים או כל דבר אחר. לא קרה כלום בגדול. כלומר זה לא ממש נכון להגיד שלא היו תקלות בכלל. בדיוק כמו שחזו, באמת היו בעיות שקרו פה ושם. המונים של המוניות בג'יאנסו בסין הפסיקו לעבוד. ספריית וידאו אחת בניו יורק דרשה ממישהו קנס של 91,250 דולר על זה שהוא החזיר סרט באיחור של 100 שנה. היו הרבה מאוד מקרים של לקוחות של חברות אשראי שחויבו פעמיים על דברים שהם קנו בטעות, אני לא יודע איך זה נגרם מבאג 2000 פשוט אי אפשר לדעת איך דברים כאלה קורים. מסופים למכירת כרטיסי רכבת התקלקלו בכל מיני מקומות בעולם. ביפן היה כור גרעיני שמערכת ניטור הקרינה שלו הפסיקה לעבוד כמה שניות אחרי חצות. וזה גרם לשום דבר מיוחד, כי לא הייתה דליפה או משהו פשוט גילו את התקלה ותיקנו אותה ואף אחד לא נפגע. עדיין, מערכת ניטור של קרינה בכורים גרעיניים זה דבר שהייתי מעדיף שיעבוד. והיו גם דברים פחות צפויים, דברים שגילו רק הרבה אחרי בדיעבד. היה סיפור שדווח בעיתונות, אני לא יודע לאמת אותו אבל זה מה שאמרו שבשפילד באנגליה לאורך שנת 2000 זיהו עלייה מפתיעה במספר התינוקות שנולדו עם תסמונת דאון. שזה מוזר כי תסמונת דאון זה באג בגנים, לא במחשבים, ובני אדם לא נדבקים בבאג 2000, אז מה הקשר? אז הרבה אחרי כשעשו בדיקה, התברר שהייתה מערכת שהתריעה נשים בהריון שנמצאות בסיכון גבוה לזה שלילד שלהן תהיה תסמונת דאון כדי לזמן אותן לבדיקות. ואחד הפרמטרים הכי חשובים כאן זה הגיל של האמא. ככל שהיא מבוגרת יותר ככה הסיכון גבוה יותר. המערכת הזאת הייתה מאלה שלא עברו בהצלחה את המעבר לאלף החדש ולכן היא חישבה את הגיל של האימהות לא נכון, ונשים שהיו בסיכון לא נבדקו. אני די בטוח שזאת לא השפעה שמישהו חשב עליה מראש, וזה בהחלט דבר, זה לא כלום. אבל עדיין, אלה היו כולם תקלות מבודדות בכל מיני מקומות. הפסקות חשמל עצומות, שלא לדבר על נפילת התרבות האנושית - זה פשוט לא קרה. לגבי רוב האנשים בעולם, הם לא הרגישו את זה בשום צורה. עברנו, בחדשות אמרו 'אוקיי עכשיו אמורות לקרות תקלות', לא קרו תקלות, יי-יי, ועברו לדבר על הדבר הבא. העולם איבד עניין בבאג 2000 פחות או יותר מייד. זה הפך ללא סיפור, כי כמה אפשר לדבר על משהו שלא קרה? אבל זה עדיין מעניין כי עדיין יש את השאלה אוקיי, למה זה לא קרה? הבטיחו לנו אסונות גדולים ובלאגנים קץ התרבות או וואטאבר, גם אם זה מוגזם, ולא קרה כלום. אז איך זה קרה? אני חושב שקודם כל השאלה הראשונה - מה שמפתיע פה זה לא למה לא דיברו על זה אחרי שזה היה קצת אנטי-קליימקס, אלא למה כן דיברו על זה קודם בכלל? כי יש הרבה תקלות תוכנה, זה דבר שקורה הרבה. בדרך כלל אתם לא שומעים עליהן בחדשות. מתי שמעתם בחדשות על זה שיש בעיה במחשב, ואפילו לא בעיה שקרתה אלא בעיה פוטנציאלית כזו שלא קרתה עדיין אבל יכולה לקרות? מן הסתם זה דבר שקורה כל הזמן, אבל אתם לא שומעים על זה כי זה לא כזה מעניין. אז למה הדבר הזה נהיה כל כך מפורסם ככה שכולם שמעו עליו? אני חושב שהסיבה לזה היא שילוב של שני דברים. קודם כל, כן, הייתה בעיה והייתה בעיה שקל יחסית להסביר. את הבעיות האחרות בתוכנה אני לא יכול להבין, זאת אומרת רק אנשים צריך אשכרה להבין בעניין כדי להסביר את זה. את הקטע הזה עם השתי ספרות כל אחד יכול להבין. אבל מעבר לזה - 2000. שנת 2000. זה תאריך עגול וגדול, זה זמן טוב לסוף העולם. סוף העולם תמיד קרוב. משום מה תמיד תמצאו נישות של נבואות או תחזיות שאומרות שסוף העולם צפוי מתישהו בקרוב, וכל פעם יש על זה תאריך יעד אחר. קצת אחרי 2000 זה היה 2012. היו את כל הדיבורים האלה על זה שסוף העולם יבוא ב-21 בדצמבר 2012 בגלל הנבואה העתיקה של בני המאיה שחזו את סוף העולם בתאריך הזה. היו מלא סרטונים על זה ודיבורים על זה והיה רעש על זה, היו אנשים שנלחצו. עכשיו פרט מעניין לגבי הנבואה העתיקה של המאיה על סוף העולם בשנת 2012 - אין נבואה כזאת. זה פשוט לא נכון שהמאיה ניבאו את סוף העולם. מה שקורה זה שבלוח השנה של המאיה יש מחזור ארוך של אלפי שנים שמסתיים בתאריך הזה, ב-2012. אבל זה שהוא מסתיים זה לא אומר שסוף העולם יבוא, זה פשוט נגמר לוח השנה. אתם יודעים מה קורה כששנה נגמרת? מתחילה עוד אחת. כלומר שנת 2012 פשוט הייתה השנת 2000 של המאיה, אבל איכשהו זה הפך לנבואה על סוף העולם וגם זה לא קרה. לפני זה היה נבואות של נוסטרדמוס שדיברו על סוף העולם בשנת 1999. יש הרבה כאלה. יש בוויקיפדיה דף, מתברר, של רשימת תאריכים שנובאו בתור סוף העולם. הוא ארוך והוא מעניין. הוא כולל את 1 בפברואר 1524, ה-9 ביוני 2019, ה-18 באוגוסט 1999, תבחרו שנה - מישהו חשב שיש נבואה שאומרת שסוף העולם יגיע בשנה הזאת. אבל השנה הכי פופולרית ברשימה הזאת היא 2000. למה? כי זה מספר עגול וגדול ומפחיד ומרשים, כי במשך המון זמן שנת 2000 הייתה מילה נרדפת להעתיד. אז יש המון נבואות דתיות ומיסטיות על מלחמת עולם או מלחמה גרעינית או סוף העולם בשנת 2000. וכמובן שרוב האנשים לא לוקחים את הדברים האלה ברצינות. אבל כשמחברים את זה, את הנטייה הטבעית לחפש את סוף העולם אצל אנשים מסוימים, למשהו שבאמת קיים כמו באג 2000, זאת בעיה שקיימת באמת, זה משתלב יפה. ומכניסים משהו מציאותי לתוך נבואה על סוף העולם - זה יוצר סיפור טוב. הרעיון שאולי העולם יושמד בגלל מחשבים בשנת 2000 זה רעיון יפה, זה הסיפור על העולם שבנה מחשבים והם חשבו שהם כל כך חזקים ושולטים באיתני הטבע אבל הם נהיו תלויים במחשבים שלהם כל כך שטעות קטנה אחת חיסלה את הציוויליזציה שלהם. זה נשמע כמו פרק של סטאר טראק. זה סיפור טוב. כי כן, הרשת שאנחנו חיים בה של התרבות שתלויה אחת בשנייה שתלויה בעשרות מערכות ממוחשבות היא עדינה ופריכה ומאוד גדולה, לא כזה קל לפרום אותה. בכל מקרה, אלה שטענו שכל העסק של באג 2000 היה קונספירציה או משהו המשיכו ואמרו: 'אמרנו לכם'. כלומר הייתה ועדיין יש טענה שבאג 2000 היה מנופח, שהוא היה מוגזם או אפילו לא שהיה מוגזם אלא הוא היה הונאה מההתחלה. שזה היה הכל המצאה של אנשי מחשבים שרוצים להוציא מאנשים תמימים הרבה כסף על תיקוני מערכות מחשבים ומים מינרליים. אז היה באג או לא היה באג? המעניין הוא שגם עכשיו, 25 שנים יותר מאוחר, יש הרבה דעות על זה. ראיתי הרבה מאמרים שמסבירים באופן מאוד משכנע ומאוד רציונלי שהסיבה שלא היו הרבה בעיות עם הבאג היא שמנענו את הבעיות האלה. ה-300 מיליארד דולר האלה שהוציאו לא הלכו לשום דבר, הרבה מאוד אנשים עבדו הרבה מאוד זמן על לדאוג שלא יהיו בעיות במחשבים. זאת עובדה. הם לא ישבו ושיחקו סוליטר כל היום, הם באמת עבדו על לתקן מערכות ולהתקין מערכות חדשות. ארגונים גדולים עשו הדמיות שוב ושוב של להריץ את התאריך קדימה ל-1 בינואר 2000 ולראות מה יקרה, ואם יש בעיה - אז לעשות את זה שוב ושוב ושוב. הרבה מאוד מאמצים הושקעו בזה, ואם בסוף לא קרה שום דבר רציני, זה אומר שהם עשו את העבודה שלהם כמו שצריך. זה הכל. בא מישהו ואומר לכם: 'אם לא תעשו משהו, יקרה אסון', ואז אתם עושים משהו, ואז לא קורה אסון. אז אתם אומרים לו: 'אה, סתם הבהלת אותנו, לא קרה אסון'. כן, נכון, הוא לא קרה בגלל שאנחנו מנענו אותו. ואתם יודעים מה? אפילו אם לא באמת הייתה סכנה לתקלות ענקיות, כל הכסף הזה שנשפך על לשדרג ולהחליף מערכות ישנות הוא לא נזרק לפח, הוא שימש לשדרג ולהחליף מערכות ישנות, שזה דבר שטוב לעשות. בכל מקרה היה צריך לעשות את זה באיזשהו שלב. ובכלל, להתכונן לקראת אסון זה לא רעיון רע, גם אם הוא לא קורה בסוף. כשאתם נוסעים באוטו, לשים חגורת בטיחות זה דבר שנועד להגן עליכם אם תהיה תאונה. ואם לא תהיה תאונה? אז מה, זה אומר שנכשלתם? זה אומר שהחגורה היא מיותרת? אתם תרגישו פראיירים כי שמתם חגורה? לא, זה עדיין דבר חכם לעשות פשוט. מצד שני, ראיתי גם מאמרים מנומקים ומשכנעים שטוענים גם היום שבאג 2000 היה איפשהו בין ניפוח מוגזם של בעיה קטנה מאוד להונאה מורכבת. שהוא אף פעם לא באמת היה בעיה גדולה כמו שעשו ממנו. למה? תראו, בארצות הברית ובישראל ובהרבה מקומות אחרים באמת השקיעו הרבה מאוד כסף והכנות בהכנה לבאג 2000 ובסוף לא קרה כמעט כלום. אבל היו גם מדינות שלא עשו את זה. ברוסיה למשל המודעות הייתה מאוד נמוכה, הממשלה שם לא הקצתה כסף להכנה לזה, לא עשו כלום, ושם גם לא קרו הרבה תקלות מיוחדות. רשת החשמל לא נפלה, המדינה לא התמוטטה. ג'פרי ג'יימס הוא עיתונאי שבתקופת הבהלה של באג 2000 הוא יצא לחקור את העניין הזה והוא הגיע למסקנה שאין שום דבר להיבהל ממנו. הוא פרסם את זה ואנשים התחילו לצרוח עליו איך הוא מעז להקל ראש בבעיה הזאת ושהוא מסכן חיים של אנשים בזה שהוא מזלזל בבעיה של באג 2000. הרבה מאוד שנים אחר כך הוא עדיין מאוד משוכנע שלא באמת הייתה בעיה. מה שהוא כותב זה שהטענה כאילו לא היו תקלות כי פתרנו את כל התקלות זה מופרך. כי אם זה קרה, זו הייתה הפעם היחידה בהיסטוריה שפרויקט מחשוב גדול כזה הסתיים בזמן ועם אפס תקלות. זה פשוט דבר שלא קורה. הוא אומר שלא היו תקלות מיוחדות כי הבעיה אף פעם לא הייתה גדולה. והוא מצביע על זה שחברות המחשבים הגדולות הרוויחו הרבה מאוד כסף מהעניין הזה של תיקון התקלה ושל החלפת מערכות, אז לא היה להם שום אינטס להפחית מהחשיבות שלה. זה נשמע משכנע, מה אני אגיד. ואם אנשים שמבינים במחשבים והתעסקו בזה ב-1999 לא מצליחים להסכים אם באג 2000 היה באמת עניין רציני או שלא, אז איך אני אמור להחליט? תראו. אם יש ביטוי שאני לא אוהב זה 'האמת כנראה נמצאת איפשהו באמצע', כי האמת נמצאת איפה שהיא נמצאת. לפעמים היא באמצע, לפעמים היא בצד, לפעמים היא באלכסון. רק בגלל שאנשים אומרים דברים שונים זה לא אומר שהאמת נמצאת בדיוק ביניהם. אבל במקרה הזה נדמה לי שהאמת נמצאת איפשהו באמצע. אני חושב ששני הצדדים צודקים במידה מסוימת. באג 2000 היה בעיה. הוא היה קיים ונעשו הרבה מאמצים כדי לפתור את הבעיה הזאת, כלומר הרבה מאוד בעיות שהיו עלולות לקרות והרבה מהם נפתרו מראש. מצד שני, איום על קיומה של החברה האנושית הוא אף פעם לא היה כנראה. גם אם לא היו עושים שום דבר בעניין היו קורות יותר תקלות, כן, אבל העולם היה ממשיך להתקיים. זה אף פעם לא היה סוף העולם. באג 2000 לא היה הונאה, הוא לא היה המצאה של רמאים שרוצים להוציא מכם כסף, אבל מהרגע שהוא הפך לדבר ידוע בהחלט היו רמאים ואנשים שסתם רוצים להוציא מכם כסף שהשתמשו בו בתור תירוץ לעשות עסק על חשבון אנשים מבוהלים. אני די בטוח שקלאבמרקט לא באמת מאוד דאגו לשלום העולם, אבל חשבו שזו הזדמנות טובה למכור עוד קצת מים מינרליים. אבל בואו נדבר שנייה על מקרה אחר. בתאריך הלא מאוד עגול ה-19 ביולי 2024, מיליוני מחשבים בעולם הפסיקו לעבוד. מחשבים בכל מיני מקומות ובכל מיני גופים. בשדות תעופה, חברות תעופה סבלו מזה, אלפי טיסות בוטלו. חברות תעופה שלמות פשוט הפסיקו לעבוד. בתי חולים נפגעו כי מחשבים שלהם לא עבדו. נמל אשדוד לא עבד. ערוצי טלוויזיה בבריטניה פשוט הפסיקו לשדר. מיליוני אנשים בעולם הרגישו את ההשפעה של הדבר הזה והנזק הכלכלי מזה היה מיליארדי דולרים. התברר שכל העסק הזה נגרם בגלל טעות בעדכון תוכנה של חברת CrowdStrike, שזו חברה שרוב מוחלט של האנשים בעולם לא ידעו שהיא קיימת. זו חברה שנותנת שירותי אבטחת מידע, כלומר להגן על מחשבים מהתקפות, ומן הסתם היא מתעדכנת כל הזמן עם מידע על סוגים חדשים של התקפות להגן מהם, ובאותו יום הם הפיצו עדכון שהייתה בו איזושהי תקלה שגרמה למחשבים בכל העולם פשוט להיתקע במסך כחול. ולצאת מזה לא היה פשוט. לא היו שום נבואות על ה-19 ביולי 2024. אף אחד לא התכונן אליו, לא המליצו לקנות משחקי קופסה ובנזין לקראתו. וגם זה לא היה סוף העולם, אבל התקלה הבודדת הזאת ככל הנראה גרמה להרבה יותר נזק מסך כל התקלות שנגרמו מבאג 2000. ואף אחד לא חזה שזה יקרה. זה דבר שקרה כי כן, אנחנו חיים על רשת דקיקה וסבוכה של תשתיות אלקטרוניות וכל זה. אם הייתם חיים שנה שלמה לפני כן בידיעה שמשהו נורא עומד לקרות בתאריך המסוים הזה, יכול להיות שהייתם מתאכזבים מזה שבסופו של דבר התרבות האנושית לא קרסה, רק ביטלו כמה טיסות. מצד שני, אם היו יודעים על זה שנה מראש זה לא היה קורה. מה אפשר ללמוד מכל העסק הזה? לא הרבה. אולי רק שהדברים שמשקיעים הכי הרבה זמן בלדאוג לגביהם ברוב המקרים הם לא באמת הופכים להיות הבעיות הכי גדולות, כי דואגים לגביהם. הבעיות האמיתיות הן הדברים הלא צפויים. בשנת 2019 המון אנשים דאגו בגלל הגרעין האיראני, לא הרבה אנשים הקדישו הרבה מחשבה למגפה של איזו שפעת או משהו שקרתה בסין. אני לא אומר שכל הדברים שמדאיגים אתכם עכשיו בעולם זה לא מוצדק ושכל הדברים שמטרידים אתכם לא אמיתי והאקונה מטטה ותחיו בלי לחשוב על שום דבר. לא. להתכונן לעתיד זה חשוב, רק שאתם לא באמת יודעים מה יהיו הבעיות של העולם. עכשיו אנשים מדברים על AI בתור הדבר שיביא את סוף העולם, ותראו, אני לא יודע מה יקרה באמת. יכול להיות שהקטע הזה יתיישן מאוד רע כשתשמעו אותו במכרות המלח שבהם מעבידים אותנו אדונינו הרובוטים, אבל דווקא משום שזה מה שכולם דואגים בגללו עכשיו, סביר שהדבר שבאמת יהיה צריך לדאוג בגללו בעוד 10 שנים יהיה משהו אחר לגמרי. לא יודע מה. זה פשוט שלחיות בפחד מדברים שאין לכם שליטה עליהם זה לא מועיל. אבל בכל זאת לא יזיק אם תהיה לכם בבית שישיית מים מינרליים. בכל מקרה. ומה הייתה השאלה? האם באג 2000 באמת היה סכנה או סתם הייפ? זו הייתה בעיה, זה לא היה סוף העולם. זאת התשובה. תכף כמה מילים בנוגע למקרה אחר של סוף העולם. סוף העולם יגיע בוודאות, זה בטוח, ב-21 במאי 2011. זה אחד מכל הסופי עולם שהובטחו לאורך השנים. כמו ששמתם לב, זה לא באמת קרה, אבל התאריך הזה קיבל יותר תשומת לב מרוב סופי העולם גם אם אתם לא ממש שמתם לב שהעולם היה אמור להיגמר ב-2011. הרולד קמפינג, זה השם שלו קמפינג, הוא היה מטיף נוצרי ובעלים של רשת של תחנות רדיו ששידרו לקהל הנוצרי ההדוק. יש המון כאלה. כשאתם מסתובבים באמריקה יש המון המון תחנות רדיו שפונות בעיקר לנוצרים שהם מדברים הרבה מאוד כל היום על אמונה ועל ישו וכל זה. לא הייתה תוכנית בכל התחנות האלה, והוא בין השאר עסק בחישובי יום הדין כבר הרבה מאוד זמן. ובעקבות חישובים מאוד מוקפדים, הוא הגיע למסקנה שסוף העולם יגיע ב-21 במאי 2011 בשעה 6 בערב. יותר נכון זה לא אוקיי, זה הזמן שבו תקרה הראפצ'ור, זה אומר כל הנוצרים הטובים בעולם שיש רק מעטים כאלה, זה רק פחות מ-3 אחוז מהאנשים בעולם, הם יעלו לשמיים באותו רגע. כל היתר יישארו בעולם ואז תהיה רעידת אדמה ענקית והתפרצות הרי געש ומלחמת עולם ואסונות וכאילו העולם יהפוך לגיהינום עלי אדמות למשך חמישה חודשים, חמישה חודשים מאוחר יותר, 21 באוקטובר 2011 יבוא סוף העולם לחלוטין. הסוף. עכשיו איך הוא הגיע למסקנה שזה יקרה בדיוק ביום הזה? זה פשוט, הוא אמר, זה מובן מאליו אם אתם רואים את זה, זה כתוב, זה כתוב בתנ"ך. התנ"ך אמר לו. הוא ישב וחישב את הזמנים בתנ"ך והגיע למסקנה שי"ז באייר, שזה נופל על 21 במאי, זה בדיוק 7000 שנה אחרי המבול של נוח. שזה כמובן ממש לא נכון לפי המסורת היהודית, כי אין לפני 7000 שנה ביהדות זה לפני בריאת העולם, אבל הוא החליט שהוא יודע יותר טוב, אז הוא חישב את זה והגיע למסקנה שזה היה לפני 7000 שנה. וקצת לפני זה יש קטע שנוח שומע מאלוהים שהמבול יגיע בעוד שבעה ימים, ויש משפט אחר בברית החדשה של 'אני יכול להפוך יום ל-1000 שנה או 1000 שנה ליום' או משהו בסגנון הזה. אז מכאן כמובן נובע שסוף העולם יבוא 7000 שנה אחרי המבול. ואם זה לא משכנע אתכם מספיק, יש עוד יש עוד המון אותות ומופתים שמצביעים על התאריך הזה שקראתי באתר שלו אבל לא ממש הבנתי עד הסוף. בין השאר הוא טוען שיש לזה המון סימוכין במגילת אסתר. אל תשאלו אותי מה הקשר כי אמרתי קראתי, לא אמרתי שהבנתי. הוא אמר שמרדכי היהודי, שהוא גם סוג של ישו, כן? אוקיי, הוא זכה לכבוד ויקר ואת המן תלו והיהודים הרגו את כל אויביהם, כל זה קרה בי"ז באייר. עכשיו אולי פספסתי משהו אבל זה לא קרה בפורים? זאת אומרת זה באדר. לא? זה אני אמרתי אני לא יודע, לא משהו משהו לא ברור. אולי אני טועה. אני לא יודע. הוא אמר שאין שום אפשרות שהוא טועה. הוא בדק את זה, הוא יודע. סוף העולם יגיע בי"ז באייר, כלומר 21 במאי 2011. עכשיו לא רק יהודים לא ממש הסכימו עם הנבואה הזאת ואתאיסטים מן הסתם צחקו עליו, גם הרוב הגדול של הנוצרים לא האמינו בנבואה הזאת על סוף העולם, בין השאר כי יש פסוק בברית החדשה שאוסר על זה, שאומר שאף אחד לא יכול לדעת את התאריך והשעה שישו יחזור, אז זה לא שזה דבר שכולם האמינו בו, זה הגיע רק לחלק קטן אבל חלק קטן שאשכרה באמת מאוד האמין בזה. אפשר להגיד שהוא המציא סוג של דת חדשה, מין סוג חדש של נצרות. עכשיו משוגעים שבטוחים שהם יודעים מתי יהיה סוף העולם כאלה יש הרבה, אבל הרולד קמפינג היה בן אדם עם קהל. לא היה לו פודקאסט, היו לו הרבה תחנות רדיו, והוא היה מאוד משוכנע בנבואה שלו ולכן הוא הגיע להרבה אנשים. אז היה מספר של אנשים שהשתכנעו והם הפיצו את השמועה הלאה. הם פרסמו המון שלטי חוצות של 'היכונו לסוף העולם ב-21 במאי'. זה עולה כסף. זה עלה הרבה מאוד כסף, אבל זה לא היה אכפת להם כי מה יש להם לעשות עם כסף? העולם מגיע לסופו. היו אנשים שפשוט הוציאו את כל הכסף שלהם על לקנות המון המון פרסום להזהיר את העולם מפני 21 במאי, ואנשים אחרים פשוט הוציאו ים כסף ונכנסו לחובות כי למי אכפת? סוף העולם מגיע. ואז, כמו שקרה תמיד בכל אחד מהתאריכים האלה של סוף העולם, יום הדין לא הגיע. והנוצרים הטובים לא נעלמו לשמיים ולא הייתה רעידת אדמה ולא קרה כלום. אז מה היה להרולד קמפינג להגיד על זה? בהתחלה שום דבר. לקח זמן עד שהוא הגיב, הוא היה סגור בבית ביום הזה. אחר כך הוא הסביר שזה ככל הנראה היה יום הדין רוחני. זה לא שהוא טעה, הוא צדק, פשוט כנראה שיום הדין נראה שונה ממה שהוא תיאר, הוא יותר התבטא בזה שלא קרה שום דבר מיוחד, אבל עדיין בעוד חמישה חודשים באוקטובר יגיע סוף העולם הפעם באמת. רק מה, אנשים שנכנסו לחובות והרסו לעצמם את החיים בגלל שהם האמינו לנבואה הזאת, זה התירוץ הזה לא הספיק להם. והם מאוד מאוד כעסו עליו ובואו נגיד שהפופולריות שלו ירדה בעקבות זה. וקצת אחר כך הוא קיבל שבץ, מה שנתן לו תירוץ טוב לא להראות את הפרצוף שלו בציבור כשגם באוקטובר 2011 לא בא סוף העולם. בסופו של דבר אחר כך הוא הוציא הודעה שהוא טעה, וואלה מי היה מאמין, ושזה אסור באמת לחזות את סוף העולם. זה בסדר, יהיו עוד סופים לעולם בהמשך. אני מבטיח. זאת הייתה התשובה. את כל הפרקים של הפודקאסט ופרטים על ההרצאות שלי ואת הספר שלי 'אני יכול להסביר' אפשר למצוא ב-doronfishler.com. שלי נוי ערכה את הפרק, ייעוץ ותמיכה מורלית מוץ. בצוות רשת עושים היסטוריה גם דני תימור, אביב שם טוב, עמית חזזי, שלי גואטה. אני דורון פישלר. אני חושב.
        ]]></content:encoded>
    </item>
    
    <item>
        <title>מצב התשובה: פרק השנה 2024 [התשובה]</title>
        <link>https://mat-mo.github.io/podtext/episodes/htshvbh/mtsb-htshvbh-prq-hshnh-2024-htshvbh.html</link>
        <guid>https://mat-mo.github.io/podtext/episodes/htshvbh/mtsb-htshvbh-prq-hshnh-2024-htshvbh.html</guid>
        <pubDate>14 בינואר 2025</pubDate>
        <description>Transcript for מצב התשובה: פרק השנה 2024 [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>למה חזירי ים? [התשובה]</title>
        <link>https://mat-mo.github.io/podtext/episodes/htshvbh/lmh-khzyry-ym-htshvbh.html</link>
        <guid>https://mat-mo.github.io/podtext/episodes/htshvbh/lmh-khzyry-ym-htshvbh.html</guid>
        <pubDate>19 בפברואר 2025</pubDate>
        <description>Transcript for למה חזירי ים? [התשובה] from התשובה</description>
        <content:encoded><![CDATA[
            קריין 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט', איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד, שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:49 היי, מה המצב? אני דורון פישלר, זאת התשובה. לא תמיד אני רוצה להתעסק בדברים גדולים וברומו של עולם. לפעמים, כמו עכשיו, אני רוצה תשובה גדולה, משהו קטן, קטן וחמוד. משהו כזה. דורון פישלר 02:13 שאל אותי תומר הסקרן, למה לחזיר ים קוראים חזיר ים? הם לא חיים בים. מן הסתם זאת לא הפעם היחידה שקיבלתי את השאלה הזאת. אליהו, עמית, לירן, נוגה, בוריס ובטח עוד כמה שאלו את השאלה הזאת וזה נכון. מה שמעניין בקשר לחזירי ים זה שהם גם לא חיים בים והם גם לא חזירים. כלומר השם שלהם הוא לא נכון פעמיים. כמו גמל שלמה או דוב נבון, אז זה באמת תמוה. חוץ מזה כשאנחנו מדברים על חזיר ים, אז קודם כל לחיה הזאת יש המון שמות. כן? קוראים לה גם קביה וגם שרכן וגם חזיר ים. אז קודם כל כמובן כששואלים אותי שאלה כזאת, המקום הראשון שאני מסתכל בו זה ויקיפדיה. דורון פישלר 03:11 בוויקיפדיה כתוב: 'שרכן (שם מדעי: Cavia porcellus) הוא מין מכרסם בינוני'... סליחה, סליחה, אתה מכרסם בינוני. סליחה, מי אתה שתגיד על חזיר ים שהוא בינוני? חזיר ים הוא אחלה מכרסם, אתה שומע? הוא מכרסם מעולה. אני מזמין את מי שכתב את זה לתחרות כרסום, נראה מי יכרסם יותר ויהיה יותר חמוד. מכרסם בינוני, באמת. בכל מקרה, השם הרשמי של החיה הזאת בעברית הוא שרכן. זה מגיע מהשריקות שהוא עושה, זה הגיוני. חוץ מזה בוויקיפדיה כתוב קודם כל השם המדעי של החיה הוא קביה פורצלוס, כך שזה אחד המקרים הנדירים שבהם אחד השמות הנפוצים של החיה, קביה, זה בעצם השם המדעי שלה. ככה כתוב לה בתעודת זהות. אז שניהם שמות לגיטימיים, גם שרכן, גם קביה, אבל חוץ מזה הם מאוד ידועים משום מה בתור חזירי ים וזה כאמור די מוזר. על זה כתוב בוויקי: 'האטימולוגיה של השם חזיר ים לא ידועה בוודאות וקיימות סברות שונות לגביה, אך אין סברה מבוססת ומקובלת באופן כללי'. דורון פישלר 04:26 כלומר בוויקיפדיה כתוב 'אנחנו לא יודעים'. אז ככה, זה לא מספיק לי. 'אין סברה מבוססת ומקובלת באופן כללי', אני הולך לחפש, אוקיי? ואני חושב שאם אני אחפש מספיק טוב אני אוכל למצוא סברה שאולי לא תהיה וודאית, אבל היא בטח תהיה מבוססת ומקובלת באופן כללי לפחות. דרך אגב זאת לא הפעם הראשונה שאני מתעסק בחיות שיש להן שם תמוה. אולי אתם זוכרים, אני עשיתי פעם פרק שנקרא 'למה תרנגול הודו?', למה לציפור הזאת יש שמות מאוד מוזרים בהרבה שפות. עכשיו לא אמור להיות קשר, כן? כי איך תרנגול הודו קשור לחזיר ים? אבל אחד הדברים המעניינים שגיליתי הוא שיש קשר ביניהם. להבין למה תרנגול הודו עוזר להבין למה חזיר ים. אז אם אתם רוצים אתם מוזמנים להאזין קודם ל'למה תרנגול הודו?' בתור חלק א', אבל זה בסדר גמור גם אם לא, אתם לא חייבים, אפשר להאזין לפרק הזה, אתם תבינו את העלילה גם ככה. אז למה לכל הרוחות קוראים לחיה הזאת חזיר ים? זאת השאלה. תכף תבוא התשובה. דורון פישלר 05:47 שמות של חיות זה לפעמים לא דבר כל כך מקורי. לאנשים לפעמים אין המון דמיון. כשהם רואים חיה שהם לא מכירים, אבל טיפ טיפה דומה לחיה שהם כן מכירים, אז הם פשוט קוראים לה על שם הדבר שהם מכירים. למשל, יש את החיה הזאת, סוג של דג שהוא חמוד, הוא קטן, הוא מפותל כזה והצורה של הראש שלו מאוד מזכירה ראש וצוואר של סוס. לכן קוראים לחיה הזאת סוס ים או סוסון ים. הוא דומה לסוס, הוא חי בים, יש היגיון וכולם רואים את זה. זה דמיון שכולם רואים כי לא רק בעברית אלא בכל שפה אחרת קוראים לזה סוס ים. אוקיי, לא בדקתי כל שפה בעולם, אבל בדקתי הרבה, וכמעט בכל שפה שבדקתי השם של החיה הזאת הוא המילה לסוס והמילה לים. הגיוני. דורון פישלר 06:52 יש גם כלב ים, שזאת חיה שחיה בים והראש שלה דומה לראש של כלב. אבל לא בכל שפה קוראים להם אותו דבר. כלומר הדבר שבעברית קוראים לו כלב ים, וגם בגרמנית וגם בהולנדית וגם בקוריאנית יש לו שם שהמשמעות שלו היא כלב ים, בתאילנדית קוראים לאותה חיה חתול ים ובסינית זה נמר ים. אני לא ממש רואה את הדמיון לנמר, אבל אוקיי בסדר, זה גם לא כלב. ודרך אגב בסינית יש המון שמות נפלאים לחיות. למשל לקנגורו הם קוראים ככה: 'דאי-שו', שהמשמעות של זה היא עכבר-תיק. כי זה כמו עכבר גדול מאוד שיש לו תיק, כן. ופינגווין: המשמעות של המילה לפינגווין בסינית היא, ואני לא צוחק, ברווז עסקים. וזה נפלא. זה נהדר כי כאילו כל כך ברור מאיפה זה מגיע, בגלל שפינגווינים נראים כאילו הם לובשים חליפה. אז כן, אז אפשר לדמיין ברווז שקם בבוקר ושותה קפה ואז לובש את החליפה ואז הוא פינגווין, ואז הוא הולך למשרד ועובד והוא רציני כל היום כי צריך לעבוד, ואז הוא חוזר הביתה ופושט את החליפה ויושב על הספה ורואה ריאליטי. דורון פישלר 08:33 האמת אם כבר אנחנו מדברים שזה לא באמת המקור של המילה הזאת, כי פשוט בסינית לכל סימן ולכל הברה יש איזה חמישים משמעויות והסימן הזה שכביכול אומר עסקים, מיזם עסקי, אז בהקשר הזה המילה הזאת בעצם אומרת לעמוד או כאילו לעמוד זקוף. אז בעצם המשמעות של פינגווין זה ברווז עומד או ברווז זקוף. שזה הגיוני. אבל זה לא משנה כי אני עדיין הולך להתייחס אליו בתור ברווז עסקים, זה הרבה יותר מצחיק. בכל מקרה, אז דיברנו על חיות ים, כן? אז בהמון שפות יש המון חיות שנקראות משהו ים. לא תמיד כולם מסכימים על לאיזו חיה זה הכי דומה, אם זאת פרת ים או ארי ים או דוב ים או כלב ים, תמיד יש על מה להתווכח על זה, אבל משהו כן משותף לכל החיות האלה זה שהן חיות בים. חזירי ים לא חיים בים. זה הקטע שבו זה הופך למוזר. מילא חזיר, אוקיי בסדר, הם לא ממש דומים לחזירים אבל נגיד, אבל הם לא חיים בים. איך נוצרת כזאת מילה? מי מסתכל על החיה היבשתית בהחלט הזאת ואומר 'חזיר ים'? דורון פישלר 09:52 כשאני מחפש מאיפה מגיעה איזו מילה, אז הדבר הראשון שאני צריך למצוא זה לא מאיפה אלא מתי היא מגיעה או מתי בפעם הראשונה היא מופיעה. וכשאני מחפש את זה אני מחפש בארכיון העיתונות של הספרייה הלאומית. אז ככה, חיפשתי שם חזירי ים. מתברר שחזירי ים הם לא דבר חדש. האזכור הראשון של חזירי ים בעיתונות מצאתי אותו ב-1896 במאמר בעיתון המליץ שהכותרת שלו היא: 'הכנת נסיוב הדם לצורך ריפוי ההשכרה'. זה מאמר מדעי שחלק מהמילים בו אני לא מבין כי הן מדעיות וחלק אני לא מבין פשוט כי זאת עברית נורא נורא ישנה. אבל את הכותרת אני מבין, השכרה זה דיפתריה, זה סוג של מחלה קשה שהייתה אז נפוצה ומסוכנת והיום לא כי יש חיסון נגדה, אז היא כמעט לא קיימת. בכל מקרה בכתבה הזאת מדובר על זה שניסיונות לפתח ריפוי למחלה הזאת עושים על חזירי ים, ככה הוא קורא להם. כלומר לא רק שכבר אז ידעו מה זה חזירי ים, כבר אז השתמשו בהם בתור חיות מעבדה. דורון פישלר 11:15 קצת אחר כך ב-1900 בעיתון הצפירה, שזה שם נוראי לעיתון, מי רוצה צפירה? לא חשוב. כתוב איזה: 'במעונות רבים מצאנו חזירי ים קטנים. על שאלתי ששאלתי את יושבי המעונות מדוע הם מגדלים את הברואים האלה במעונותיהם, ענוני כי הם עושים דבר זה בשביל הבריאות בהחלטום כי חזירי הים בולעים את הרטיבות שבמעון ואת האוויר הנשחת והיו איפוא הברואים האלה לשמירה מפני רטיבות המעון ולמנקי האוויר'. אוקיי, שווה אולי להזכיר שהם לא עושים את זה. שרקנים הם לא מטהרי אוויר, אבל הם חמודים אז אתם לא צריכים תירוץ כדי לגדל חזירי ים או קביות או שרקנים איך שאתם קוראים לזה. זה לא בריא אבל למה לא? אוקיי, אז חזירי ים נמצאים בעברית לא מהיום. השאלה הבאה היא איך קוראים להם בשפות אחרות. דורון פישלר 12:24 וכאן מתברר שחזיר ים הוא חיה מאוד משונה. מבחינת השמות שאותה חיה קיבלה בכל מיני שפות, הם מוזרים. הם מוזרים הרבה. קודם כל באנגלית קוראים להם כידוע 'ג'יני פיגס' (Guinea pigs), כלומר חזירי גינאה. אז טוב זה יותר הגיוני מחזירי ים משום שגינאה היא מדינה שהיא יבשתית, אבל מה שמעניין פה זה שהם לא מגיעים מגינאה. בצרפתית קוראים לאותה חיה 'קושון ד'אנד' (Le cochon d'Inde) חזיר הודי. נחשו מה? הם גם לא מגיעים מהודו. בספרדית דרך אגב מסכימים על הקטע של ההודו, לא מסכימים על החזיר. השם שם זה 'קונחיו דה אינדיאס' (Conejillo de Indias), ארנב הודו. הסינים לעומת זאת קוראים לזה 'הלאנז'ו' (He lan zhu), חזיר הולנדי. ובאינדונזית קוראים לו 'טיקוס בלאנדה' (Tikus Belanda), עכבר הולנדי. ולא, הם לא הגיעו מהולנד. דורון פישלר 13:30 כל זה נשמע ביזארי לחלוטין, אבל זה לא מפתיע אותי. משום שאני כבר חקרתי תרנגולי הודו. אז אני מכיר כבר את הסיפור הזה משום שמתברר שהסיפור של השרקנים הוא אותו הסיפור של תרנגולי הודו. שרקנים מגיעים מאמריקה. הם מגיעים מדרום אמריקה. וכמו תרנגולי הודו, מי שהתחיל להביא אותם לאירופה היו הספנים בתחילת עידן החיבור בין היבשות, שנת 1500 ומשהו, 1600 ומשהו, שהביאו סחורות בספינות מפרש וכאלה. עכשיו המסע מדרום אמריקה לאירופה הוא די ארוך. הדרך ההגיונית לעשות אותו היא קודם כל להגיע לחוף המערבי של אפריקה ואז ללטף את החוף ומשם להגיע לצפון. בחוף המערבי של אפריקה נמצאת גינאה. אז המסלול היה מאמריקה לגינאה ואחר כך לאירופה. עכשיו באותו מקום עבר גם המסלול של ספינות שהגיעו מהודו שעקפו את כל אפריקה והמשיכו משם. דורון פישלר 15:01 זאת אומרת היה שם צוואר בקבוק מאפריקה, גינאה והלאה, שכל הספינות מכל מקום עברו משם והן הגיעו לבריטניה, להולנד, צרפת וכל זה והביאו הרבה דברים. חלק הביאו שם דברים מהודו ומאמריקה ובאמת מגינאה. עכשיו אנשים באירופה לא באמת היו סגורים על תמיד מאיפה הגיע כל דבר. כאילו הביאו את זה ספינות שהגיעו מגינאה, אז זה בטח מגינאה. אז אם הביאו את הדברים האלה שמשום מה קראו להם חזירים, אז אוקיי אז אלה חזירי גינאה. זה כנראה ההסבר לזה. או אם הספינה הגיעה מהודו אז קראו לזה חזירי הודו. הם לא באמת הגיעו מהודו, הם אספו אותם בדרך, אבל הלקוחות לא חקרו את כל שרשרת האספקה. הם ידעו מי הביא להם את זה. אז משם הגיעו כל השמות האלה. הרבה יותר מאוחר הראשונים שהגיעו מאירופה לאינדונזיה היו הולנדים. והם הביאו איתם בין השאר תרנגולי הודו וחזירי ים. ומכיוון שבעיני האינדונזים אלה היו חיות שמגיעות עם ההולנדים, הם קראו להם חיות הולנדיות. טוב, כל אחד קורא לדבר על שם איפה שהוא קיבל אותו ולא ממש חוקרים מאיפה הגיע במקור. אז אוקיי, זה די מגוחך, אבל אני מבין למה כל זה קרה. דורון פישלר 15:58 אבל למה ים? אף אחד לא חשב שהם הגיעו מהים. העברית לא המציאה את החזיר ים. השם חזיר ים הוא פשוט תרגום של שפה אחרת, משום שזאת לא השפה היחידה, עברית זאת לא השפה היחידה שבה קוראים להם חזירי ים. יש מצב שלעברית זה הגיע מרוסית, כי ברוסית קוראים להם 'מורסקאיה סבינקה' (Morskaya svinka), שזה חזיר ימי. והרוסים כנראה קיבלו את זה מפולנית, שם קוראים להם 'סווינקה מורסקה' (Swinka morska), שגם זה חזיר ים. וגם בהונגרית 'טנגרי מולץ' (Tengeri malac) קוראים להם חזיר ים. אז מאיפה כולם קיבלו את הרעיון הזה? כנראה לכולם הם הגיעו מגרמנית. כלומר הגרמנית כנראה היא נקודת ההתחלה של השם הזה. בגרמנית השם של החיה הזאת הוא 'מיר-שווינשן' (Meerschweinchen). מה זה מיר-שווינשן? מיר זה ים. שווין זה חזיר. וצ'ן זה קטן, זאת אומרת זה מקטין את מה שהיה קודם. אז מיר-שווינשן זה חזיר ים קטן. כלומר חזירון ים. בשפות האחרות שלקחו את זה אחר כך אז השמיטו את הקטן והפכו את זה פשוט לחזיר ים. דורון פישלר 17:22 אוקיי, אז למה קוראים להם בגרמנית חזיר ים? סברה אחת שראיתי היא שפשוט כמו בכל מקום קראו לזה חזיר או חיה שהגיעה ממקום אחר. חזיר גינאה, חזיר הודו, אז הם פשוט עשו את זה בצורה פשוטה - אנחנו לא יודעים מאיפה בדיוק החיות האלה מגיעות, אבל אנחנו יודעים שהן מגיעות בספינות מעבר לים, ולכן קוראים להם חזיר ים. ההסבר הזה נשמע לי פחות סביר, כי זה פשוט לא איך שדברים כאלה עובדים בדרך כלל. חיה שקוראים לה חיית ים זאת חיה שחיה בתוך הים ואני לא מכיר שום מקרה אחר של חיה שקיבלת את השם משהו ים משום שהגיעה מעבר לים. הם ידעו שהם לא הגיעו מהים, הם הגיעו מאיזשהו מקום אחר. אז לי זה נשמע פחות סביר. דורון פישלר 18:15 אז למה כן? קודם כל בואו נעזוב את הים רגע ונתמקד שנייה בקטע של החזיר. הקטע של החזיר הוא מאוד הגיוני בגרמנית, כי בגרמנית יש הרבה חזירים. אנשים שמדברים עברית לא רואים כל כך הרבה חזירים בדרך כלל, ברור למה, כי לא מגדלים חזירים בארץ כי זה לא כשר. אז הם לא מכירים חזירים וחזיר הוא לא נקודת השוואה. זאת אומרת הם רואים חיה הם לא יחשבו 'זה דומה לחזיר' משום שאין להם חזירים בראש בכל מקרה. אבל בגרמניה מגדלים הרבה חזירים. אז נראה כאילו כל דבר מזכיר להם חזיר. אז יש חיות כמו 'ווילד-שווין' (Wildschwein), שזה חזיר בר, שזה אוקיי זה הגיוני זה סוג של חזיר. אבל גם קיפוד, קוראים לו 'שטאכל-שווין' (Stachelschwein), שזה חזיר קוצים. ולקפיברה קוראים 'ואסר-שווין' (Wasserschwein), שזה חזיר מים. ולקביה קוראים 'מיר-שווינשן', שזה חזיר ים קטן. עכשיו אמרנו, הקטן הוא חלק מהמילה, זה לא סתם חזיר ים אלא חזיר ים קטן, אבל אין חיה בגרמנית שנקראת פשוט 'מיר-שווין', זאת אומרת חזיר ים בלי הקטן בסוף. שזה מעניין. זאת אומרת למה היה צריך לציין ספציפית שהשרקן הוא חזיר ים קטן אם אין חזיר ים גדול? אז זהו. אין מילה כזאת בגרמנית, אבל פעם הייתה. דורון פישלר 20:00 בגרמנית של פעם הייתה חיה שנקראה חזיר ים, מיר-שווין. והחיה הזאת היא דולפין. למה דולפין הוא חזיר ים? כנראה כי יש לו גוף שמנמן כזה וחלקלק ואין לו קשקשים או פרווה, ככה שהוא נראה חלק. כנראה שיש דמיון. זאת אומרת כנראה שאנשים שחושבים על חזירים כשהם רואים דולפין, אז כן זה נראה להם כמו חזיר ים וזה קרה יותר מפעם אחת משום שיש עוד שפות כאלה, גם בסינית וגם ביפנית המילה לדולפין היא חזיר ים. ומאוד לא סביר שהסינית השפיעה על הגרמנית או להיפך, הן שפות שהתפתחו במקומות מאוד מאוד מרוחקים. ויש עוד שפות כמו צרפתית ופולנית ורומנית שבהן עד היום חזיר ים זה לא דולפין, חזיר ים זה פוקנה. ופוקנה זה דבר מאוד דומה לדולפין. זה יונק ימי אחר. רוב האנשים כשהם יראו פוקנה יגידו זה דולפין. אז כן, כנראה שיש עניין שדולפינים מזכירים לאנשים חזירים. אז המשמעות של חזיר ים קטן היא לא... החלק החשוב פה הוא לא החזיר. כלומר זה פשוט אומר דולפין קטן. דולפין יבשה. דורון פישלר 21:30 עכשיו אתם בהחלט יכולים להגיד אוקיי זה לא עזר בכלום משום שזה עוד יותר מוזר, משום שכמה שחזירי ים לא דומים לחזירים, הם בהחלט לא דומים לדולפינים. קשה מאוד להתבלבל בין חזיר ים לבין דולפין. זה נכון כשמסתכלים עליהם. אבל מה אם שומעים אותם? זה דולפין. וזה שרקן. דומה? קצת דומה, אולי. זאת אומרת צריך להגיד דולפינים עושים המון קולות, כן? הם לא עושים רק את זה, הם עושים גם תיקתוקים וכל מיני כאלה, אבל יש מצבים שבהם הקול של שרקן קצת מזכיר קול של דולפין. עכשיו רוב האנשים לא מכירים דולפינים ולא יודעים איך הם נשמעים. זאת אומרת לאיכר הממוצע במאה ה-17, מאיפה ימצא דולפין? הוא בחיים לא ראה דולפין ובטח שהוא לא יודע איך הם נשמעים. אבל מכיוון שהאנשים שהביאו לשם את החיות האלה היו ספנים, הם חיו בים, הם חיו על ספינות, הם הכירו דולפינים. הם ראו דולפינים והם כנראה ידעו איך דולפינים נשמעים. אז כנראה אמרו 'הדברים הקטנים האלה, זה נשמע קצת כמו דולפין קטן' וקראו להם חזיר ים קטן. דורון פישלר 23:01 עכשיו האם זה בוודאות הסיבה? לא. אני לא יודע. זה מאוד מוזר שיש את החיה הזאת שהמון אנשים בעולם קוראים לה גרסה מסוימת של המילה הזאת, אבל אף אחד לא באמת יכול להגיד בוודאות שזאת הסיבה. כלומר אף אחד לא באמת יודע למה זה. זה מאוד מוזר, אבל זה נשמע יותר הגיוני מהסברים אחרים. זה הסבר שקיים במילון גרמני שנשמע אמין ומה אני אגיד, עד שלא יימצא הסבר יותר טוב, אז כנראה שזה מה שיש. למעשה יש עוד אפשרות אחת. היא פחות סימפתית אבל. בואו נגיד ככה, אם אתם צמחוניים אתם מוזמנים לדלג על הדקות הבאות של הפודקאסט. מה התפקיד של חזיר? לחיות משק יש כל מיני תפקידים. תרנגולות מטילות ביצים וגם אוכלים אותן. פרות נותנות חלב וגם אוכלים אותן. פרים עוזרים למשוך מחרשות וגם אוכלים אותם. על סוסים רוכבים ולא אוכלים אותם בדרך כלל. חזיר לעומת זאת, מה חזיר עושה? חזיר זאת חיה שהתפקיד היחיד שלה הוא להיות אוכל. לא חולבים חזיר. חזירים גם לא מטילים ביצים והם לא שומרים על הבית והם לא צדים עכברים. הם לא מועילים בשום דבר חוץ מלהיות אוכל. מגדלים אותם רק כדי לאכול אותם. דורון פישלר 24:55 עכשיו השאלה, כל האנשים האלה על הספינות, כל הספנים האלה שהביאו חזירי ים, למה הם לקחו חזירי ים על הספינות שלהם? מה התפקיד של חזיר ים על ספינה? אז זהו, שזאת אותה סיבה. הם לקחו אותם בתור אוכל. כי חזירים קשה לגדל על ספינה, גם פרות, זה כאילו על ספינה זה לא מקום לפרה, אבל שרקנים הם קטנים. אפשר לשים אותם בכלוב, לתת להם שאריות לאכול, ופעם בכמה זמן כשצריך מנה של בשר אז אוכלים אחד כזה. זה היה התפקיד שלהם. זה הסיבה שלקחו אותם. זה פשוט היה כאילו מנה של חלבון נייד. אז אנשים כאלה, ספנים, יכולים לחשוב בצורה כזאת: על היבשה אוכלים חזירים, בים אוכלים את החיות האלה. חזירי ים. אולי. אבל התיאוריה בקשר לדולפינים היא יותר סימפתית. דורון פישלר 26:05 אז מה הייתה השאלה? למה קוראים לחיות האלה חזירי ים? אז ככה, קוראים להם ככה בעברית משום שככה קראו להם ברוסית. וקוראים להם ככה ברוסית משום שככה קראו להם בגרמנית. וקוראים להם ככה בגרמנית כי הם עושים קולות שדומים לדולפינים, ודולפינים כידוע זה דבר שדומה לחזיר וחי בים. זאת התשובה. כנראה. זאת אומרת אולי. ותקשיבו זה נשמע מוזר, זה נשמע לא סביר, כן, אבל אנחנו לא יודעים בוודאות. אי אפשר לדעת באמת, זאת הסברה שנשמעת הכי הגיונית, אבל כל עוד אין לנו איזושהי מכונת זמן או איזשהו תיעוד ממש טוב מהמאות שעברו, אנחנו לא יודעים למה זה קרה. ותקשיבו, אם זה מוזר, אז תשמעו את זה: סוריקטות. סוריקטות הם מכרסמים חמודים שחיים במדבר והם עומדים על שתי רגליים כמו טימון, אתם יודעים, זה חמוד. עכשיו השם של החיה הזאת באנגלית הוא מירקט (Meerkat). למה? אז ככה, סוריקטות, מירקטים, הם חיים בדרום אפריקה. והמילה הזאת הגיעה לאנגלית מאפריקאנס שזאת שפה שמדוברת בדרום אפריקה שהיא סוג של ניב של הולנדית עם תוספות. עכשיו המשמעות של השם הזה מירקט בהולנדית היא די ברורה. מיר זה אגם, כמו במיר-שווינשן, זאת אומרת זה אגם, זה ים. קט זה חתול. המשמעות של המילה מירקט היא חתול ים. הם חיים במדבר והם נראים כמו עכברים. מי מסתכל על חיה שבבירור נראית כמו עכבר מדבר ואומר חתול ים? ואתם יודעים למה באמת קוראים לחיות האלה חתול ים? אז זהו, שאף אחד לא יודע! אנחנו לא יודעים! מה לעזאזל? עד היום קוראים להם בכמה שפות בשם הזה והשם הזה הוא כל כך חסר היגיון ואף אחד לא יודע למה הם קיבלו את השם הזה. מה קורה פה? דורון פישלר 28:35 טוב בכל מקרה זו הייתה התשובה אמרנו, תכף עוד סיפור קטן ומטריד על חזירי ים בחדשות. כמו שאמרתי אז אני חיפשתי במאגר העיתונות אזכורים של חזירי ים. ובין השאר מצאתי שם את הסיפור הקצת מטריד הזה. בדצמבר 1966 בעיתון היום התפרסמה הידיעה הזאת: 'נגנבו חיות ניסוי שהודבקו בשחפת. ארבעה חזירי ים שהוזרק להם תרכיב של מחלת השחפת נגנבו ממעבדת הניסיונות של משרד הבריאות באבו כביר. מנהל המעבדה שהתלונן על כך במשטרה יפו מסר כי החזירים נגנבו בתחילת השבוע וכל האוכל מבשרם או הבא איתם במגע עלול לסכן את בריאותו'. כלומר הכתבה הזאת, הסיבה שהיא הופיעה זה לא כדי להודיע על האירוע הכו חשוב שנגנבו ארבעה חזירי ים, אלא כדי להזהיר את הגנבים. כלומר זאת מודעה לגנבים 'אם אתם גנבתם את זה תתרחקו מהחזירי ים האלה ואל תאכלו אותם משום שזה מסוכן לבריאות שלכם'. הם דאגו לשלומם של הגנבים ולשלום הציבור באופן כללי. ככה מתחילים סרטי זומבים, אוקיי? מישהו פורץ למעבדה וגונב משם חיות קטנות וחמודות שיש להן איזשהו וירוס מסוכן, זאת ההתחלה של סרט זומבים. אני מצטער, האפוקליפסה מתחילה ככה. עכשיו ככל הידוע לי לא הייתה מגפת זומבים בישראל בדצמבר 1966 וטוב שכך. אבל ליתר ביטחון, אם אתם פוגשים חזירי ים, אל תאכלו אותם. זה נשמע לי כמו דבר הגיוני לעשות. זאת הייתה התשובה. דורון פישלר 30:48 חוץ מהפרק 'למה תרנגול הודו?' שהזכרתי קודם, אם אתם רוצים לשמוע עוד על שפות ועל קשרים מפתיעים בין שפות שונות, אז כדאי לכם מאוד לשמוע את הפרק 'תעלומת הפנינה הסמויה'. ואם אתם רוצים לשאול אותי עוד שאלות או לראות מתי אני עושה הרצאה באיזשהו נושא בסביבה שלכם או להזמין אותי להרצאה אצלכם - doronfischler.com זה המקום. ואם סתם בא לכם לקרוא משהו אז יש לי גם ספר שקוראים לו 'אני יכול להסבר' והוא כנראה נמצא בחנות הספרים הקרובה אליכם או באפליקציית הקריאה הדיגיטלית הקרובה אליכם. הוא נמצא, אתם יכולים למצוא אותו אם אתם מחפשים. עורכת הפרק שלי נוי כמובן. צוות רשת עושים היסטוריה כוללת את אביב שם טוב, סמנכ"ל תפעול, ועמית חזזי מכירות. ייעוץ ותמיכה מוסרית - מוץ. אני דורון פישלר, וזהו. עכשיו ככל הנראה שלי תשים קטעים שלי עושה מנסה לעשות קולות של דולפינים וכאלה. אני מתנצל על זה. ביי. דורון פישלר 31:53 וו-וו-וו! יופי רות שלי רצית שאני אעשה חיקויים של חיות נכון? אז כאן מכניסים את השריקות האמיתיות. זה דולפין: אה-אה-אה! וזה שרקן: וו-וו! זו הייתה התשובה בגרמנית: Das war die Antwort (דאס ואר די אנטוורט). תנו לי פיצה באינדונזית: Beri aku pizza (ברי אקו פיצה). עורכת הסאונד שלי נוי ברוסית: Zvukovoy redaktor Shelly Noy (זבוקובוי רדקטור שלי נוי).
        ]]></content:encoded>
    </item>
    
    <item>
        <title>איך עושים דרקון? [התשובה]</title>
        <link>https://mat-mo.github.io/podtext/episodes/htshvbh/yk-vshym-drqvn-htshvbh.html</link>
        <guid>https://mat-mo.github.io/podtext/episodes/htshvbh/yk-vshym-drqvn-htshvbh.html</guid>
        <pubDate>24 במרץ 2025</pubDate>
        <description>Transcript for איך עושים דרקון? [התשובה] from התשובה</description>
        <content:encoded><![CDATA[
            Speaker 1 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש: בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת 'מרכז מדעני העתיד'. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. Osim Historia 01:38 רשת עושים היסטוריה. רשת עושים היסטוריה. רשת עושים היסטוריה. Doron Fishler 01:50 היי, אני דורון פישלר וזאת התשובה. כאן שולחים לי שאלות ולפעמים אני גם עונה עליהן, כלומר אני בוחר אחת מהרבה יותר מדי שאלות שהגיעו אליי כדי לענות עליה. ואלי, זה אשכרה השם אלי, שלח לי את השאלה הזאת: האם מבחינת חוקי הטבע דרקונים היו יכולים להתקיים? כאילו אני יודע, הוא יודע, אלי יודע שזה אגדה, השאלה שלי היא האם טכנית יכולה להיות חיה שיש בה אש וכולי? טוב, זאת שאלה שצריך לענות עליה. דבר אחד שאני יכול להגיד מראש זה שאם היו בעולם דרקונים, הם היו ממש רחוקים מלהיות החיה הכי מוזרה שיש. יש דברים אמיתיים לחלוטין בעולם שקיימים שלידם דרקונים זה דבר שפוי לחלוטין. כאילו מה זה דרקון? יש לו כנפיים והוא יורק אש, בסדר. אתם ראיתם פעם את ארמדיל החולות? זה דבר מאוד חמוד אבל כאילו זה לא נראה כמו דבר שקיים, זה נראה כמו אפרוח שהתחפש לאביר. או צלופח סקנאי - האמת שאני לא בטוח שזה באמת השם הרשמי שלו, יכול להיות שזה בדיוק כמו החסילון גמל שלמה, כלומר - אבל ככה כתוב בוויקיפדיה. צלופח סקנאי זה אחד מהדברים האלה שמשוטטים עמוק מאוד מתחת לים וזה בגדול פה, זה פה ענק משוטט עם טיפ טיפה זנב שמחובר אליו. ואני לא אתחיל אפילו לדבר על סיפונופורים, כי זה בכלל לא נראה כמו חיה. ליד כל הדברים האלה דרקון זה בסדר, דרקון זה כולה חיה, זה נשמע מאוד הגיוני. אז אין דרקונים, אבל אולי הם היו יכולים להיות? או אולי אם האבולוציה הייתה לוקחת איזושהי פנייה שמאלה באיזשהי נקודה אז היה נוצר לנו דרקון? או אם היה לי עורך גנטי שאני יכול לשלב גנים של חיות איך שאני רוצה - האם אני הייתי יכול לייצר דרקון? זאת השאלה. עכשיו, אבל בשביל לענות על זה אני צריך קודם כל כמה חוקים והגדרות בסיסיות. קודם כל, מה זה דרקון? מכיוון שדרקונים לא באמת קיימים, קצת קשה להגדיר איך בדיוק הם אמורים להיראות ומה הם אמורים לעשות, כי יש דרקונים בכל מיני ספרים וסרטים ומשחקים ונראים שונה אחד מהשני. יש גדולים ויש קטנים והם לפעמים נושפים אש אבל יש כאלה שנושפים קרח, חשמל, מיץ תפוזים, לא יודע, הם נושפים הרבה מאוד דברים אז אין הגדרה לגמרי ברורה. אז ברור שאני לא יכול לדבר על כולם, כן? כדי שלא נישאר כאן לנצח. אז מה שאני מדבר עליו זה הדרך הכי מקובלת וקלאסית להציג דרקון. מה זה אומר? זה זוחל, הוא גדול, יש לו ארבע רגליים, יש לו כנפיים והוא נושף אש. אם יש לכם חיה שמתאימה לכל ההגדרות האלה, אז יש בסיס להגיד זה דרקון. עכשיו, חוץ מזה אבל יש עוד כלל אחד, יש חוק אחד שאני צריך להשתמש בו: בלי קסמים. כי דרקונים הם יצורים קסומים, כלומר יכול להיות שיש בהם הרבה דברים שהם לא בהכרח הגיוניים, אבל זה לא משנה כי זה קסם. הם עובדים על קסם. אז כן, ברור שזה קסם, אבל העניין הוא שאם אומרים 'זה קסם' זה פותר את כל הבעיות, זה לא מעניין. זה לא מה שאני מנסה לבדוק. אני רוצה לראות האם יכולה להיות חיה אמיתית כזאת לפי הביולוגיה, הפיזיקה, האבולוציה של המציאות שלנו, לא לפי קסמים. תגידו לא לקסמים. אז זה הדבר שאני צריך לבדוק. בדרך לזה אני אצטרך לבדוק גם חיות מיתולוגיות אחרות כמו פגסוסים ומלאכים ושדים ופיות. וחוץ מזה, אתם בדרך אתם תלמדו כמה דברים שאולי לא ידעתם על חיות מופלאות באמת, על פרות. האם יכולים להיות דרקונים? זאת השאלה. תכף תבוא תשובה. אוקיי, אז מה צריך להיות כדי להיות דרקון? אני חושב שצריך שלושה דברים עיקריים. דבר ראשון, דרקון צריך להיות גדול. דרקונים הם גדולים. שוב, זה לא תמיד ככה, יש כל מיני סיפורים גם על דרקונים קטנים, אבל בגדול, בדרך כלל שאומרים דרקונים הם גדולים. טות'לס מ'הדרקון הראשון שלי', הוא באורך של שמונה מטר בערך לפי איך שהוא נראה ויש שם כמובן הרבה מאוד סוגים אחרים של דרקונים. ב'משחקי הכס' לדאינריז יש שלושה דרקונים, הם מתחילים מאוד קטנים אבל הם גדלים, דרוגון הוא הגדול מביניהם והוא עד סוף הסדרה מגיע לגודל של בואינג 737 עם קשקשים שנושף אש, והוא באורך של איזה 40 מטר. וזה עוד קטן לעומת דרקונים אחרים שמוזכרים במשחקי הכס שהם ענקיים באמת. סמאוג מ'ההוביט', הוא גדול. אני לא יודע כמה הוא גדול, זה קשה להעריך את זה, אבל הוא משהו כמו 130 מטר בסרט. זאת חיה גדולה. עכשיו כמובן חיות גדולות מאוד היו קיימות, היו בעולם דינוזאורים. הדינוזאורים הכי גדולים שהיו הם סאורופודים. זה גם החיות היבשתיות הכי גדולות שהיו קיימות אי פעם. חיות כמו ארגנטינוזאורוס ופטגוטיטאן וסופרזאורוס, יש אחד כזה, ככה קוראים לו למרות שהוא לא עף ומציל אנשים. או הכי מוכר ביניהם למרות שהוא לא הכי גדול הוא ברונטוזאורוס. כלומר אלה הדינוזאורים שנראים כמו פיל אקסטרה לארג' עם צוואר מאוד מאוד ארוך מצד אחד וזנב מאוד מאוד ארוך בצד השני. הם היו החיות הכי גדולות, כן? האורך של כמה מהם הוא בין 30 עד 40 מטר מהראש עד הזנב. מה שאומר שאם אתם נוסעים באוטובוס ויש תחנה בזנב של הדינוזאור אבל אתם צריכים להגיע לראש שלו, יש מצב שאתם לא תרדו בתחנה הזאת אלא תחכו לתחנה הבאה, זה עד כדי כך גדול. אבל כמה שהם גדולים ומרשימים, לא הייתי קורא להם דרקונים. הדינוזאורים האלה הם לא אוכלי בשר, כן? הם אוכלי עשב והם לא מהירים במיוחד. הם כן יכולים למעוך אתכם בטעות, אבל בגלל זה בסרטים של 'הבה נברח מהדינוזאורים שרוצים לטרוף אותנו' הם לא מככבים בדרך כלל כי הם לא כאלה מרגשים. הם חיות גדולות ואיטיות. וזה גם לא ממש נראה כמו שדרקון נראה, שאתם מציירים דרקון אתם לא תתחילו מפיל ולכן אתם גם לא תתחילו מברונטוזאורוס. כלומר יש להם ארבע רגליים ענקיות שכל אחת מהן היא עמוד שנמצאות מתחת לגוף, שכמובן צריך את זה בשביל לתמוך בכל המשקל הזה. כשמציירים דרקונים הם בדרך כלל נראים כמו לטאות גדולות, זאת אומרת יש להם רגליים שריריות ומהירות עם טפרים שהם בצדדים של הגוף. כלומר זה לא נראה כמו הדינוזאורים האלה, זה נראה כמו דינוזאורים טורפים, כמו הטירקס, שהוא יודע לרוץ ובגדול אם אתם לוקחים טירקס ואתם מוסיפים לו כנפיים אז יש לכם משהו שבגדול נראה כמו דרקון. אבל הטירקס הוא לא גדול באותה מידה, כלומר הוא גדול, הוא גדול כן, הוא לא גדול כמו הכי גדולים. מבחינת משקל הטירקס הוא משהו כמו רבע מהארגנטינוזאורוס למשל. אבל עדיין, הוא באורך של משהו כמו 12 מטר, אז זה אומנם לא הכי גדול אבל אני חושב שזה די גדול. זאת אומרת אם היה לכם דרקון בגודל של 12 מטר אז זה לא שאנשים היו אומרים 'מה זהו? איזה דרקון קטן'. לא לא, זה מכובד, זה כבר מכובד. זה מהבחינה הזאת, מבחינת הגודל, זה בסדר, אין בעיה עם זה. החלק השני והיותר מורכב הוא האש. כדי להיות דרקון אתה צריך לנשוף אש. אין חיות שנושפות אש במציאות. יש בני אדם שנושפות אש אבל הם מרמים. הם לא באמת מחזיקים אש בתוך הגוף, הם מחזיקים פשוט בפה איזשהו נוזל דליק ומחזיקים לפיד או איזושהי אש קטנה ליד הפה ואז פשוט יורקים את הנוזל הדליק קדימה דרך האש והוא ניצת ואז זה נראה כאילו יוצאת להבה גדולה מתוך הפה של הבן אדם, אבל לא באמת הייתה לו להבה בתוך הגוף. אותו העיקרון בדיוק הוא העיקרון של מצית. במצית יש נוזל דליק וכשאתם לוחצים עליו אז שני דברים קורים: א' נפתח פתח קטן שממנו משתחרר קצת גז דליק ותוך כדי זה גם הסתובב הגלגל שיוצר גיצים, ניצוץ. וכששני הדברים האלה נפגשים, גז דליק וניצוץ וחמצן - אבל הוא נמצא באוויר בכל מקרה - יש אש. אז השאלה היא האם יכולה להיות חיה שיודעת לעשות את זה? אז גז, חיות שפולטות גז את זה יש. כולנו פולטים גז מדי פעם, זה בסדר, זה טבעי. יש שתי דרכים עיקריות שבהן בני אדם משחררים גז, שתיהן נחשבות ללא מנומסות לעשות בזמן הארוחה. חשוב לציין שזה לא אותם גזים בשני המקרים. הגז שנפלט מהפה - גרעפס - זה פשוט גזים שנבלעו ביחד עם האוכל בטעות או שנמצאים בתוך המזון שלנו כמו הגזים בקולה, שהם פשוט משתחררים ועולים חזרה, ככה שזה בגדול אוויר. אז אי אפשר להצית גרעפס. מה שנפלט מהצד השני זה משהו אחר, זה גזים שהשתחררו בתוך הגוף בזמן תהליך העיכול כשהאוכל מתפרק, אז הוא משחרר בין השאר כל מיני גזים. איזה גזים? זה תלוי, זה תלוי מה אכלתם וזה תלוי גם בקהילת החיידקים שיש אצלכם במעיים. אז זה לא עקבי, יש כל מיני, אבל בין השאר הגזים האלה יכולים לכלול מתאן ומימן שהם שניהם גזים דליקים. מה שאומר, ואני לא אומר שאני ממליץ על זה, זאת לא פעולה מומלצת, אבל אבל זה אפשרי - להצית פלוץ. שוב, זה לא פעולה מומלצת, אבל אנשים עשו את זה. זאת אומרת זה אפשרי, אפשר להדליק איזושהי אש קטנה, לראות אש... אוקיי, זה לא כזה מרשים. אוקיי? כי הגזים שאתם פולטים הם לא כאלה חזקים ואין כל כך הרבה מהם, זה שום דבר לעומת חיות שהם באמת חזקות בזה. חיות שהיכולת שלהן לפלוט גזים דליקים היא מרשימה ממש, וכאן אני כמובן מדבר על פרות. פרות הן טובות בלאכול, הן אוכלות עשב, אוכלות צמחייה וכשעשב מתפרק בקיבה הוא יוצר מתאן ואת המתאן הפרות פולטות דרך הפה, בגרעפסים. כלומר גרעפסים של פרות זה דבר דליק. אז תיאורטית, אם אתם מחזיקים מצית ליד פה של פרה בזמן שהיא תוקעת גרעפס, אתם תראו את הפרה נושפת אש. גם זאת פעולה שאני לא ממליץ עליה, אני לא חושב שזה ניסוי שכדאי לעשות, אבל כשחיפשתי אם יש תיעוד של מישהו שעשה פעם דבר כזה, אז מצאתי משהו, את זה לא מצאתי אבל מצאתי משהו הרבה יותר מוזר. יש מצבים שבהם לפרה יש יותר מדי גזים, שיש לה נפיחות מרוב גזים, כלומר הגזים מצטברים לה בקיבה ומשום מה היא לא מצליחה לשחרר אותם כמו שצריך וזה גורם לנפיחות בגוף של הפרה וזה אפילו מסוכן, כי אם זה מצטבר יותר מדי הפרה עלולה להתפוצץ. אז כדי לטפל בזה, מה שצריך לעשות זה לשחרר את הגזים, כלומר לעשות חור קטן בפרה. באמת. הווטרינרית מגיעה עם מכשיר קטן כזה כמו מזרק שזה כמו שאנחנו מקבלים זריקה, זה לא פצע חמור. מנקבים חור קטן בגוף של הפרה שמגיע עד הקיבה שלה והגז משתחרר דרכו. עכשיו החלק המעניין הוא שתכולת המתאן של הגז הזה היא כל כך גבוהה שאם מציתים אותו הוא בוער. ואני לא מדבר על איזו להבה קטנטנה אלא על אש. יש סרטונים של זה, של פרות שפולטות אש מתוך הבטן, מהחור בבטן שלהן, והפרה הזאת באותו רגע זה הדבר הכי דומה שיש לדרקון. אז בעניין פליטת גזים כן, זה דבר שבהחלט קיים. יש חיות אחרות שמשתמשות בזה בתור אמצעי הגנה. השאלה היא האם אפשר גם לעשות את הניצוץ? חיות שעושות ניצוץ חשמלי גם את זה יש. יש כמה סוגים של דגים שיודעים ליצור זרם חשמלי, הכי מפורסם ביניהם זה הצלופח החשמלי, שהוא כידוע דג מחשמל. לדג הזה יש לכל אורך הגוף שלו איבר שמשמש כבטרייה למעשה, והוא יכול לשחרר את זה בזרם לא חלש. יש זנים של צלופח חשמלי שמייצרים מתח של 860 וולט, שהרעיון הוא שככה הזרם החשמלי הזה משתק את השרירים של דגים אחרים וככה הוא יכול לבלוע אותם בקלות. אז יש חיות שפולטות גזים דליקים, יש חיות שעושות גיץ, מה שאין זה חיות שעושות גם את זה וגם את זה. גם לפלוט גז דליק וגם לייצר ניצוץ. אבל מכיוון שכל אחד משניהם קיים, זה לא מופרך שתהיה חיה שתעשה את שניהם. פרה חשמלית. זאת פרה נורמלית לגמרי שעושה את מה שפרה עושה חוץ מזה שיש לה את האיבר הזה שיש אצל צלופח שמשמש כמו בטרייה ואוגר פוטנציאל חשמלי ויש לה איזשהו משהו בפה ששם משתחרר הגיץ הזה. היא אוכלת עשב הרבה, היא אוגרת מתאן והיא פולטת אותו מהפה ואז יש לכם פרה יורקת אש. לדעתי כל העסק הזה הוא עוד הוכחה לזה שאין באמת תכנון תבוני בטבע, בגלל שכל מתכנן שהייתה לו הזדמנות לעשות דבר כל כך מגניב כמו פרה שנושפת אש אבל הוא לא עשה את זה - הוא לא תבוני מספיק לדעתי. אוקיי בסדר, יכול להיות שיש איזה משהו קצת לא בטיחותי בזה שפרות שמסתובבות כל הזמן עם עשב גם יפלטו אש שיצית אותו, בסדר נו, אוקיי. טוב, אז מה אמרנו? חיות גדולות מאוד יש. חיות שפולטות אש יכולות להיות. כלומר עם שילוב נכון של הגנים של טירקס, צלופח חשמלי ופרה, תקבלו טירקס אוכל עשב ויורק אש, שזה כבר די דרקון תכלס. עוד דבר אחד חסר רק, רק צריך עוד את הדבר השלישי: הוא צריך לעוף. וזאת לא אמורה להיות בעיה גדולה כי חיות עפות יש, חיות שעפות זה לא נדיר. ציפורים קיימות. אבל דווקא השלב הזה מתברר הוא בעייתי. זאת בעיה לא רק עם דרקונים אלא עם הרבה חיות דמיוניות מעופפות אחרות. יש הרבה חיות כאלה שהן פשוט כאילו חיה שאנחנו מכירים, משהו שאנחנו מכירים שיש לו כנפיים. כמו בני אדם עם כנפיים, מלאכים או שדים. הם נראים כמו בני אדם פשוט שיש להם כנפיים והם יודעים לעוף, נכון? עכשיו, שלא כמו דרקונים שיש כל מיני ציורים של איך הם נראים, מלאכים אנחנו יודעים בדיוק איך הם נראים, הם תמיד מצוירים בדיוק אותו דבר. יש הסכמה מוחלטת על איפה נמצאות הכנפיים של מלאך, הן תמיד יוצאות מעצמות השכמה בגב. אני לא מכיר שום גרסה של מלאך עם כנפיים במרפק או בתחת, וואטאבר, זה תמיד ככה. אבל לעוף זה לא כל כך פשוט. לעוף זה לגרום לאוויר לתמוך בכם, האוויר הוא די דליל, בשביל זה אתם צריכים שטח גדול מאוד של כנפיים ואתם צריכים שזה יחזיק את כל המשקל שלכם. אם אתם מסתכלים על ציפורים שעפות בכנפיים פרוסות, אתם תראו שהכנפיים הן תמיד הרבה יותר גדולות מהציפור. אורך של כל כנף הוא יותר מהאורך של הגוף של הציפור, מהמקור ועד הזנב. וציפורים בנויות לעוף, ציפורים הן מאוד מאוד קלות. יש להן עצמות חלולות שמלאות באוויר, כי זה עושה אותן קלות יותר. יותר שטח כנפיים, פחות משקל, זה מה שמאפשר לציפור לעוף. בסך הכל היחס בין השטח של הכנפיים לבין המשקל שמאפשר לציפור לעוף הוא בדרך כלל משהו כמו סנטימטר מרובע של שטח כנפיים לכל גרם של ציפור. או אם אנחנו מכפילים את זה בהרבה, זה יוצא מטר מרובע לכל עשרה קילוגרם. אוקיי, אז כדי שמלאך, כלומר בן אדם בגודל ובמשקל של בן אדם ממוצע, משקל של 70 קילוגרם נגיד, יוכל לעוף, הוא צריך כנפיים עם שטח של שבעה מטר מרובע, שזה אומר שהאורך של כל כנף הוא בערך שלושה וחצי מטר. אלה כנפיים ממש ממש גדולות. הציורים שאתם רואים של מלאכים, הכנפיים שלהם הן לא כאלה. שלושה וחצי מטר זה ממש הרבה וכאילו זה מאוד מגניב, כאילו זה סבבה שאתם יכולים לעוף, אבל ברגע שאתם לא עפים כנפיים של שלושה וחצי מטר כל אחת הן מטרד, כי זה לא שאתם יכולים להחביא אותן מאחורי הגב, לא הן ענקיות, אפילו כשהן מקופלות אז כאילו זה בולט מטר למעלה ועדיין נגרר על הרצפה. ברגע שמלאך נכנס לחדר הוא תופס את רוב החדר, ברגע שהוא מסתובב הוא מפיל לכם את כל הדברים מהמדף וכאלה דברים. זה נורא לא נוח. תשאלו את כל מי שאי פעם ניסה לעשות קוספליי של דמות עם כנפיים. הכנפיים האלה הן גדולות, מאוד קשה להרכיב אותן, וחוץ מזה הן כבדות. מה שאומר שזה מוסיף עוד משקל לגוף, מה שאומר שהכנפיים צריכות להיות עוד יותר גדולות. בקיצור, זה קשה להיות מלאך. לפחות אם מלאכים הם באמת בני אדם כאלה. יכול להיות שהם מלאכים הם חלולים, אולי הם פשוט קלים יותר, או אפשרות אחרת זה שמלאכים הם גמדים, זה יעשה את זה קצת יותר הגיוני. אותו הדבר נכון לגבי פגסוסים, שגם הם לא קיימים אבל אנחנו יודעים בדיוק איך הם נראים. תמיד בכל ציור של פגסוסים הכנפיים שלהם יוצאות בדיוק מאותו המקום, מהנקודה הזאת בחלק העליון של הגב, זה מאוד מאוד ברור משום מה. רק שסוס זה דבר כבד, זה דבר כבד הרבה יותר מבן אדם, סוס יכול לשקול חצי טון. אז כדי להרים סוס לאוויר כל אחת משתי הכנפיים שלו צריכה להיות באורך של בערך 16 מטר. שזה ממש לא הפגסוס המצוי שאתם רואים תמיד שהכנפיים שלו הן מטר וחצי, שניים. 16 מטר כל כנף. איפה הוא שם את הכנפיים האלה כשהוא לא עף? כאילו הן נגררות כל כך הרבה מאחוריו וזה מה שצריך כדי שהוא יעוף, מה לעשות? סוס זה דבר כבד. כדי שלפגסוס יהיו כנפיים שאפילו קרובות לאורך סביר הוא צריך להיות מאוד מאוד קל. זאת אומרת יכול להיות שהוא נראה כמו סוס אבל הוא לא, הוא הרבה יותר קל, הוא חלול, הוא פריך ואל תנסו לרכב עליו כי... פגסוס שיש לו כנפיים כמו שאנחנו רגילים לראות כנפיים, הוא לא באמת יוכל לעוף, הוא יהיה כמו תרנגולת, זאת אומרת הוא יכול לנפנף בהן קצת, אולי כאילו לקפוץ, אבל לעוף ממש הוא לא יוכל. דרך אגב, יש דרך כן להסתדר עם כנפיים קצרות יחסית ביחס לגוף, אם אלה לא כנפיים שאתם דואים עליהן, אלא אם אתם מנפנפים ממש ממש ממש מהיר, כמו חרקים. זבובים, יתושים וכל זה. יש להם כנפיים שהן לא נורא נורא גדולות ביחס לגוף שלהם, הם עפים כשהם פשוט מנפנפים בהן מאוד מהר, מאוד פעמים בשנייה. העניין הוא שהפתרון הזה הוא פרקטי רק בשביל דברים מאוד מאוד קטנים, כי יש סיבה שיש רק מבין כל הציפורים יש רק ציפור אחת שיודעת לעשות את זה וזה יונק הדבש, צופית, שהיא הציפור הכי קטנה שיש. פשוט אם זבוב ממוצע שוקל בערך עשרה מיליגרם, זה אומר שבן אדם ממוצע שוקל בערך פי שבעה מיליון מזבוב. אז אם הזבוב צריך לנפנף בכנפיים 100 פעמים בשנייה כדי לעוף, לעומת שבן אדם עם כנפיים של זבוב יצטרך לנפנף בכנפיים 700 מיליון פעמים בשנייה, וזה פשוט לא דבר שהולך לקרות, זה לא ריאליסטי בשום צורה. אז מלאכים זה לא דבר מאוד ריאליסטי, אבל אתם יודעים מה כן? פיות. מכיוון שפיות הן מאוד קטנות, הן כנראה מאוד קלות, הכנפיים שלהן הן כנפיים של חרק לא של ציפור, אז יכול להיות שהן פשוט יכולות להשתמש בהן כמו שחרק משתמש בהן. אז בקיצור, פיות זה ריאליסטי יותר ממלאכים ופגסוסים לא. אבל דיברנו על דרקונים בכלל. אז אם אנחנו הולכים לפי מה שדיברנו קודם, כלומר דרקון הוא טירקס משולב עם פרה, טירקס הוא הרבה יותר גדול גם מסוס. המשקל של חיה כזאת, לא הכי גדול, יכול להיות משהו כמו עשרה טון. ולפי אותו חישוב שעשינו עד עכשיו, מוטת הכנפיים של דרקון שתאפשר לו לעוף צריכה להיות בערך 150 מטר. כלומר 75 מטר לכל כנף, כל כנף שלו זה באורך של שישה אוטובוסים שעומדים בשורה. זה פשוט לא, זה לא משנה. כי זה צריך להיות עצום. גם אם נעשה לו הנחות, אם נגיד שבגלל שהוא התפתח לתעופה אז הגוף שלו הרבה יותר קל, אולי גם הוא חלול או משהו כזה, אז נגיד שהוא שוקל רק חצי מזה, זה עדיין 30 מטר לכל צד. זה פשוט לא עובד, זה לא אין דבר כזה, אין דרך לקפל כנפיים של 30 מטר. זה אומר שדבר אחד שמשותף לכל הציורים וכל הסרטים וכל האיורים של דרקונים שראיתם אי פעם - הכנפיים של כולם היו קטנות מדי. גם אם ציירו אותם ממש ממש ממש גדולות, הם עדיין קטנות מדי. חיה ששוקלת טונות לא יכולה לעוף, מה לעשות. אבל אפילו זה לא הבעיה העיקרית עם הכנפיים של הדרקון. הבעיה האמיתית עם הכנפיים של הדרקון זה הרגליים שלו. כמה רגליים יש לדרקון? רוב האנשים תשאלו אותם את השאלה הזאת יגידו ארבע. נכון? זה כאילו חיה, זה כמו לטאה גדולה עם כנפיים, יש לו ארבע רגליים ושתי כנפיים. העניין הוא שאין חיה כזאת. לא רק שאין דרקונים, אין, לא קיימת אף חיה שיש לה ארבע רגליים ושתי כנפיים. שש גפיים באופן כללי זה דבר שקיים בחרקים, כן? שיש להם מספרים מאוד שונים של רגליים וכנפיים. אבל כשמדובר בבעלי חוליות, שזה קבוצה מאוד מאוד גדולה שכוללת את כל היונקים וכל הזוחלים וכל המכרסמים, הדינוזאורים, הכל, לכולם יש בדיוק ארבע גפיים. יש את אלה שהולכים על ארבע רגליים, יש כאלה כמונו שהולכים על שתי רגליים ושתי הגפיים הקדמיות התפתחו לידיים. יש כאלה כמו ציפורים ועטלפים ששוב הולכים על שתי רגליים אבל שתי הגפיים הקדמיות התפתחו לכנפיים. אין להם ארבע רגליים, יש להם שתי רגליים. אבל אין חיה עם שש גפיים, פשוט אין. בכל עץ החיים הענק הזה, יצורים כל כך מוזרים, יש כאלה עם זנב ויש כאלה בלי זנב ויש דינוזאורים ויש עכברים ויש כאלה שגידלו מוח ויש כאלה שגידלו כיס, אבל אין אף אחד שגידל זוג נוסף של גפיים. כלומר כדי למקם את הדינוזאורים על העץ של האבולוציה זה לא מספיק פשוט לקחת משהו ולהוסיף, להגיד 'אוקיי טירקס כזה אבל נגיד שהוא גידל כנפיים', לא. זאת אומרת צריך ללכת מאוד מאוד אחורה בעץ, צריך בגדול לשתול עץ חדש, לעשות משהו שונה לחלוטין בשביל להגיע ליצור כזה. אוקיי, אבל זה עדיין לא אומר שזה לא היה יכול להיות. עכשיו אם יש לנו יצור כזה שיש לו ארבע רגליים ושתי כנפיים, איך הוא מפעיל את הכנפיים האלה? כדי להפעיל גפיים צריך גם שרירים. אם אתם מרימים את הגוף שלכם בעזרת הידיים, עם עליית מתח או שכיבות סמיכה או משהו כזה, אתם לא מפעילים רק את השרירים של הידיים, אתם למעשה את רוב העבודה עושים השריר הרחב גבי ושריר הטרפז ושריר הדלתא, זה מה שהיה כתוב לי באפליקציית כושר, אני לא מכיר. אבל בכל אופן כולם שרירים גדולים שנמצאים בגב. זה הגיוני משום שזה צריך להרים את כל המשקל של הגוף שלכם. עכשיו, נגיד יש לכם כנפיים ענקיות, שלושה וחצי מטר אלא אם כן אתם דרקונים, אתם משתמשים גם בכנפיים כדי להרים את עצמכם, הם אמורים להחזיק אתכם. זאת אומרת יש לכם זוג גפיים נוסף שצריכים להפעיל כוח בדיוק כמו הידיים וכנראה יותר, משום שהם מחזיקים את כל המשקל שלכם במשך הרבה זמן באוויר. אז שריר הכנפיים צריכים להתאמץ לפחות באותה מידה ובעצם כנראה יותר מהשרירים של הידיים. לציפורים חלק גדול ממשקל הגוף של ציפור זה השריר שמפעיל את הכנפיים שלה שהוא נמצא מקדימה בצד הקדמי של הציפור. עכשיו אתם לא יכולים להשתמש במשהו אחר, לשרירים שלנו כבר יש תפקיד. אם מוסיפים לבן אדם עוד דברים גדולים צריך להוסיף לו גם שרירים ענקיים, אתם לא יכולים פשוט להצמיד לו כנפיים ולצפות שזה יעבוד. מה שאומר שמלאכים לא יכולים להיראות כמו סתם בני אדם שיש להם כנפיים, צריך להיות להם גם איזשהו סט של שרירים ענקיים שנמצאים אולי מקדימה, אולי בחזה, אולי יש להם מין גיבנת כזאת של הדבר הזה, זאת אומרת הם לא ממש נראים כמו אנשים כבר. אותו הדבר לגבי סוסים. סוס שיש לו כנפיים, יש להם שרירים ענקיים לסוסים אבל הם צריכים אותם, הם משתמשים בהם הם לא לקישוט. סוס מעופף שצריך לסחוב את הכנפיים הענקיות האלה איפה השרירים האלה? ודרקון, הכנפיים של ה-150 מטר - איך נראה בכלל הדבר שמאפשר לך להזיז אותם? אוקיי, אבל יש חיות מעופפות, אז איך הם פתרו את זה? יש כל מיני במשפחה שלנו שבאמת עפים, איך עושים את זה? ציפורים, עטלפים - אז זהו שבתור התחלה אין להם ידיים, אין להם רגליים קדמיות. יש להם זוג רגליים וזוג כנפיים, כל המערכת של השרירים שאצלנו משמש בשביל להניע את הזרועות, את הידיים, אצלם זה גויס לטובת הכנפיים. מה שאומר שזה ממש לא סביר שלדרקונים יש ארבע רגליים. בדרך כלל מציגים אותם בתור חיה עם ארבע רגליים וכנפיים, זה ממש לא סביר. יש גם חיות ממש ממש גדולות שעפו. הפטרוזאורים, החיות המעופפות מתקופת הדינוזאורים, הם היו מאוד מאוד גדולים והם עפו. הקוואצלקואטלוס, שזה החיה המעופפת הכי גדולה שחיה אי פעם, הייתה לו מוטת כנפיים של 12 מטר רק, 12 מטר. כלומר כן זה דבר עצום, זה ענק זה מדהים, אבל פשוט אחרי שדיברנו על משהו של 150 מטר זה נשמע קטן. אז הוא היה ענק למרות שהמשקל של היה לא כזה גדול, שקל רק 250 קילוגרם בערך והיו לו רק שתי רגליים. אז כאן צריך להגיד מילה טובה למעצבים של 'משחקי הכס' ו'בית הדרקון', כי עם כל הדברים הטובים והרעים שאפשר להגיד על הסדרות האלה, הדרקונים שם הם ענקיים והם יפים ואנשים עבדו עליהם כי הדרקונים האלה הם מאוד ריאליסטיים יחסית, בין השאר משום שיש להם רק שתי רגליים. יכול להיות שלא שמתם לב לזה כי התרכזתם בזה שהם ענקיים ונושפים אש, אבל לדרקונים במשחקי הכס יש רק שתי רגליים, אין להם רגליים קדמיות, כשהם על הקרקע הם נשענים כאילו על המרפקים של הכנפיים שלהם. ודרך אגב גם בסרטים של הארי פוטר כשרואים דרקונים הם כאלה, אין להם רגליים קדמיות, שזה מאוד ריאליסטי חוץ מזה שהכנפיים שלהם לא מספיק גדולות. הם לא קרובות אפילו להיות מספיק גדולות. אז מה הייתה השאלה? האם דרקונים או חיות כמו דרקונים יכולים להתקיים במציאות? התשובה היא לא. לפחות לא דרקונים כמו שמדמיינים אותם בדרך כלל. אבל אם הם קטנים ויש להם שתי רגליים וכנפיים מאוד מאוד גדולות ביחס לגוף והם אוכלים עשב כמו פרה ויש להם חשמל כמו של צלופח - אז למה לא? זאת התשובה. יש עוד תיאוריה אחת על דרקונים ואיך הם יכולים להתקיים באמת שאני רוצה לדבר עליה, דבר שמתקשר לטראומה שהייתה לכמה מילדי ה-80 וה-90, תכף. אני הולכת להגיד שתי מילים: מעוף הדרקונים. יש כמה אנשים לא כל כך הרבה אבל יש כמה שנמסו עכשיו לשלולית של נוסטלגיה. כי 'מעוף הדרקונים' זה דבר עתיק ונדיר כי לא ראו אותו הרבה. 'מעוף הדרקונים' היה סרט אנימציה מאוד יפה, יכול להיות שהוא לא שרד כל כך את מבחן הזמן אבל הוא היה מאוד יפה לזמנו, ששודר בטלוויזיה החינוכית בארץ בשנות ה-80 וה-90. הוא הוקרן יותר מפעם אחת, הוא הוקרן פעמיים ורבע. למה ורבע? כי בפעם השלישית שהקרינו אותו ב-1992 ההקרנה הופסקה באמצע. אחרי 20 דקות של סרט הוא פשוט הפסיק ובמקום זה שידרו קליפים של יורית'מיקס וזה היה מאוד מוזר. וכאילו אני חיכיתי לראות את הסרט הזה והוא פשוט הפסיק ואני חיכיתי כל הזמן לראות אוקיי בסדר יש להם תקלה אולי הם יחזרו אבל הוא לא חזר. הם פשוט הפסיקו אותו באמצע. אחר כך התברר שהסיבה לזה הייתה שמישהו או מישהי התקשרו לטלוויזיה החינוכית והתלוננו על זה שהדמות של המכשף בסרט מזכירה להם קריקטורות אנטישמיות של יהודים. אז מנהל החינוכית הסתכל על זה גם ואמר 'וואו כן זה נכון' וכן אני יכול להבין על מה הם מדברים, משום שהמכשף הזה יש לו אף ארוך ומעוקל ויש לו גלימה עם כוכבים שנראים כמו מגיני דוד והוא חובש משהו שנראה כמו כיפה. אז אוקיי, אני יכול להבין למה זה יכול להיראות כמו קריקטורה של יהודי. העניין הוא שהוא לא רע, זה המכשף הטוב! אז מה כאילו איפה האנטישמיות פה? מה כאילו הסיפור בזה? אבל לא, המנהל של החינוכית אמר 'אנחנו לא ניתן יד לתכנים אנטישמיים כאלה' ופשוט הפסיק את ההקרנה של הסרט באמצע. ואני לא יודע אם קרה עוד פעם שפשוט הפסיקו הקרנה של משהו שכבר שודר בעבר בגלל שהייתה תלונה כזאת. זה היה מבאס. בכל אופן כל זה לא קשור לעניין. העניין הוא שמעוף הדרקונים היה סרט פנטזיה עם דרקונים ומכשפים והכל, אבל הוא גם הציע הסבר מדעי סוג של למה זה בעצם דרקונים ואיך הם עפים. וזה הסבר די מקורי שאני לא זוכר ששמעתי במקומות אחרים. מה שהם אומרים שם זה ככה: דרקונים לועסים סלעים, סלעי גיר, ומיצי הקיבה שלהם מפרקים אותם להליום. וככה הבטן שלהם מתמלאת בהליום, הם מתנפחים והם עפים. כלומר דרקונים הם בעצם מין צפלינים ענקיים. ויש להם כנפיים כן אבל הם כנפיים קטנות, הם לא משתמשים בכנפיים שלהם כדי להחזיק את עצמם באוויר, הם משתמשים בהם רק בשביל לנווט ולכוון את עצמם כמו כאילו סנפירים של מטוסים. הם לא מחזיקים את עצמם באוויר עם זה. עכשיו כשהם רוצים לרדת, מה עושים? כמו שאתם נמצאים בכדור פורח ואתם רוצים לרדת צריך לשחרר גז. אז הם פולטים גז מהפה ויש להם את האיבר הזה בפה שיוצר גיץ וככה הם נושפים אש. אז יש לכם פתרון גם לתעופה וגם לאש. זה הסבר מאוד מוצלח אם אתם מוכנים לקבל דרקונים שנראים כמו בלונים גדולים עם כנפיים קטנטנות ולא מפחדים מכל בן אדם אף ארוך מדי. זאת הייתה התשובה. אם אתם מתעניינים בדרקונים אז פעם ממש מזמן היה לי עוד פרק בפודקאסט הזה שעסק בדרקונים, קוראים לו 'מאיפה באים דרקונים'. הוא לא מדבר על האם דרקונים קיימים אלא על איך זה שלמרות שהם לא קיימים יש אותם בכל מקום שהרבה תרבויות המציאו דרקונים. זה פרק מגניב, יש שם חרבות קסומות שקרואות על שם ערים בארץ. ואם אתם רוצים לשמוע עוד על יצורים קסומים באופן כללי אז יש לי גם שני פרקים שלמים על חדי קרן. ואם אתם רוצים לשמוע את כל הפרקים של הפודקאסט או להתעדכן באיפה אני עושה הרצאות או לשמוע על הספר שלי 'אני יכול להסביר' אז את כל זה אפשר לעשות ב-doronfishler.com. ושלי נוי הייתה כמובן העורכת של הפרק הזה. ייעוץ ותמיכה מורלית מוץ. תודה לכל רשת עושים היסטוריה. אני דורון פישלר. Osim Historia 40:58 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>איך לעוף (ואיך, בכל זאת, עושים דרקון) [התשובה]</title>
        <link>https://mat-mo.github.io/podtext/episodes/htshvbh/yk-l-vp-vyk-bkl-zt-vshym-drqvn-htshvbh.html</link>
        <guid>https://mat-mo.github.io/podtext/episodes/htshvbh/yk-l-vp-vyk-bkl-zt-vshym-drqvn-htshvbh.html</guid>
        <pubDate>17 באפריל 2025</pubDate>
        <description>Transcript for איך לעוף (ואיך, בכל זאת, עושים דרקון) [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>האם שני ילדים עוקבים אחריי? [התשובה]</title>
        <link>https://mat-mo.github.io/podtext/episodes/htshvbh/hm-shny-yldym-vqbym-khryy-htshvbh.html</link>
        <guid>https://mat-mo.github.io/podtext/episodes/htshvbh/hm-shny-yldym-vqbym-khryy-htshvbh.html</guid>
        <pubDate>28 באפריל 2025</pubDate>
        <description>Transcript for האם שני ילדים עוקבים אחריי? [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>הילדים המצחקקים מכים שנית - עדכון [התשובה]</title>
        <link>https://mat-mo.github.io/podtext/episodes/htshvbh/hyldym-hmtskhqqym-mkym-shnyt-dkvn-htshvbh.html</link>
        <guid>https://mat-mo.github.io/podtext/episodes/htshvbh/hyldym-hmtskhqqym-mkym-shnyt-dkvn-htshvbh.html</guid>
        <pubDate>12 במאי 2025</pubDate>
        <description>Transcript for הילדים המצחקקים מכים שנית - עדכון [התשובה] from התשובה</description>
        <content:encoded><![CDATA[
            קריין 00:00 בכיתה א', יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד, שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל, ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:58 שלום, אני דורון וזה לא פרק חדש של 'התשובה'. זה לא, זה לא, אפשר להפסיק את מוזיקת הפתיחה הזאת, לא, זה לא זה, שאנשים לא יצפו ליותר מדי. זה רק השלמה קטנה בנוגע לפרק הקודם. הפרק הקודם שיצא נקרא 'האם שני ילדים עוקבים אחריי?'. זה הפרק שהוקלט בלייב על הבמה, כלומר לא הייתה במה, זה היה מין חלק תחתון של אמפיתיאטרון כזה כשאני יותר נמוך מהקהל, לא משנה, זה היה פרק לייב מול קהל. ואם לא שמעתם את הפרק ההוא עדיין, אין לכם מה לשמוע את ההשלמות האלה, לכו תשמעו אותו קודם כל, כמו שאמרתי, זה לא פרק, יהיה פרק שלם אחר כך. דבר אחד שצריך להגיד, חלק מהמאזינים קיבלו פרק פגום, כלומר פרק שנקטע באיבו לפני הסיום שלו. וחבל, כי היה קטע טוב בסוף. עכשיו לא לגמרי ברור לי למה זה קרה, שאלתי את שלי ואביב שאמורים להבין בזה, הם אמרו שזה פאשלה של השרת. אני דרשתי שיפטרו את השרת, אבל מתברר שזה לא הולך, מתברר שהוא שרת מאוד ותיק שעובד אצלנו הרבה זמן או משהו, לא משנה. בכל מקרה זאת הייתה תקלה טכנית חד-פעמית, הבעיה הזאת תוקנה, הפרק הזה עכשיו בסדר, וסביר שרובכם באמת שמעתם אותו כמו שצריך. אבל יש ביניכם כאלה, מנויים באחת האפליקציות שקיבלו אותו לא טוב, ויכול להיות שעדיין לא שמעתם את התיקון. אז זאת רק הודעה - אם הפרק הקודם ששמעתם נקטע באופן פתאומי לפני הסוף, כלומר אם לא שמעתם את הפרק של ספינת החלל החגיגית, זה אומר שקיבלתם בטעות פרק מקולקל. אני מתנצל בשמי ובשם השרת, פשוט תמחקו את הפרק ותורידו אותו מחדש, וככה זה יהיה בסדר ותקבלו את הגרסה המלאה והבלתי מצונזרת. בכל מקרה, זה לא מה שבאתי להגיד. הפרק עסק בקולות ששומעים הרבה פעמים, בשני ילדים קריפיים שמצחקקים, ובווילהלם. ואני ביקשתי מהציבור שיספרו לי על מקרים אחרים, במיוחד מקרים ישראליים שבהם שומעים את הדברים האלה. והם סיפרו לי. אז הם סיפרו לי למשל שהילדים האלה מתברר הופיעו בפרסומת של מסטיק של דפנה דקל. נכון, זה באמת לא היה עד כדי כך מצחיק. בטח לא מצחיק מספיק בשביל לצחוק פעמיים, כי אתם שמעתם את זה, כן? שמתם לב שזה אותו הצחוק, אותו אפקט שחזר פעמיים ברצף? זה לא אנחנו עשינו את זה, ככה זה היה בסרט המקורי. וזאת לא הפעם היחידה שהצחוק הזה מופיע בקלאסיקה לטטת, כנראה שלחברת ההפקות הזאת לא היו המון אפקטים קוליים אז הם השתמשו בצחוק הזה. וזה לא כזה מפתיע כי לזה הוא נועד בסופו של דבר. מה שקצת יותר מפתיע זה שאותו הצחוק הופיע בשירים ישראליים. מתברר שהשיר 'אהבה ראשונה' של ארקדי דוכין מתחיל ככה. שלום לשני הילדים ותגידו שלום לארקדי דוכין. בנוגע לווילהלם, מתברר שגם הוא הופיע בשירה עברית שזה יותר מפתיע. בקשר לווילהלם אני ביקשתי שלא ישלחו לי כל פעם שאתם שמעתם אותו משום שזה הרבה יותר מדי, הוא פשוט מופיע בכל מקום. אבל יש הופעה מפתיעה אחת שלו, זה בשיר, בשיר 'הודי' של אנה זק ומרגי. יש את הקטע הזה. וילהלם! מה קורה? אבל מעבר לכל זה, מה שקרה אחרי שהקלטנו את הפרק, כלומר הקלטנו איזה פעם אחת ופעם שנייה ופעם שלישית, היו שלושה טייקים, ואז בסופו של דבר העסק הזה בושל ונערך ושלי ערכה אותו ואני האזנתי ואישרתי, בקיצור, מה שקרה יום לפני שהפרק היה אמור לעלות, אני הקשבתי לגרסה האחרונה של הפרק, אני אישרתי אותה והלכתי לסרט. 'חטאים' דרך אגב, זה סרט מעולה, ממש לא לילדים. בכל מקרה לפני הסרט היו פרסומות ובין השאר הייתה שם פרסומת של מותג כלשהו שאני לא אזכיר אותו בשמו, אני רק אגיד שזה היה מותג של חברת תעופה ישראלית, לאומית, כל... זו הייתה פרסומת של אל על, אוקיי? בסדר, זה לא כאילו הם לא משלמים לי, הם לא לקחו חסות לפרק הזה, זה לא שיש לי קרובי משפחה שם או משהו. בכל אופן בפרסומת הזאת יש שם מטוס מלא בישראלים מאושרים שטסים הביתה ובין השאר יש שם שני ילדים שרצים במעבר, בדיוק כמו שהייתם מעדיפים שילדים לא יעשו במטוס דרך אגב. וכמובן מה עושים ילדים שרצים במעבר? הם מצחקקים וזה נשמע ככה. וזה הם! זה אותם ילדים מצחקקים שהופיעו בפרסומת שמול מולי באותו יום שגמרתי את הפרק. ראיתי את זה וזה אחרי שאני העברתי שעות בצפייה בפרסומות ישראליות איזוטריות משנות ה-90 כדי לנסות למצוא שם את הילדים האלה. מתברר שפשוט עורכי הסאונד של הפרסומת הזאת עדיין לא עדכנו את מאגר האפקטים שלהם. בכל אופן הפרסומת עצמה אני לא אגיד שום דבר. לאור בוטבול אבל יש דברים מצוינים להגיד עליה, תקשיבו לו, יש לו באופן כללי יש לו ערוץ יוטיוב מצוין של ביקורת פרסומות ואני אומר את זה למרות שהוא אפילו לא נמצא אצלנו כבר ברשת אז זה לא קשור, זה פשוט כי הוא עושה דברים מוצלחים. אז זהו, מתברר שהילדים האלה עדיין בסביבה חזק ואם תקשיבו טוב יש מצב שאתם עדיין תשמעו אותם מצחקקים מדי פעם. זהו, זה לא היה פרק, זה היה קטע קטן. יהיה פרק חדש. שלי נוי ערכה גם אותו, ייעוץ ותמיכה מורלית מוץ, אביב שם טוב, אני דורון, ביי.
        ]]></content:encoded>
    </item>
    
    <item>
        <title>לוצי: מה בעצם הקטע עם אבולוציה? [התשובה]</title>
        <link>https://mat-mo.github.io/podtext/episodes/htshvbh/lvtsy-mh-b-tsm-hqt-m-bvlvtsyh-htshvbh.html</link>
        <guid>https://mat-mo.github.io/podtext/episodes/htshvbh/lvtsy-mh-b-tsm-hqt-m-bvlvtsyh-htshvbh.html</guid>
        <pubDate>21 במאי 2025</pubDate>
        <description>Transcript for לוצי: מה בעצם הקטע עם אבולוציה? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה כך...'. תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. כך זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי, כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:12 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:32 היי, אני דורון פישלר, זאת 'התשובה'. פנה אליי לא מזמן מישהו, אלי, והוא לא שאל שאלה, הוא אמר שהוא רוצה לדבר איתי. ואני אמרתי כאילו לדבר על מה? אז הוא אמר 'יש דברים שאני לא מבין בי, בדברים שאתה מדבר עליהם'. כי הוא בן אדם חרדי, ויש דברים שלי נראים אולי מובנים מאליהם, אבל בעולם שלו פשוט לא קיימים, לא מלמדים אותם והם לא מכירים את הדברים האלה. ספציפית הוא רוצה לדבר על אבולוציה. דורון פישלר 03:55 עכשיו אני דיברתי על אבולוציה הרבה פעמים בהרבה מאוד פרקים בכל מיני הקשרים, אני הזכרתי אבולוציה כי זה מין... זה אבולוציה, זה עובדות החיים, כולם יודעים את זה, לומדים את זה בבית ספר, לא? אז זהו. שכשהסתכלתי ברשימת השאלות שאנשים שלחו לי במאגר הגדול, אז אני גיליתי שהיו המון המון שאלות על אבולוציה, והעניין הוא גם איזה שאלות. הנה כמה מהשאלות שאנשים שלחו לי. איילה כתבה לי: 'אתה יכול לפרט קצת על מה זה בעצם אבולוציה?'. ושלמה הגמל כתב: 'לפי האבולוציה בני אדם התפתחו מקופים, אז למה רק חלק מהקופים הפכו לבני אדם וחלק נשאר קופים?'. ויצחק כתב לי: 'למה אתה תמיד מדבר על אבולוציה? מה היא בכלל והאם יש לה הוכחות?'. ונועם כתב: 'דורון היקר, יש משהו שאף פעם לא הבנתי בכלל. איך אפשר להגיד שהאבולוציה החליטה שהאבולוציה ככה וככה ומי זה מה זה בכלל אבולוציה? נראה לך שאתה נבראת מקוף? אם תחשוב באמת ואתה אדם חכם תבין שזה לא הגיוני בכלל כל הרעיון הזה שהעולם ברא את עצמו ובני אדם הם רק זן מסוים של קוף. אשמח לתשובתך'. ומישהו שהזדהה בתור 'האגודה למען החזרת חילונים בתשובה' כתב: 'תפסיק כבר לדבר על אבולוציה, זה סתם אמונת תפל'. דורון פישלר 04:50 אז מתברר שבין המאזינים של הפודקאסט הזה יש הרבה שלא למדו על אבולוציה בבית ספר, כי בבית ספר שלהם לא מלמדים את זה. ואני חושב שיש גם כאלה שלא למדו את זה כי פשוט הם לא הגיעו לזה עדיין, הם ילמדו את זה בהמשך אולי. ויש כאלה שלמדו אבל לא הקשיבו כל כך טוב או לא הבינו וגם זה בסדר. יש גם הרבה כאלה שמכירים את המושג, מכירים את המושג של אבולוציה אבל פשוט מה שעובר להם בראש כשאני אומר אבולוציה זה הפוסטר של הקופים. זאת אומרת הדבר הזה של יש קוף קטן ולפניו צועד קוף קצת יותר גדול ואז קוף קצת יותר גבוה ואז בן אדם, נכון? וחושבים שזה הדבר הזה, הפוסטר הזה זה אבולוציה. זה לא. אז נכון שלי זה נראה כמו דבר מובן מאליו, אבל אני בדיוק הבן אדם שאמר ששום דבר לא מובן מאליו. אז יכול להיות שהגיע הזמן שאני אתחיל לדבר ברצינות על אבולוציה. אבל מה? אם אני כבר עושה את זה, אז אני אעשה את זה כמו שצריך. זה נושא גדול. יש הרבה דברים לדבר עליו וזה ייקח יותר מפרק אחד כי יש יותר משאלה אחת בנושא הזה. אז כל מה שאנחנו עושים היום זאת ההתחלה, זה החלק הראשון של הפרויקט הזה. מה בעצם הקטע עם אבולוציה והאם זה רק אמונת תפל? זאת השאלה. תכף תבוא התשובה אבל לא לפני שאני אעשה ניסוי קטן בבני אדם. דורון פישלר 06:33 אוקיי, אז בשבוע שעבר אני עשיתי ניסוי קטן ומטופש. הניסוי הלך ככה. אני שלחתי הודעה בוואטסאפ לשלי נוי, עורכת הסאונד של הפודקאסט הזה, ואני כתבתי לה ככה: 'שלום ותודה שהתנדבתם לניסוי המטופש של התשובה. המשימה שלכם מאוד פשוטה. מצורף בהודעה נפרדת קובץ סאונד שכולל משפט אחד. אתם יכולים להאזין לקובץ בדיוק פעם אחת, אחר כך הוא יימחק, לכן שימו לב שאתם פותחים אותו כששקט מסביבכם ואתם מרוכזים. לאחר מכן שלחו לי בוואטסאפ חוזר הקלטה שלכם חוזרים על אותו משפט ששמעתם באופן מדויק ככל האפשר. זה הכל. זאת לא תחרות, אין פרס לזוכים נכונה, תעשו רק מה שאתם יכולים, הכל בסדר, תרגעו. תודה רבה סיפקתם שירות חשוב למדע המטופש'. להודעה הזאת אני צירפתי הקלטה שלי אומר את המשפט הזה: 'משפט סלאבי עתיק אומר: אם נגמרו הביצים תאכלו תרד, ואם אין חבל. חלב ודבש'. שלי נוי 07:44 פתגם סלאבי עתיק אומר, אם אין ביצים תאכלו תרד, ואם אין חבל. חלב ודבש. קים 08:14 פתגם סלאבי עתיק אומר אם אין חב"ד ואם אין חלב, חלב ודבש. עידן 08:48 פתגם סלאבי עתיק אומר אם אין חב"ד וחלב, חלב ודבש. נועם 08:58 פתגם סלאבי עתיק אומר אם אין חב"ד, חלב, חב"ד ודבש. אפרת 09:17 פתגם סיני ישן אומר אם אין לך בד, חבל הבד והדבש. משה 09:37 פתגם סיני ישן אומר אם אין לך בד, חבל כי הבד הבש. יואב 09:44 פתגם סיני אומר שאם אין לך בד חבל, כי הבד הוא קש. אלרון 09:54 פתגם סיני אומר שאם אין לך בד, אז חבל כי הבד הוא קש. דורון פישלר 10:05 איזה חוכמת חיים יש לסינים. עכשיו להזכירכם המשפט המקורי שהתחיל את כל העסק הזה היה: 'פתגם סלאבי עתיק אומר אם נגמרו הביצים תאכלו תרד ואם אין חבל. חלב ודבש'. זה לא ממש דומה למשפט ששמענו עכשיו, הסיני עם הבד והקש וכל הדברים האלה. עכשיו צריך להגיד רוב האנשים שהשתתפו בניסוי שמעו טוב וזכרו טוב והם חזרו באופן די מדויק על המשפט שהם אמרו. אני לא השמעתי לכם את כולם כי רובם פשוט חזרו על המשפט שהם אמרו. אבל לאורך הזמן היו כמה טעויות, נוצרו כמה שינויים וכשהשינויים האלה הצטברו בסופו של דבר יצא משהו שונה לגמרי. טלפון שבור. וזאת לא אנלוגיה טובה לאבולוציה. זה לא. כי זה קו, זה קו אחד, דבר אחד הופך לדבר אחר הופך לדבר אחר הופך לדבר אחר, זה כמו התמונה עם הקופים. כאילו זה אחד דבר אחד אחרי השני. זה לא מה שאני רוצה להסביר על איך שאבולוציה עובדת. דורון פישלר 11:08 העניין הוא שאני לא באמת סיפרתי לכם את כל הסיפור. כי זה לא באמת היה הניסוי שעשיתי, אני לא עשיתי ניסוי בטלפון שבור. זאת אומרת כן, זה נכון שאני הקלטתי את המשפט הזה וזה נכון שאני שלחתי אותו לשלי והכל עבר, אבל מה שלא אמרתי לכם זה שבמקביל אני שלחתי את אותו המשפט גם לאביב שם טוב, האחראי לענייני דברים ברשת עושים היסטוריה. אביב שם טוב 11:33 פתגם סלאבי עתיק אומר אם נגמרו הביצים תאכלו תרד. חלב ודבש. דורון פישלר 11:42 ושלחתי אותו גם ליועצת והתמיכה המוסרית מוץ. מוץ 11:44 פתגם סלאבי עתיק אומר אם אין ביצים תאכלו תרד, ואם אין חבל. חלב ודבש. דורון פישלר 11:51 ככה ששלחתי אותו לשלושה אנשים סך הכל. ואת ההקלטות שכל אחד מהם שלח לי אני שלחתי לשלושה אנשים שונים. ואת ההקלטות שכל אחד מהם שלח לי אני שלחתי לשלושה אנשים אחרים. ואת כל אחד מהם אני שלחתי לשלושה אנשים אחרים. סך הכל יותר מ-100 אנשים השתתפו בניסוי הזה. אני לא באמת שיחקתי פה טלפון שבור. אני שיחקתי מרכזייה שבורה. כלומר הצורה של ההתפתחות לא הייתה קו אחד ישר, דבר אחד מוביל לדבר אחד מוביל לדבר אחד. לא. זה יותר כמו עץ. עם גזע ושלושה ענפים ראשיים שמכל אחד מהם מתפצלים ענפים נוספים שמתפצלים עוד ועוד ועוד. ובזמן שבענף אחד של העץ הזה במסלול אחד של העץ כן המשפט הפך לפתגם סיני שעוסק בבד וקש, היו אחרים. איתמר 12:50 פתגם סלאבי עתיק אומר אם נגמרו הביצים תאכלו תרד. חלב ודבש. שרה 13:02 אם נגמרו הביצים תאכלו תרד. דורון פישלר 13:05 ומהרגע שזה מה שקרה הוא די הפסיק להשתנות. ירדן, אלון ומשה כולם אמרו את זה. ירדן, אלון ומשה 13:12 אם נגמרו הביצים תאכלו תרד. דורון פישלר 13:15 כי זה משפט קצר ופשוט. ואם הייתי מריץ זה עוד איזה 50 דורות קדימה אז יכול להיות שכן, אנשים לפעמים היו שומעים לא טוב וזה ישתנה, אבל זה היה לוקח הרבה הרבה יותר זמן. בינתיים בענף אחר של העץ הזה שירה אמרה את המשפט הזה. שירה 13:31 פתגם סלאבי עתיק אומר אם אין ביצים תאכלו דבש, חלב ודבש. אייל 13:46 פתגם סלאבי עתיק אומר אם אין ביצים תאכלו דבש, תאכלו דבש. נטע 14:00 פתגם סלאבי עתיק אומר אם ביצים תאכלו דבש, תאכלו דבש. אביאל 14:14 משפט סלאביק עתיק שאומר אם תאכלו דבש תאכלו דבש. דורון פישלר 14:20 בכל אחד מהענפים האלה המשפט עבר הרפתקאות. בחלקם הוא השתנה ממש הרבה והפך למשהו שקשה לראות בכלל את הקשר בינו לבין המקור. באחרים הוא השתנה מעט מאוד, גם אחרי כמה דורות הוא נשאר פחות או יותר מה שהיה בהתחלה. היו גם ענפים בעץ הזה שלא הלכו לשום מקום בכלל. למשל יהב קיבל את המשפט הזה וכתב לי בתגובה: 'סליחה בגלל תקלה טכנית פתחתי את הקובץ כשהטלפון היה מחובר לדיבורית של האוטו ולא שמעתי אותו בכלל'. שזה בכלל לא דומה לפתגם סלאבי. ואני עניתי 'זה בסדר תרמת לניסוי גם ככה'. היו עוד כאלה, היו אנשים ששלחתי להם את ההודעה ופשוט לא ענו. לא יודע הם לא קיבלו את ההודעה או שכחו אני לא יודע, קורה. ואז הענף הזה של העץ נגדע, הוא פשוט לא ממשיך וזה בסדר כי גם זה דבר שקורה בעץ אבולוציוני. חלק מהענפים נגדעים. יכול להיות שזן מסוים של המשפט הזה נכחד, הוא פשוט לא המשיך הלאה. את אלה ששרדו קל מאוד לחלק למשפחות, לאזורים שיש להם דברים במשותף. למשל אחרי שבאחד השלבים המוקדמים הפתגם הסלאבי הפך לסיני, אז מכאן והלאה הוא נשאר סיני, כל הצאצאים שלו היו סינים. הסינים התרבו ממש ממש מהר. אחוז מאוד משמעותי מכל האוכלוסייה בסופו של דבר היו סינים. מה שמעניין בקשר לזה דרך אגב זה שזה קרה פעמיים. כנראה שאנשים פשוט יותר רגילים לשמוע על פתגם סיני ישן מאשר על פתגם סלאבי, אז התופעה הזאת שהסלאבי הפך לסיני קרתה בשני מקומות שונים שלא קשורים אחד לשני. זה תופעה שנקראת אבולוציה מתכנסת, כלומר לפעמים יש כמה מסלולים שונים שמובילים לאותה תוצאה. דורון פישלר 16:34 אז יש לי הרבה מאוד משפטים שכוללים את משפט סלאביק עתיק ככה זה נאמר שאומר אם תאכלו דבש תאכלו דבש, ופתגם סיני אומר שאם אין לך בד חבל כי הבד הוא קש, ואם נגמרו הביצים תאכלו תרד ואתגר ספרדי אומר אין חלב אם אין חב"ד אם אין דבש. והם לא דומים. הם לא דומים בכלל והם לא התפתחו כולם אחד מתוך השני. זה לא שעומדים בשורה כמו באיזה תור לבנק. אבל הם כן כולם קרובי משפחה. לכולם יש את אותו אב קדמון משותף. זה פשוט מה שקורה כשמעתיקים מידע לאורך כמה דורות. כשמעתיקים אותו שוב ושוב ושוב והוא לא תמיד עובר באופן מושלם. גם אם בדרך כלל המידע עובר טוב, יש טעויות, יש שינויים, ושינויים קטנים הופכים לשינויים גדולים יותר וכך נוצרות הרבה גרסאות שונות. וזה בעצם דבר שאני דיברתי עליו הרבה פעמים. אם אתם מכירים פרקים ישנים של התשובה אז אתם זוכרים את הפרק שאני דיברתי על קווקה דה לה אומה, זה פרק שאני מאוד אוהב שבו אני ניסיתי למצוא את המקור של השיר קווקה דה לה אומה שמתברר שיש לו הרבה מאוד גרסאות שונות והסיבה שיש הרבה גרסאות זה בדיוק זה. זה פשוט אנשים מעבירים אותו מאחד לשני והם לא מעבירים אותו באופן מושלם. גם בכיפה אדומה, יש פרק שדיברתי על כיפה אדומה המובן מאליו שזה אותו דבר. זה על איך אותו סיפור פשוט נודד ומשתנה לאט לאט עד שהוא מגיע לגרסאות שונות. זה נכון לגבי כל אוסף של מידע שפשוט מועבר ומועתק בצורה לא מושלמת. זה דבר שקורה. זה דבר שאפשר לראות אותו קורה. זאת לא תיאוריה. זאת לא השערה. זאת לא השקפת חיים. זה לא אמונה. זה פשוט דבר שקורה, עובדה. לדבר הזה קוראים אבולוציה. דורון פישלר 18:17 לכן אם פגשתם אנשים שאומרים שהם לא מאמינים באבולוציה זה קצת כמו להגיד שאתם לא מאמינים בגרביטציה. אבולוציה לא שואלת אתכם אם אתם מאמינים בה. היא לא צריכה שתאמינו בה כדי לקרות. זה פשוט דבר שקורה. כמו שהאמונה שלכם או חוסר האמונה שלכם בגרביטציה לא משנה את העובדה שאם תקפצו ממרפסת של קומה שביעית אתם הולכים לנוע במהירות כלפי מטה. זה קורה אמרנו בכל סוג של מידע שמועבר שוב ושוב באופן לא לגמרי מושלם. זה קורה בסיפורים, זה קורה בשירים, זה קורה בשמועות וזה קורה בעוד סוג של מידע שמועבר מדור לדור. יצורים חיים. דורון פישלר 19:01 יצורים חיים כמו שיר כמו סיפור כמו קובץ במחשב הם אוסף של מידע. הפורמט שבו המידע הזה מועבר הוא DNA. כל חיה בעולם וגם כל צמח וגם כל פטריה (פטריות זה דבר נורא מוזר דרך אגב, פטריה זה לא צמח וזה לא חיה זה דבר אחר, עזבו פטריות זה ביזארי לא משנה) כל אחד מהם הם מתחילים בתא אחד בודד. זרע או ביצה או ביצית והתא הזה מתחלק ומתפצל ומתפצל שוב ומתפצל שוב והופך לחיה או צמח מה שזה לא יהיה. אם התא שהתחלנו איתו היה ביצית מופרית של זברה, מה שתקבלו הוא זברה. עכשיו איך התא יודע לעשות את זה? כלומר איך תא אחד יודע להתחלק ולהתפצל עד שהוא נהיה זברה? פשוט, יש לו הוראות. יש לו הוראות הפעלה, הוראות הרכבה איך להרכיב זברה וההוראות האלה הן ה-DNA. דבר שנמצא בכל תא. מולקולות ארוכות מאוד מאוד מאוד מאוד עם רצף מאוד מאוד ארוך של זוגות של חומרים שמקודדים מידע. כלומר זה סוג של משפט מאוד ארוך. DNA של בן אדם כולל בערך 3 מיליארד זוגות בסיסים, זאת אומרת זה משהו כמו משפט באורך של 3 מיליארד אותיות. שזה הרבה, כי בן אדם זה דבר מסובך. כדי לבנות בן אדם צריך הרבה מאוד מידע. דורון פישלר 20:34 עכשיו הסיבה שזברה היא זברה זה שיש לה DNA של זברה. הסיבה שזבוב השחמט הוא זבוב השחמט זה כי יש לו DNA של זבוב השחמט. כי יש זבוב כזה דרך אגב. אני לא יודע למה קוראים לו ככה הוא לא טוב בשחמט בכלל. בן אדם הוא בן אדם כי יש לו DNA של בן אדם ובאופן יותר ספציפי הבן אדם שהוא אני הוא אני כי יש לו את ה-DNA הספציפי שלי שהוא לא בדיוק זהה לזה של כל בן אדם אחר. הוא מאוד מאוד דומה לזה של כל בני האדם האחרים כי כולנו בני אדם, לכולנו יש טחול, לכולנו יש עור, לכולנו יש את האינסטינקט שגורם לנו לנשום, יש רשימה מאוד מאוד ארוכה של דברים שבהם כל בני האדם הם אותו הדבר, אבל ההבדלים הקטנים הם מה שהופכים כל אדם וכל יצור לקצת שונה מכל אחד אחר. וכשהיצור הזה יוצר עוד אחד מעצמו, מתרבה, זה מתחיל מפשוט עוד תא אחד מהגוף שלו שיש לו את אותו DNA בדיוק. אז הצאצא הבן או הבת אמורים כאילו להיות זהים לגמרי לאותו יצור. אבל הם לא. הם לא בדיוק אותו דבר. דורון פישלר 21:51 יש לזה כמה סיבות. קודם כל חיות לא מתרבות לבד כידוע, כדי להתרבות צריך שניים. גם זכר וגם נקבה. והצאצא שלהם מקבל חצי מה-DNA של האבא וחצי מה-DNA של האמא, ככה שהוא אף פעם לא זהה לאחד ההורים, הוא דומה לשניהם. עכשיו הצאצא של זברה בן וזברה בת מקבל DNA של כל אחד מהם אז הוא יוצא יצור שהוא חצי זברה וחצי זברה אחרת. כלומר הוא עדיין זברה. לא קיים סיכוי שלאבא זברה ואמא זברה ייוולד פתאום לוויתן כחול. אבל הזברה הזאת היא לא בדיוק כמו אבא ולא בדיוק כמו אמא, היא אחרת. יש שינוי קטן ושינויים מצטברים. דורון פישלר 22:36 יש גם יצורים שלא עושים את זה. יצורים חד תאיים בקטריות הם לא מחפשים זיווג. כל הקטע הזה של דייטינג, שידוכים, טינדר הם לא עושים שום דבר מזה הם מתרבים לבד זה הרבה יותר קל. יצור חד תאי פשוט מגדל בתוכו עוד אחד ממנו ואז מתנתק ממנו ואז יש שניים במקום אחד. והעותק השני כולל את כל מה שהיה בראשון כולל ה-DNA שלו כלומר כולל ההוראות איך ליצור עוד אחד כזה. וכיוון שלא היה מעורב בכל התהליך הזה אבא בקטריה בכלל יש רק אמא בקטריה ה-DNA של הבת אמור להיות זהה לחלוטין לזה של האמא. אבל הוא לא. הוא לא תמיד זהה לחלוטין. למה? כי גם ככה ההעתקה היא לא תמיד מושלמת. נכון ש-DNA של בקטריה הוא לא ארוך כמו של בן אדם, כלומר הוא לא 3 מיליארד אותיות אבל עדיין הוא כולל כמה מיליוני אותיות. וזה עדיין הרבה. כשמעתיקים משפט, אם אתם תנסו להעתיק משפט עם מיליוני אותיות אתם תטעו קצת. אתם תעשו טעות פה טעות שם. אז קורה שלא בדיוק שהבת של הבקטריה תהיה קצת שונה. והבת שלה תהיה קצת יותר שונה. ומה קורה לאורך הרבה מאוד דורות כשהם מצטברים הרבה אידיוקים? ראיתם מה קורה. פתגם סלאבי על ביצים הופך לאתגר ספרדי על חב"ד. דורון פישלר 24:32 ובמקביל צאצא אחר שלו הופך ל'תאכלו דבש תאכלו דבש'. ואחד אחר נשאר דומה מאוד למה שהיה קודם. כל מה שאמרתי קודם קרה בניסיון לחזור על משפט אחד עם 14 מילים לאורך מקסימום 10 דורות. זה המסלול הכי ארוך שהגעתי אליו של אחד מעביר לשני. עכשיו תארו לעצמכם שהמשפט היה רק קצת יותר ארוך נגיד של 125 מיליון מילים והוא היה נודד על פני לא עשרה דורות אלא 10 מיליון. מה שהיה קורה זה שבצד אחד של התהליך הזה יש אמבה ובצד השני שלו יש לוויתן כחול וג'ירפה וזבוב השחמט ואקליפטוס ואחלמית ערומה שזה סוג של פטריה וגזר קיפח ודורון פישלר ואתם. וגם כל אחד אחר. דורון פישלר 24:57 אם הייתם שומעים רק את המשפטים מהדור האחרון של הניסוי, כלומר האתגר הספרדי והפתגם על חב"ד וכאלה, ומזה הייתם מבקשים מכם להגיע למסקנה מה היה המשפט הראשון? מאיפה כולם הגיעו? יהיה לכם מאוד קשה לעשות את זה. כי המשפטים מאוד מאוד שונים. קשה מאוד לדעת מאיפה כל זה בא. אבל כן יש דברים שהם משותפים לכל המשפטים האלה. קודם כל הם כולם היו בעברית. לכן אפשר לנחש שגם המשפט המקורי היה בעברית. הם כולם גם היו משפטים שנאמרו בקול על ידי בני אדם והם כולם הועברו באמצעי של הקלטה בוואטסאפ. כלומר גם אם התוכן שלהם היה מאוד שונה יש דברים יסודיים במבנה שלהם שהם כן משותפים לכולם ולכן סביר להניח שיש קשר ביניהם. דורון פישלר 26:00 זה נכון גם לגבי כל היצורים בעולם. ולא רק יצורים חיים אלא גם צמחים נכנסים לתוך הקטגוריה הזאת. החיים והצמחים בעולם הם מאוד מאוד שונים זה מזה. אין המון דברים משותפים לטיגריס סיבירי ולתפוח אדמה. אבל כן יש דברים שמשותפים לכולם. אחד מהם זה עצם העובדה שכולם משתמשים ב-DNA או RNA כדי לכתוב את ההוראות שלהם. זה נכון לגבי כל האורגניזמים בכדור הארץ. וזה לא חייב להיות ככה. כלומר יכול להיות שאם יש חייזרים בכוכבים אחרים הם לא משתמשים ב-DNA, אולי יש להם מנגנון שונה שמשתמש במולקולות שונות כדי להעביר את הוראות ההפעלה שלהם. חוץ מזה כל האורגניזמים בכדור הארץ גם עושים עוד כמה דברים ואני הולך להגיד עכשיו דברים שאני לא ממש יודע מה הם אומרים אבל כנראה שזה נכון: הם משתמשים בריבוזומים כדי להרכיב חלבונים, הם משתמשים בתעלות יונים מה שזה אומר, הם משתמשים ב-ATP כמטבע אנרגיה. ATP זה לא השיר הזה? אה טפה טפה לא... בקיצור אני לא יודע מה כל הדברים האלה אומרים אבל כל אלה דברים שכל התאים של כל האורגניזמים בכדור הארץ עושים. וזה לא מובן מאליו שהם עושים את זה. אז מזה אפשר להסיק שכולם הם קרובי משפחה בסופו של דבר. זאת אומרת הם ענפים מאוד מאוד שונים שכולם צמחו מתוך מקור אחד. כלומר היה בנקודה מסוימת בהיסטוריה של כדור הארץ תא אחד שהוא האב הקדמון של כולם. כל חיה, כל ציפור, כל צמח, כל פטריה. כולם התחילו ממנו. דורון פישלר 27:59 אבל מי זה היה? זאת שאלה טובה. וזה שאלה מאוד קשה אני לא יודע להגיד לכם בדיוק מה או מי זה היה. אני כן יכול להגיד לכם איך קוראים לו. קוראים לו לוקה. לוקה זה ראשי תיבות של Last Universal Common Ancestor, כלומר בעברית האב הקדמון המשותף האחרון. לוקה זה דבר שלא ראינו אף פעם. אין מאובן שלו, אנחנו לא... הוא חי לפני הרבה מאוד זמן. אנחנו לא יודעים עליו כי ראינו אותו כי מצאנו עקבות שלו. זה פשוט דבר שההיגיון מחייב שהוא היה קיים פעם. אבל מה בעצם הוא היה? אפשר לעשות ניחושים מושכלים בנושא הזה. יש מחקר מ-2024 של חוקרים שניסו לברר דברים על לוקה באמצעות העקבות שנשארו ב-DNA של כל הדברים האחרים. אז קודם כל לוקה היה חד תאי, הוא היה תא בודד. הוא לא היה מאוד מאוד מתוחכם. בעניין מתי הוא חי אז הם ניסו למדוד את קצב השינוי, זאת אומרת כמה שינויים נעשו נעשים תוך כמה זמן ולפי זה למדוד מתי הוא היה אמור לחיות. והם טוענים שהוא חי ממש ממש מוקדם. שלוקה חי לפני בערך 4.2 מיליארד שנים שזה כמובן לפני הרבה זמן אבל זה מרשים כמה, כי כדור הארץ קיים בערך 4.5 מיליארד שנה. ובמיליוני השנים הראשונות שלו מזג האוויר היה לא טוב. וכשאני אומר מזג אוויר לא טוב אני מתכוון לאתם זוכרים את האסטרואיד שהשמיד את הדינוזאורים? אז דברים כאלה קרו בערך כל יום. זה לא מקום נחמד לחיות בו. כלומר כמעט מיד כשאפשר היה לחיות על כדור הארץ לוקה היה שם. אנחנו יודעים שהיה לו גנום באורך של לפחות 2.5 מיליון אותיות שזה מעט ביחס לבן אדם אבל עדיין זה הרבה. הייתה לו מעטפת והייתה לו מערכת חיסונית. שזה מעניין כי מערכת חיסונית ממה? שזה אומר שהיה לו ממה להתגונן כי וירוסים כך מתברר היו כבר אז. ויכול להיות שגם עוד חיות היו כבר אז. שימו לב שאני לא אמרתי שלוקה היה האורגניזם הראשון או היצור החי הראשון אי פעם. לא, מה שאמרתי זה שהוא המאוחר ביותר שהוא משותף לכולנו. כלומר גם הוא לא הגזע של כל היצורים האחרים בכדור הארץ, הוא ענף מאוד מאוד מוקדם של העץ הזה שמכל הענפים האחרים לא נשאר כלום היום. אבל היו דברים עוד לפניו. דורון פישלר 31:15 אבל זה מעלה עוד שאלות כמו: אוקיי אז מאיפה לוקה הגיע? ובסדר אז יש את כל הענפים האלה זה מתפצל אבל איך זה שהאבולוציה כאילו יעילה שעושה דברים שעובדים ושהם יפים ושהם יודעים לתקן ביוב לפעמים והאם היא הפסיקה כבר? ומעבר לכל זה אני אפילו לא הזכרתי פעם אחת את המונח ברירה טבעית. אז זהו שאנחנו לא סיימנו. יש עוד הרבה מה לדבר. יש עוד הרבה שאלות לשאול על אבולוציה ולכן זה לא הפרק האחרון שבו אני אדבר על זה. יהיה עוד, אמרתי זאת רק ההתחלה, יהיו עוד פרקים על אבולוציה. אני אמרתי את המילה אבולוציה הרבה יותר מדי פעמים, זה מתחיל להעיק. אני צריך לתת לזה שם חיבה כזה שיהיה חמוד כזה... אבולוציה, לוצי, לוצי. אוקיי, לוצי. אז בקיצור יש לנו עוד מה לדבר על לוצי בפרקים הבאים. משום שכמו שאומר הפתגם הסיני הידוע 'כן כן לך בס בס'. איזה חוכמת חיים יש לסינים. טוב אבל עוד קודם אחרי הפסקה קטנה כמה דברים שאולי לא ידעתם על פרחים. דורון פישלר 32:45 יצורים מסוגים שונים הם שונים לא רק ב-DNA שלהם אלא גם באורך של ה-DNA שלהם. כי לא כל יצור לא כל צמח צריך בדיוק את אותה כמות מידע. אז ליצורים חד תאיים הם פשוטים יחסית, יש להם בדרך כלל כמה מיליונים של אותיות בגנום שלהם שזה שוב זה הרבה אבל יחסית זה לא כזה הרבה. לאננס יש חצי מיליארד אותיות בגנום שלו. לדגים יש בדרך כלל כמה מאות מיליונים אבל פחות ממיליארד. לבני אדם יש אמרנו בערך 3 מיליארד. אבל יש דברים שיש להם יותר. זה לא שבני אדם הם הדבר עם הגנום הכי ארוך, יש כאלה שהם כנראה יותר מסובכים. למשל יש בכדור הארץ אורגניזם עם DNA ארוך פי חמישה מזה של בני אדם. זה דבר בשם אליום ספא (Allium cepa) זה השם המדעי שלו אבל אתם אולי מכירים אותו בשם בצל. לבצל יש פי חמישה אותיות ב-DNA שלו מאשר לבן אדם. עכשיו זה אומר שבצל זה צורת חיים מתקדמת יותר מבן אדם? לא. כי זה לא באמת קובע, כי זה לא באמת תמיד יחס ישיר בין רמת המורכבות של החיה לבין האורך שלה כי יש כאלה שלפעמים יש דברים מוזרים בקטע הזה. רק חלק קטן מה-DNA הוא באמת שימושי, כלומר כולל תוכן שבאמת משמש לבניית ההוראות של החיה. כל היתר הוא פילר. כלומר רוב ה-DNA בעצם או שלא משמש לשום דבר או שאנחנו לא ממש יודעים למה הוא מיועד בדיוק. יש סוג של דג, דג ריאות קוראים לו וקוראים לו ככה כי יש לו ריאות. הוא דג שקצת נתקע באבולוציה הוא נשאר זהה כבר הרבה מאוד זמן. הוא נשאר מהתקופה שהפעם הראשונה שדגים חשבו על זה שאולי כדאי לעלות אל מחוץ למים. בכל אופן יש לו DNA של בערך פי 14 מבן אדם והוא לא חכם במיוחד הדג הזה. וגם זה לא הכי הרבה. יש פרח שצומח רק ביפן קוראים לו פריס ג'פוניקה (Paris japonica) והוא פרח מאוד יפה וב-DNA שלו יש 150 מיליארד אותיות. כלומר פי 50 מאורך ה-DNA של בן אדם. למה פרח צריך את זה? אף אחד לא יודע. אולי הבצל יודע. דורון פישלר 35:50 בכל אופן רק רציתי שתשימו לב למה בדיוק אתם מטגנים בפעם הבאה. זאת הייתה התשובה. עורכת הסאונד שלי נוי. את כל הפרקים של הפודקאסט ולקרוא על הרצאות שאני עושה או להזמין אותי להרצאות או להזמין את הספר שלי אני יכול להסביר את כל זה אפשר לעשות ב-doronfishler.com. ייעוץ ותמיכה מוסרית מוץ. אביב שם טוב סמנכ"ל תפעול. גל אוהב ציון מנהל האולפן. גיה אולמן מנהלת סושיאל. עמית חזזי מכירות. ברוכה הבאה אינזל. אני דורון פישלר, ביי.
        ]]></content:encoded>
    </item>
    
    <item>
        <title>לוצי 2: האם האבולוציה נגמרה? [התשובה]</title>
        <link>https://mat-mo.github.io/podtext/episodes/htshvbh/lvtsy-2-hm-hbvlvtsyh-ngmrh-htshvbh.html</link>
        <guid>https://mat-mo.github.io/podtext/episodes/htshvbh/lvtsy-2-hm-hbvlvtsyh-ngmrh-htshvbh.html</guid>
        <pubDate>12 ביוני 2025</pubDate>
        <description>Transcript for לוצי 2: האם האבולוציה נגמרה? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה... תקשיבו לזה: יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פאוזה, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. דורון פישלר 02:30 רשת עושים היסטוריה. רשת עושים היסטוריה. רשת עושים היסטוריה. היי, אני דורון פישלר וזאת התשובה. ובפרק הקודם אני התחלתי לדבר על אבולוציה, או בשם החיבה שאני קורא לה - לוסי. אני אמרתי מראש - לוסי זה לא עניין לפרק אחד, זה נושא גדול וזה נושא שיש הרבה מאוד שאלות לשאול עליו ואני לא אספיק לענות על כולן. אני לא הספקתי לענות אפילו על מעט מהן, זאת הייתה רק ההתחלה. היום אני אמשיך ויהיה עוד פרק גם אחר כך כי שוב, יש הרבה שאלות מעניינות שאני לא נגעתי בהן. למשל, אחת השאלות שאנשים שאלו אותי הכי הרבה לגבי לוסי היא האם האבולוציה הפסיקה. שזאת שאלה לגיטימית. למשל "אל תעלבו גם לי יש משקפיים" כתב או כתבה לי: "האם בני אדם הרסו את האבולוציה? כשחושבים על זה, העובדה שבני אדם עם מוגבלויות שמיעה, ראייה וכו' יכולים לשים משקפיים או מכשיר שמיעה, לחיות כרגיל וכמובן להתרבות כרגיל, די הורסת את הקונספט של אבולוציה, לא?" הרבה מאוד אנשים שאלו בניסוחים שונים אבל את אותה שאלה וזאת שאלה טובה. דורון פישלר 04:03 אבל כדי לענות עליה אני צריך עוד להסביר הרבה על איך שלוסי עובדת. אז כן, אמרתי זה הפרק השני שבו אני מדבר על לוסי, לא חובה לשמוע את הראשון כדי להבין את מה שאני מדבר עליו אבל אולי עדיף, בעיקר אם אתם חדשים בנושא הזה. כי בפרק הזה אני בכלל לא הגעתי לקטע הזה של המתאים שורד, אז עכשיו אני אתחיל מזה ובסוף נגיע לשאלה - האם האבולוציה נגמרה. תכף תבוא התשובה. אי שם באפריקה, לפני כמה מיליוני שנים, חיה לה להקה של חיות חינניות וחמודות שרועות באחו וקופצות להן ואוכלות עשב ואוכלות עלים מהעצים וכאלה דברים. מכיוון שהחיות האלה חיו מאוד מזמן, הן לא בדיוק שום חיה שאנחנו מכירים היום. זאת אומרת, אם הייתם רואים אותן היום לא הייתם בדיוק יודעים להצביע על האם זה אימפלה? זה לופה? זה אנטילופה? כי הם לא בדיוק אף אחד מאלה. ומכיוון שאין לחיות האלה שם מקובל בעברית, אני הולך לקרוא להן - פילפות. דורון פישלר 05:27 פילפות, אמרנו הן חמודות, הן רצות מהר, הן אוכלות עשב והן לא כולן אותו דבר. יש פילפות שמנות ופילפות רזות, חלקן יותר כהות וחלקן יותר בהירות, לחלק יש כתם לבן ליד הזנב ולחלק לא, חלק פחדניות וחלק סקרניות. כמו כל חיה אחרת בעולם, לפילפות יש DNA. כל תא בגוף שלהן כולל את כל ה-DNA עם התיאור של הפילפה שהיא מאוד דומה לכל פילפה אחרת אבל לא זהה בדיוק. וכשהיא מולידה צאצאים היא מורישה את ה-DNA להם ולכן גם הם מאוד דומים לה גם אם לא זהים בדיוק. אחד מכל ההבדלים האלה זה שלחלק מהפילפות יש רגליים קצת יותר ארוכות מלאחרות. אבל נתון אחד שאפשר לזכור כאן הוא שאורך הרגליים הממוצע של פילפה הוא 80 ס"מ. זה יהיה חשוב בהמשך. בערבות יש גם חיות אחרות - ישנם הברבלים המעופפים, יש חגרגרות, הנה האפריקאי העשבני, וישנם גם הקרנרים. קרנרים, כמו כל חיה אחרת בעולם, צריכים לאכול. ומה שהקרנרים אוכלים זה פילפות. הם אורבים לפילפות ומתנפלים על עדר הפילפות עד שהם תופסים פילפה אחת ואוכלים אותה. כל יום הם עושים את זה כי מה לעשות צריך לאכול כל יום. דורון פישלר 07:01 עכשיו השאלה היא איזו פילפה הם יאכלו? והתשובה היא קלה - את זאת שלא הצליחה לברוח. פילפות רצות מהר אבל קרנרים רצים יותר מהר. אם תעשו תחרות הוגנת בין פילפה לקרנר, הקרנר ינצח. העניין הוא שכדי לשרוד, פילפה לא צריכה לרוץ מהר יותר מהקרנר, היא צריכה לרוץ מהר יותר מפילפה אחרת. הרבה דברים יכולים לגרום לפילפה לא לברוח בזמן - אולי הרגל שלה נתקעה במשהו והיא נפלה, אולי היא הייתה פצועה, אולי היא לא שמה לב לקרנר שהתקרב בזמן שהיא חשבה על משהו אחר, אבל אחד מהדברים שבלי ספק נותן יתרון זה רגליים ארוכות. כי פילפות עם רגליים ארוכות רצות מהר יותר מפילפות עם רגליים קצרות. אז ברוב המקרים הפילפה שתאכל תהיה פילפה עם רגליים קצרות. וזה עצוב, אבל אלה החיים בג'ונגל... זאת אומרת לא בג'ונגל, בסוואנה, אנחנו לא בג'ונגל, אבל הבנתם, זה המצב. דורון פישלר 08:05 והחיים נמשכים, יום אחרי יום ודור אחרי דור, עוד עונה עוברת, האפרפרים משתכללים, הגלגוחים יוצאים לנדידה השנתית שלהם, ועוד דור של פילפות בא לעולם. הפילפות ארוכות הרגליים מולידות עוד דור של פילפות שכמובן גם להן יש רגליים ארוכות כמו להורים שלהן, והפילפות קצרות הרגליים לא מולידות כלום כי אכלו אותן. אז הנה העניין - מכיוון שהפילפות ארוכות הרגליים הורישו את הגנים שלהן לדור הבא והפילפות קצרות הרגליים לא, אתם עומדים לגלות אחרי דור שלם שאורך הרגליים הממוצע של פילפה הוא עכשיו לא 80 ס"מ אלא 81. והקרנרים עדיין רעבים, הם עדיין צריכים לאכול ולכן הם עדיין כל יום אוכלים פילפה ובדרך כלל זאת תהיה פילפה עם רגליים קצרות יחסית, ולכן בדור הבא אורך הרגליים הממוצע של פילפה יהיה 82 ס"מ וככה זה ממשיך דור אחרי דור. אף אחד לא תכנן פה שום דבר. הפילפות לא עשו ישיבה ואמרו לעצמן שכדי לשרוד הן צריכות רגליים ארוכות יותר ולכן כדאי שנארגן רגליים ארוכות יותר, לא! הן רק עשו את מה שפילפות עושות והקרנרים עשו את מה שקרנרים עושים. ועדיין כשמסתכלים על זה לאורך זמן אפשר לראות את הפילפות משתנות. והקרנרים לא צריכים לאכול את כל הפילפות בשביל זה או אפילו את רוב הפילפות - הם אכלו אחת, אחת כל יום. זה מספיק בשביל שלאורך דורות הפילפות ישתנו. דורון פישלר 09:49 עכשיו זה לא רק אורך הרגליים שקובע את הסיכויים שלכם להימלט מקרנר, גם שריר הדלתא האחורי או איך שקוראים לשריר הגדול הזה שיש בצד האחורי של הפילפה שמאפשר לה לזנק במהירות בקלות, גם זה - אלה שיש להם אחד כזה מפותח יש להם פחות סיכוי להיאכל על ידי קרנר, ולכן גם הם אלה ששורדות ומורישות את זה הלאה ולכן ככל שעוברים דורות אצל הפילפות השריר הזה הולך ומתפתח. והמוח שלהם מתפתח - אלה שיש להם מספיק שכל לברוח מקרנרים ישרדו ואלה שלא - לא. לפילפות עם חוש שמיעה טוב יותר יש סיכוי להבחין בקרנר מרחוק ולכן יהיה להן יותר סיכוי לשרוד ולכן הן יפתחו חוש שמיעה טוב, יש עוד 1,02 תכונות כאלה שכל אחת מהן משפרת במשהו את הסיכוי לשרוד התקפת קרנר ולאורך עשרות ומאות ומיליוני דורות כולן השתפרו - השרירים והצבעים ומבנה הגוף והמוח, הכל הולך ונהיה יותר ויותר מתוחכם. דורון פישלר 10:50 ככה שאחרי הרבה דורות אתם יכולים להסתכל על פילפה ולהגיד - איזו חיה מדהימה! איזה גוף מורכב ומסובך, איך הכל פה עוצב בדיוק מושלם כדי לברוח מקרנרים. ברור שעבדו על זה, ברור שזה מעוצב, מישהו תכנן את זה, כאילו נראה לכם הגיוני שמשהו מורכב כזה קרה במקרה? אז לא, זה לא קרה במקרה. המצב של כל פילפה בנפרד הוא מקרי, ההורים שלה לא תכננו אותה, במקרה יצאת גבוהה יותר נמוכה יותר מה שזה לא יהיה, אבל זה שלאורך זמן הן נהיות גבוהות ומהירות יותר זה לא מקרי, זה נובע מהתנאים בסביבה. כמו שאם אתם זורקים קובייה - איזה תוצאה תקבלו? קיבלתם שש? קיבלתם אחת? 17? אנחנו לא יודעים, זה מקרי. אבל אם אתם זורקים 10 קוביות ואז אוכלים את אלה שלא מראות את הספרה שש, העובדה שתישארו רק עם קוביות שמראות את הספרה שש היא לא מקרית! זה קרה כי כשקרנרים מנסים לאכול אתכן במשך מיליוני שנים, אתן הופכות לפילפות שעמידות נגד קרנר, אלה שלא התאימו מתו. דורון פישלר 12:02 לתהליך הזה קוראים ברירה טבעית. פעם היה נהוג להשתמש בביטוי "החזק שורד" כדי לתאר אותו, כאילו אנשים חשבו שזה מה שאבולוציה אומרת, שהחזק שורד - זה לא נכון. כי פילפה או עכבר או ציפור או מה שזה לא יהיה, לא תמיד צריכים להיות חזקים כדי לשרוד. לפעמים מה שצריך כדי לשרוד זה להיות קטן. למשל כשנופל אסטרואיד ענק ויוצר חורף גלובלי שהורג את רוב הצמחים, מי שישרוד הוא לא מי שחזק ולא מי שגדול ולא מי שרץ מהר אלא מי שקטן שצריך פחות אוכל כדי לשרוד. ובקוטב, איפה שמאוד קר, מי שישרוד הוא מי שיש לו פרווה חמה. החוק הוא לא "החזק שורד", החוק הוא "המתאים שורד". חיות מותאמות באופן מופלא לסביבה שלהן כי אלה שלא התאימו מתו. דורון פישלר 12:51 כמו שאמרתי בפרק הקודם זה לא באמת קו אחד, לוסי לא עובדת בקו. זה לא שהפילפות התפתחו בקו אחד, זה עץ. כלומר יש המון המון ענפים, יש המון סוגים של פילפות - יש פילפות ארוכות רגליים ויש פילפות ארוכות זנב ויש פילפות סגולות אף. לעץ הזה יש הרבה ענפים אבל הקרנרים פשוט אכלו את רובם. מה שנשאר זה ענף של הפילפות ארוכות הרגליים ועם שריר דלתא מפותח ואינסטינקטים מהירים, בקיצור פילפות שממש ממש טובות בלהיות פילפות. וכשיש אילוץ כזה, אז כן, זה בהחלט יכול להיראות כאילו יש כיוון. זה נראה כאילו ישבה לוסי ותכננה את הפילפות כדי שיהיו כאלה מושלמות אבל לא, לוסי לא באמת תכננה שום דבר והפילפות לא באמת מושלמות. דורון פישלר 13:38 כלומר הן די טובות בלברוח מקרנרים אבל אם הייתם מבקשים ממני לתכנן חיה שתהיה ממש טובה בלא להיאכל על ידי קרנר, אני לא הייתי טורח לעשות אותה עם רגליים ארוכות יותר ושריר חזק בתחת, הייתי נותן לה שריון קשקשים ורובה לייזר! נראה אותכם אוכלים אותי עכשיו. הפתרון של לוסי לא היה הכי יעיל אבל גם הוא בסדר. הקטע הזה של לוסי זה מה שכולם מכירים, כולם מכירים את הברירה הטבעית, מי שמתאים שורד, מי שלא מתאים אוכלים אותו. כל זה נכון, אבל זה לא האופן היחיד שבו לוסי עובדת ואנשים לפעמים נוטים לשכוח את האופן האחר. בגלל שלוסי כזאת טובה בלמצוא פתרונות לבעיות, אנחנו התרגלנו להתייחס אליה כאילו היא באמת מתכננת דברים. כלומר מסתכלים על חיה ושואלים מה התפקיד של התכונה הזאת? כמו כיפה אדומה. סבתא ג'ירפה - למה יש לך צוואר ארוך כל כך? אה, זה כדי שאוכל לאכול מהעצים הגבוהים יפתי. כאילו לכל דבר בחיה חייב להיות תפקיד. אז לפילפות, למה יש להן רגליים ארוכות כל כך? כדי לברוח מקרנרים יפתי. למה יש להן חוש ריח מפותח כל כך? כדי לזהות עשבים טובים לאכילה. ולמה לפילפים זכרים יש קרניים גדולות כל כך? או... דורון פישלר 15:01 מה הקטע עם הקרניים האלה באמת? כי לפילפות כמו להרבה חיות מפריסות פרסה - צבי, יעל, איילה, פרה - לכולם יש קרניים. אבל לנקבות יש קרניים קטנטנות אם יש להן בכלל. לפילפים זכרים יש קרניים גדולות. לפילפים יש קרניים בצורת מפה של מקסיקו. קרניים אצל חיות הן לפעמים לא סתם גדולות אלא מוזרות או מטופשות, או שהן מפוצלות כמו קרניים של צבי, או כמו אצל יעלים שהן מתעגלות כל כך אחורה שלפעמים חוזרות ומגרדות בלחי שלהן. או אצל מוס - אוקיי זה לגמרי מגוחך, ראיתם פעם מוס, אייל הצפון? יש לו מתלה מעילים תלוי על הראש. אז בשל מה זה טוב בעצם? כלומר כן, אפשר להשתמש בקרניים לפעמים כדי להגן על עצמך מטורפים אבל תכלס זה לא מאוד יעיל. שור זה חיה שאני לא הייתי רוצה להיפגש עם הקרניים שלה, נכון? אבל מוס? כלומר הקרניים שלו אפילו לא חדות. זה אולי אפשרי בתור אמצעי הגנה אבל הוא לא הכי יעיל. ובכלל, אם אני הייתי מעצב חיה ושואלים אותי איפה שמים את הנשק שלה, לא הייתי בוחר בצד האחורי של הראש. קרניים הן תכלס לא כאלה טובות בתור הגנה, הן לא גורמות לכם לרוץ מהר יותר, הן לא מחממות אותכם בחורף... הן יפות, וזה בלי ספק מרשים, אבל איך זה עוזר להישרדות של החיה? זה לא. דורון פישלר 16:41 לפעמים זה אפילו מפריע, כי להסתובב עם דבר גדול על הראש זה כבד, ולפעמים אתם נתקעים בדברים. יש מקרים של צבאים שהקרניים שלהם הסתבכו אחת בשנייה והם לא הצליחו להשתחרר, לפעמים הם מתים מזה. אז אם לוסי כל כך חכמה, למה היא עשתה את השטות הזאת? למה לקחת הרבה חיות נורמליות וסבירות ולתקוע להן שנדליר על הראש? התשובה לשאלה הזאת ידועה. זה לא קשה למצוא אותה, תחפשו ברשת, באנציקלופדיה, תשאלו את ה-AI, מה שתרצו - אתם תקבלו את התשובה. למה לפילפים, איילים, יעלים, צבאים יש קרניים גדולות? התשובה היא - כי זה עושה רושם על בנות. פילף זכר עם קרניים גדולות נחשב בחברה שלו לחשוב יותר וגדול יותר והכי חשוב - הבנות מתות על זה. פילפות נמשכות לגברים עם קרניים, הן חושבות שזה סקסי - על טעם ועל ריח. מה יעלים או צבאים עושים עם הקרניים שלהם? הם נלחמים. אבל הם לא נלחמים בטורפים, הם נלחמים אחד בשני כדי להוכיח מי חזק יותר. אבל זה כאילו לא עונה על השאלה, אוקיי הם צריכים קרניים גדולות כדי להתגונן מפילפים אחרים עם קרניים גדולות, אז לוסי הייתה יכולה לפתור את הבעיה בזה שלאף אחד מהם לא יהיו קרניים גדולות. לגדל קרניים זה דורש אנרגיה, זה מסובך, אפשר היה לארגן את זה שמה שיעשה רושם על הפילפות זה רק דברים שמועילים באמת, כמו שריר התחת המפותח שלהם. או נגיד שמה שהיה מושך אותן זה כישרון בטאקי. ואז הייתם רואים את הפילפים במקום לריב אחד עם השני יושבים ועושים טורניר טאקי כל היום. כן זה היה קצת מוזר ועדיין זה יותר הגיוני מלהסתובב כל הזמן עם מתלה מעילים על הראש. דורון פישלר 18:35 אז איך קרתה השטות הזאת? מה הקטע לוסי? אז הקטע הוא שאנחנו פשוט לא חושבים על לוסי נכון. אבולוציה לא מתכננת שום דבר, היא קורית. וזה אומר שלפעמים עושה שטויות. אז פעם מזמן באמת היו פילפות שלכולן לזכרים ולנקבות היו קרניים בגודל סביר, קטנות כאלה, כאלה שבאמת אפשר להשתמש בהן לכמה דברים - אפשר לחפור איתן קצת באדמה, לגרד בגב, whatever, משהו סביר ולא מוגזם. אבל כבר אז קרניים גדולות יחסית נחשבו לתכונה פופולרית ולכן הפילף שהיו לו את הקרניים הכי גדולות הוא היה כוכב. הוא היה מאוד פופולרי בקרב הבנות. עם פילף עם קרניים גדולות עובר, אתם יכולים לראות את הפילפות עושות אחת לשנייה "יואו ראית את הקרניים עליו?". בגלל זה היו לו יותר צאצאים מלאחרים שהיו להם קרניים קטנות יותר. עכשיו אלה עם הקרניים הקטנות יותר זה לא שאכלו אותם, הם לא מתו, רק היו להם פחות ילדים. אז הם הפיצו את הגנים שלהם פחות. מה שאומר שבדור הבא של פילפות היו יותר כאלה עם גנים של קרניים גדולות מאשר כאלה עם גנים של קרניים קטנות. כלומר האורך הממוצע של קרן של פילף זכר התארך באיזה מילימטר. ועדיין הפילפות העדיפו את אלה עם הקרניים הגדולות יותר ולכן לאלה עם הקרן הכי גדולה היו יותר צאצאים ושוב ושוב ושוב ושוב, וככה הקרניים הפכו ליותר ויותר גדולות ויותר ויותר מורכבות ומוזרות למרות שהן לא עוזרות להישרדות בשום צורה. דורון פישלר 20:14 ואותו דבר עם קרניים קרה בהמון מינים אחרים וגם יש המון מקומות שבהם זה לא קרניים, זה דברים אחרים. המקרה הכי קלאסי - טווסים. לטווס זכר יש זנב ענק ויפהפה וכבד. זה עוזר לטווס לשרוד? לא. לנסות לברוח ממשהו כשאתה סוחב מאחוריך כזה דבר ענק זה לא קל, צריך הרבה אנרגיה בשביל דבר כזה. אבל מה? בנות מתות על זה. ולכן לטווסים שיש להם את הזנב הכי יפה יש יותר צאצאים ולכן יש יותר טווסים כאלה. באופן כללי כשאתם רואים בטבע חיה שיש בה משהו מאוד לא ברור או לא הגיוני, כלל אצבע שזה בדרך כלל בגלל שזה מרשים בנות. בעיקר אם זה משהו שיש לזכרים אבל לא לנקבות. הטבע מלא בדברים כאלה, זה לא רק איך שחיות נראות זה גם איך שהן מתנהגות. לחיות יש טקסי חיזור - הדברים שזכרים עושים כדי להרשים את הבנות, לפעמים זה לשיר, לפעמים זה לרקוד, זה המון המון דברים. דורון פישלר 21:22 יש דבר מוזר שקרה בים ליד יפן. לפני חמש שנים צוללנים באזור יפן ראו על קרקעית הים מבנים גיאומטריים. החול על הקרקעית היה מסודר במין ציור, כמו מין שמש או פרח. כלומר מעגל ברדיוס של שני מטר בערך עם עיגול חלק באמצע ומסביבו יש קווים מסולסלים שמובילים מהמרכז החוצה. זה ציור, זה לא נראה טבעי, זה לא נראה כמו משהו שהגלים יצרו לבד, זה נראה כמו משהו שמישהו צייר. ומצאו כאלה שוב ושוב ובמשך כמעט 20 שנה אף אחד לא ידע למה הציורים האלה שם, איזה תופעה יוצרת אותם. חייזרים כנראה. ואז מצאו את מי שיצר אותם - זה דג. זה סוג מסוים של דג - אבו נפחא עם נקודות לבנות, השם שלו באנגלית זה White-spotted pufferfish. הוא קטן, הוא יותר קטן מכף היד שלכם. ופשוט אצל הדגים האלה יש מנהג שהזכרים כדי להרשים את הנקבות מציירים ציורים על הקרקעית של הים. וזה לא פשוט לעשות ציור בקוטר של שני מטר כשאתה דג קטן ואין לך ידיים. הם מתחפרים בחול ועושים בעצמם את הערוצים האלה כדי ליצור את המבנה הגיאומטרי הזה, זה לוקח לדג שבוע לעשות את הציור הזה. עכשיו מה השימוש המעשי של זה? כלום. שום דבר. אבל הבנות של הדג המסוים הזה לא מרשימים אותם דגים שריריים או דגים עשירים או דגים עם קרניים, מה שמרשים אותם זה דגים שיודעים לצייר יפה. אז במקרה הזה אתם רואים את הדגות אומרות אחת לשנייה... הן דגות, הן לא מדברות. דורון פישלר 23:13 למה? כי באיזשהו שלב בענף הספציפי הזה בעץ של לוסי נכנס להוראות ההרכבה של הדג הזה "אנחנו אוהבות דגים שמציירים ציורים יפים על הרצפה". ומאז אלה שציירו ציורים יפים יותר הפיצו את הגנים שלהם יותר, מה שהפך את תחרות הציור ליותר קשה, מה שהפך את הציורים ליותר גדולים ומורכבים. לבחור בני זוג על פי תחרות ציור זה לא דרך טובה למצוא את הדגים שהם הכי חזקים או הכי מהירים, זאת דרך טובה למצוא את הדגים שמציירים הכי טוב. אבל מכיוון שהענף המסוים הזה בעץ של לוסי עשה פעם פנייה מוזרה שמאלה, ככה זה עובד. ככה הוא עובד עד היום. כי מי שמנצח הוא לא רק מי ששורד אלא מי ששורד ומתרבה. אז כשאתם שואלים בשביל מה יש לחיה רגליים ארוכות או מה שלא יהיה, אתם בעצם שואלים את השאלה הלא נכונה, ואני בטוח שגם אני השתמשתי בניסוח הזה הרבה מאוד פעמים כי זה נוח לשאול למה, למה זה ככה, בשביל מה זה ככה. אבל להגיד בשביל מה יש להם רגליים ארוכות או שיניים גדולות או פרווה, למה נועדו התכונות האלה, זה להניח שהן נועדו למשהו, כלומר מה הייתה הכוונה של מי שתכנן את זה. אבל לא הייתה כוונה, כי אף אחד לא תכנן את זה. זה לא נכון שיש להם רגליים ארוכות כדי לברוח מטורפים, זה שבגלל שהם ברחו מטורפים יש להם רגליים ארוכות. ואין להם קרניים גדולות כדי למשוך בנות, זה בגלל שפילפות נקבות נמשכות לקרניים גדולות יש להם אותן. זה לא הסיבה, זה התוצאה. דורון פישלר 24:55 אוקיי, אז יפה מאוד דיברנו על דגים ופילפות וקרנרים, מה עם בני אדם? איך זה עובד עליהם? אוקיי, תכף נדבר על זה. בני אדם הם חיות. בזמן שחיות אחרות פיתחו צוואר ארוך או למדו לרוץ מאוד מהר או למדו לעשות ציורים מוזרים על הקרקעית של האוקיינוס, בני אדם גידלו מוח גדול באופן מוגזם והתחילו לחשוב. יכול להיות שהם לא חושבים יודע מה, הם חושבים יותר טוב מפילפה. אבל זה לא שבני האדם היו המטרה של לוסי וברגע שהגיעה אליהם היא הפסיקה, כי ללוסי אין מטרה, היא פשוט קורית. אז אין שום סיבה לחשוב שלוסי לא עובדת על בני אדם. רק מה, כמו שהרבה אנשים שאלו - איך ברירה טבעית יכולה לעבוד אם לא רק החזקים והמהירים והמתאימים שורדים? כי אם קר מדי לאנשים הם לא צריכים לבלות חמישה דורות בלגדל פרווה, הם פשוט לובשים משהו. אם חם מדי הם פשוט מדליקים מזגן. אם הם נפצעים יש להם פלסטר, יש תרופות, יש חיסונים נגד מחלות. בטבע חיות שנולדו חלשות באיזשהו אופן או עם איזו מגבלה הן פשוט ימותו. פילפה שנולדה עיוורת היא לא תשרוד, אין שום סיכוי. יותר מזה, פילפה ששברה רגל באותה מידה יכולה למות באותו רגע - פילפה עם רגל שבורה פשוט הולכת למות. אבל בני אדם? אם בן אדם שובר רגל אז באסה אבל שמים גבס לכמה זמן, מציירים עליו ציורים נחמדים ואז מבריאים. אם שברתם רגל זה לא ממש משנה את הסיכויים שלכם להעמיד צאצאים. גם כאלה שפשוט נולדו לא הכי חזקים או אפילו עם איזו מגבלה פיזית, עדיין הם בהחלט יכולים לחיות חיים מלאים וארוכים, להקים משפחה, למה לא? אז כל העיקרון של הברירה הטבעית פשוט לא עובד עלינו יותר. דורון פישלר 27:26 אז מה זהו? האבולוציה נגמרה? יש כמה דברים שצריך לזכור כדי לענות לשאלה הזאת. קודם כל חשוב לזכור שלא כל האנושות במצב כזה. אני מאוד שמח שלכם יש מעיל ותרופות ומזגן וביטוח רפואי - יופי לכם. לא לכולם יש את זה. יש חלקים מאוד גדולים מהעולם שבהם כל הדברים האלה ממש לא מובנים מאליהם. נגיד במרכז אפריקה כרגע, למי שבמקרה לגמרי נולד עם עמידות למלריה או לאיידס זה ישפיע על הסיכוי שלו לשרוד. אבל בואו נשים את זה בצד רגע, נגיד שתוך דור שניים הגענו למצב שכל האנושות חיה באופן נוח, לכולם יש מזגן, לכולם יש מערכת בריאות טובה ומתפקדת. מה אז? גם אז זה לא אומר שלוסי הפסיקה - פשוט כי היא לוקחת זמן. הדינוזאורים היו בכדור הארץ במשך המון המון המון זמן ואז ביום אחד הגיע אסטרואיד וסיים אותם. אם אסטרואיד ענק מתרסק על כדור הארץ עכשיו זה בהחלט ישפיע על האנושות, אפילו אם יש לנו מעיל. ויש גם אירועים אחרים שיכולים לקרות - מה אם תבוא פתאום איזו מגפה גלובלית קטלנית אבל לא כמו המגפה הקטנה שהייתה לנו לפני כמה שנים, כזאת שהיא באמת מסוכנת. חלק מהאנשים עמידים אליה חלק לא, חלק ישרדו וחלק לא, זה יכול לקרות. עכשיו זה לא אומר שזה יקרה, אירועים כאלה לא קורים כל יום ולא כל שנה, אולי אפילו לא כל 100 שנה. אבל ללוסי יש זמן, גם אם מין אסון ענק כזה קורה פעם במיליון שנה, במבט מרחוק זה קצב התקדמות לגמרי נורמלי. כמו כשאנחנו מסתכלים על שושלת החיים ואומרים דברים כמו "ואז הם גידלו נוצות", "ואז הם גידלו רגליים ארוכות יותר". כל "ואז" כזה יכול להיות הפרש של מיליון, שני מיליון, חמישה מיליון שנה. להם זה נראה כאילו שום דבר לא השתנה אבל במבט מרחוק הכל נהיה מהיר. אז אותו דבר לגבי בני אדם - יכול להיות שבפרספקטיבה נכונה נראה את השינויים. דורון פישלר 29:52 ויש עוד דבר - כמו שאמרנו לוסי זה לא רק מי שמתאים שורד. לא חייבים להרוג אנשים כדי שהם יושפעו מאבולוציה, זה מושפע גם ממי שמתרבים יותר מאחרים. עכשיו כדי למצוא בן או בת זוג לא חייבים להיות גבוה חתיך שרירי כריזמטי וטוב בכדורסל, אבל זה עוזר. והרבה אנשים יגידו שכן, לאנשים גבוהים ויפים וטובים בכדורסל יותר קל למצוא זיווג מלאנשים אחרים. ולכן הרבה פעמים אלה שהם לא גבוהים חתיכים שריריים כריזמטיים וטובים בכדורסל צריכים למצוא דרך אחרת להיות מושכים, כמו ללכת לעבוד בהייטק או לגדל חוש הומור. אז גם זה דבר שהיה נכון יותר אולי בתרבויות פרימיטיביות מאשר עכשיו, אבל לכאורה לפחות לבני אדם שנראים טוב יש יותר סיכוי להפיץ את הגנים שלהם. כמובן יש פה גם את השאלה מה זה נראה טוב. כי להבדיל מחיות אצל בני אדם ההגדרה של מה זה נראה טוב זה לא בהכרח טבוע בגנים שלנו, זה מאוד משתנה לפי הזמן ולפי התרבות. מי שנחשב לנראה טוב במקום אחד לא תמיד ייחשב לכזה במקום אחר. אידיאל היופי לפני 500 שנה היה שונה ממה שהיום. יש תרבויות וזמנים שבהם להיות שמן נחשב להכי מושך ויש כאלה שלא. לכו תדעו מה יהיה בעוד מיליון שנה. דורון פישלר 31:22 אבל מעבר לכל זה, האמת שכל העסק הזה זה דיון עקרוני מעניין, כן, אבל זה לא באמת משנה. אסטרואידים ומגפות ואופנות בקשר למי יפה ומי לא זה שולי. כי יש דבר שבני אדם כן שונים בו מחיות אחרות לגמרי, וזה שהם החיה היחידה שיודעת להשפיע בכוונה על ההתפתחות של עצמה. התפתחויות טכנולוגיות משנות את העולם הרבה יותר והרבה יותר מהר מכל מגפה אקראית או אסטרואיד. ובין השאר בני אדם למדו לשחק במודע ואשכרה לתכנן גנים. שזה דבר שאף פילפה לא עשתה אף פעם. לא בקטע של מי במקרה מתרבה ומי לא, אלא להיכנס ל-DNA ולערוך אותו. זה דבר שקיים, זה דבר שאנשים עושים. כרגע עדיין באופן מאוד מאוד מוגבל אבל תנו לזה זמן. אפשר להתעסק עם גנים ישירות, לקחת את התא הראשון שממנו התפתח יצור חי או צמח, להיכנס ל-DNA שלו ולשנות אותו. להוריד דברים, להוסיף דברים, לשנות יצורים, זה דבר שקיים. עכשיו היום אנחנו משתמשים בזה לדברים כמו ליצור גידולי מאכל שהם יותר עמידים למחלות ומזינים יותר, או ליצור צמח שזוהר בחושך. אוקיי, מה עם לשנות את הגנים של בני אדם? אפשר ברמת העיקרון לעשות את זה. יש עם זה בעיות אתיות מפה ועד המזוזואיקון התיכון אבל ברמה הטכנית זה אפשרי. תינוק מבחנה עקרונית אם היינו רוצים לבחור את צבע העיניים שלו אפשר להיכנס ל-DNA שלו לשנות כמה אותיות במקום הנכון, אנחנו יודעים איפה, וקיבלתם עיניים כחולות. אנחנו יודעים איפה הקטע ב-DNA שאומר איזה צבע עיניים יהיו לו. אם אני רוצה ילד גבוה יותר או חכם יותר זה לא כזה פשוט כי בניגוד לצבע עיניים אלה לא דברים שנקבעים על ידי גן ספציפי אחד. זה לא שב-DNA יש שורה שאומרת IQ שווה 113 ואז אפשר לשנות את זה ל-180 ולראות מה יקרה. זה לא כמו מסך בחירת דמות ממשחק מחשב שיש סליידר כזה שבוחרים כמה גבוה הוא יהיה, זה לא, יש 7,000 סליידרים שכשמזיזים אחד מהם כל האחרים יורדים והאחרים עולים ולך תמצא את הקומבינציה הנכונה, זה מסובך. דורון פישלר 33:57 לערוך את הגנים של בני אדם ככה שהם יהיו פשוט בריאים יותר וחכמים יותר וטובים יותר בכדורסל - זה כרגע מדע בדיוני. אבל זה לא אומר שזה יישאר ככה הרבה זמן. זה לא מופרך לחשוב שבעתיד, ואני לא מדבר פה על עוד מיליון שנה אלא במאה השנה הקרובות, אפשר יהיה לערוך אנשים לפני שהם נולדים. האם מותר לעשות את זה או כדאי לעשות את זה - זאת חתיכת שאלה שאני לא אכנס עליה עכשיו. יש איזה 17 פרקים של מראה שחורה שאפשר לעשות על הדבר הזה. אבל העובדה שאפשר לעשות את זה אומרת שזה כנראה ישפיע. אם להורים תהיה הרבה יותר שליטה על איך שהילד שלהם ייראה מה יקרה אז? אולי כמו שיש היום אופנה לפעמים לתת לילדות שם כמו מורן ואז האופנה הזאת עוברת ואז לכולם קוראים שם אחר, אז אולי השנה זה באופנה עיניים ירוקות? אז השנה ייוולדו המון אנשים עם עיניים ירוקות. ובשנה הבאה לא. ואם זה מקובל חברתית להיות שרירי אז יהיו הרבה יותר אנשים עם נטייה טבעית לשרירנות. כלומר הפעם זה כן יהיה מתוכנן. ואז האבולוציה תפסיק? לא! בדיוק להפך. לוסי היא שינוי, היא התהליך שבו דברים משתנים והופכים לדברים אחרים. זה שעכשיו תהיה לאנושות שליטה על זה לא יגרום לשינויים להפסיק לקרות - להפך זה יגרום להם לקרות יותר. זה אומר שלוסי תהיה מהירה הרבה יותר ומוזרה הרבה יותר. לאן נגיע מכאן? וואלה אין לי מושג. דורון פישלר 35:42 אז מה הייתה השאלה? האם האבולוציה הפסיקה בבני אדם? לא. האבולוציה לא נגמרה. היא פשוט השתנתה, היא אפשר להגיד התפתחה. זאת התשובה, וזה עדיין לא הכל - אנחנו דיברנו על הסוף של לוסי, מה שנשאר לדבר עליו זה ההתחלה, איך כל העסק הזה התחיל. וזה לא יהיה עכשיו, זה הפרק הבא. זאת הייתה התשובה. כמו שאמרתי לא סיימתי לדבר על לוסי, יהיה עוד, אבל עוד לפני זה אם בא לכם לשמוע עוד, אז הפרק "למה לגברים יש פטמות" למעשה גם כן עוסק בנושאים האלה, אתם יכולים לשמוע אותו בתור הרחבה ואת כל הפרקים של הפודקאסט אתם יכולים לשמוע ב-doronfishler.com שם אפשר גם לקרוא על הרצאות שאני עושה להזמין אותי להרצאות ולעשות עוד לא יודע תעשו מה שאתם רוצים שם. עורכת הסאונד שלי נוי, ייעוץ ותמיכה מורלית מוץ אביב שם טוב, סמנכ"ל תפעול גל אוהב ציון, מנהל האולפן גיא עולמן, מנהלת סושיאל גאיה אולמן, עמית חזזי מכירות, ויש לנו מאלפת פינגווינים חדשה - אנזה. אני דורון פישלר. יאללה ביי. דגה אחת אומרת לדגה השנייה - הן דגות, הן לא מדברות.
        ]]></content:encoded>
    </item>
    
    <item>
        <title>לוצי 3: הקוף עם מכונת הכתיבה [התשובה]</title>
        <link>https://mat-mo.github.io/podtext/episodes/htshvbh/lvtsy-3-hqvp-m-mkvnt-hktybh-htshvbh.html</link>
        <guid>https://mat-mo.github.io/podtext/episodes/htshvbh/lvtsy-3-hqvp-m-mkvnt-hktybh-htshvbh.html</guid>
        <pubDate>8 ביולי 2025</pubDate>
        <description>Transcript for לוצי 3: הקוף עם מכונת הכתיבה [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? דורון פישלר 01:12 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזו נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. קריינות 02:29 רשת עושים היסטוריה. דורון פישלר 02:33 היי, אני דורון פישלר, זאת התשובה, ומה נשמע? מה קורה? לא קרה שום דבר מעניין מאוד מאז שדיברנו פעם אחרונה, נכון? טוב, בסדר. יאללה. זה הפרק השלישי שבו אני מדבר על לוסי, כלומר אבולוציה. אבל בשלב הזה אנחנו כבר מכירים אותה באופן יותר אישי, אז אנחנו יכולים לקרוא לה כמו שהחברים קוראים לה. אז כרגיל, אם לא שמעתם עדיין את הפרקים הקודמים בסדרה הזאת של לוסי, זה לא נורא, אתם לא חייבים לשמוע אותם כדי להבין את הפרק הזה, אבל זה יהיה נחמד אם כן, כי בכל זאת יש פה איזשהו סדר הגיוני לדברים. עכשיו אני רוצה לדבר על איך החיים התחילו. דורון פישלר 03:42 החיים בכדור הארץ, איך זה התחיל? העסק הזה? אחת השאלות הכי מסתוריות בכל הסיפור הזה של התפתחות החיים בעולם, ושאלה אחרת מסתורית לא פחות היא למה כשמדברים על הנושא הזה, השיחה איכשהו תמיד מגיעה לנושא של קופים ומכונות כתיבה? כי זה תמיד מגיע לשם. הטיעון של הקוף הולך ככה: אם תתנו לקוף להקליד באופן אקראי על מכונה כתיבה, הוא בסופו של דבר ינפיק עותק מדויק לחלוטין של קלאסיקה ספרותית, כמו 'מעשה בחמישה בלונים'. הוא יכתוב את כל זה, זה פשוט ייקח הרבה מאוד זמן ובדרך הוא יכתוב הרבה מאוד שטויות. אבל הנה הטוויסט - 'מעשה בחמישה בלונים' קיים. וגם כל כתבי שייקספיר קיימים. וגם הקוד הגנטי של בן אדם קיים. אבל איך? אם אין יד מכוונת והכל ביקום קורה במקרה, איך זה שדבר שהרגע אמרנו שאין באמת שום סיכוי שיקרה - קרה? דורון פישלר 12:28 כשאנחנו שואלים איך בעצם נוצרו החיים בעולם, מה הם בעצם החיים? שלי, תני לי מוזיקה של מונטאז'ים. האם החיים הם תינוק מחייך? האם החיים הם עגלי טל על כנפיו של פרפר? איפה בעצם שמים את הגבול בין מה שחי למה שלא? זאת שאלה מרתקת והתשובה היא שלא אכפת לי. ברצינות, כרגע זה ממש לא אכפת לי. ההגדרה הזאת של מה נחשב לחי ומה לא זה עניין של הגדרה מילונית. מה שכן חשוב לנו כרגע זה שיצורים חיים יודעים לשכפל את עצמם. ליצור עוד אחד מעצמם. תכונה ידועה של יצורים חיים היא שאם אתם משאירים שניים מהם ביחד לכמה זמן, לפעמים כשאתם חוזרים יש שם שלושה. מה שלא יודע לייצר עוד אחד מעצמו - לא חי. דורון פישלר 15:59 יש ניסוי מדהים באמת לדעתי שהתפרסם ב-2024 שנעשה במעבדות המחשוב של גוגל, והוא עסק בטקסט אקראי ומה שיכול להיווצר ממנו. הניסוי הזה נעשה כולו במחשב, בתוך מרחב וירטואלי. כל אפליקציה במחשב בנויה מאבני הבניין הכי יסודיות של פקודות פשוטות. מה עשו בניסוי הזה? לקחו מרחב ממוחשב וירטואלי גדול ומילאו אותו בשטויות, כלומר בפקודות אקראיות לגמרי בשפת תוכנה. מתברר שכן קרה שם משהו. מה שהתחיל כג'יבריש הפך להיות מלא בבלוקים זהים של קוד שחוזרים על עצמם. איך זה קרה? כשמחברים שני קטעי ג'יבריש, ב-99.9 אחוז מהמקרים תקבלו ג'יבריש. אבל קיים סיכוי קטנטן שתקבלו קטע תוכנה שהמשמעות שלו היא 'קח את הקטע הזה ותעתיק אותו אליך'. מספיק שפעם אחת ייווצר בלוק אחד שיודע לשכפל את עצמו כדי שכל המרחב יתמלא בעותקים שלו. דורון פישלר 24:18 בואו נחליף את המחשב במרק. המרק הקדמוני. זה הכינוי למה שהיה בכדור הארץ לפני מיליארדי שנים. יש מים, יש אוקיינוסים ויש חומרים בסיסיים שצפים בהם באופן אקראי לגמרי ולפעמים מתנגשים. אטומים שנפגשים לפעמים יוצרים מבנה יציב. יכול להיות שאם תתנו לזה מספיק זמן, נגיד מאה מיליון שנה, אז איכשהו לגמרי במקרה ייווצר המקביל לקטע הקוד הזה שאומר 'קח את זה ותעשה עוד אחד ממנו'. דבר שיודע לשכפל את עצמו. אחד הסברות המובילות היא שזאת הייתה שרשרת של RNA. מהרגע שהדבר הזה קיים, לוסי מתחילה לעבוד ברצינות. המוטציות שיותר טובות בלשרוד ולהתרבות שורדות ומתרבות. זה מתפתח ונהיה יותר מורכב ובאיזושהי נקודה זה חוצה את הנקודה שבה אתם יכולים להגיד - זה חי. דורון פישלר 31:02 והעניין הוא שכל העסק הזה לא דומה בכלל לקוף עם מכונת כתיבה. כי הטיעון של הקוף אומר שאין באמת סיכוי שבאופן אקראי לגמרי ייווצר יש מאין משהו מאוד מורכב. אבל אף אחד לא טען שככה זה קרה. לוסי היא פשוט האופן שבו דברים קורים בטבע. ב-2002 קבוצה של מרצים וסטודנטים באנגליה החליטו לבצע את הניסוי הזה במציאות והשאירו מקלדת בגן חיות עם שישה קופים. הם הפיקו חמישה עמודים, שהיו מורכבים ברובם מהאות S. מה שאנחנו לומדים מזה זה שאם אתם מתכוונים ליצור רצף אקראי לחלוטין של אותיות, לתת לקוף מכונת כתיבה זה אפילו לא דרך טובה לעשות את זה. המדע לומד דברים בהדרגה. זאת הייתה התשובה. דורון פישלר 39:24 אני חושב שזה הפעם האחרונה שנתעסק בלוסי לפחות לכמה זמן. עורכת הסאונד שלי נוי, ייעוץ ותמיכה מוראלית מוץ, ותודה גם ליואב שחטר ואופיר לזר. את הפרקים של הפודקאסט הזה אתם יכולים למצוא בכל מקום שיש בו פודקאסטים ובאתר שלי doronfishler.com. אביב שם טוב סמנכ"ל תפעול, גל אוהב ציון מנהל האולפן, גיא אלומן מנהל הסושיאל, עמית חזזי מכירות. אני דורון פישלר וביי.
        ]]></content:encoded>
    </item>
    
    <item>
        <title>האם אפשר למות מצחוק? [התשובה]</title>
        <link>https://mat-mo.github.io/podtext/episodes/htshvbh/hm-pshr-lmvt-mtskhvq-htshvbh.html</link>
        <guid>https://mat-mo.github.io/podtext/episodes/htshvbh/hm-pshr-lmvt-mtskhvq-htshvbh.html</guid>
        <pubDate>4 באוגוסט 2025</pubDate>
        <description>Transcript for האם אפשר למות מצחוק? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי. כי הפרסומת הזאת נועדה לכם. כי חידות כאלה שהן חצי משחק וחצי כאב ראש זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:40 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולות להתמיין תלמידות ותלמידים מכיתות ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רשת עושים היסטוריה 02:30 רשת עושים היסטוריה, עושים היסטוריה, עושים היסטוריה. דורון פישלר 02:46 אהלן, הפרק הזה מוגש בחסות ביטוח החיים של מנורה מבטחים, ולכן מכיוון שאנחנו עוסקים בביטוח חיים, אנחנו הולכים לדבר על... מוות. זה בסדר, זה יהיה הרבה פחות קודר ממה שזה נשמע. אני דורון פישלר, זו 'התשובה', בואו נתחיל. בטופס שליחת השאלות ב-doronfishler.com קיבלתי שאלה מעורך דין דייג, שזה תכלס נועם. הוא שלח את השאלה הזאת: כמה בדיחה צריכה להיות מצחיקה כדי להרוג אותי מצחוק? אז בואו נדבר על זה. מה אם הייתי מספר לכם על בן אדם שיכול לגרום לגוף שלכם לתגובות בלתי נשלטות בלי לגעת בכם? הוא יכול לגרום לסרעפת ולשרירים הבין-צלעיים שלכם להתכווץ באופן מוגבר ובלתי סדיר. זה יגרום להתכווצויות שרירים בבטן ובפנים שלכם. זה יכול לגרום להיפרוונטילציה ותועדו אפילו מקרים שבהם אנשים מתו מהתופעות האלה. ולכל זה הוא יכול לגרום לכם בלי לגעת בכם בכלל, בלי להתקרב אליכם אפילו, בלי שום מגע פיזי, רק באמצעות מילים שהוא אומר. הוא יכול להגיד משפט שישתול לכם במוח רעיון שיגרום לשרירים שלכם בגוף לצאת משליטה. ומה אם הייתי אומר לכם שהאיש הזה הוא אני? והתהליך הזה שאני מתאר נקרא לספר בדיחה. בן אדם אחד אומר משהו, ואנשים ששומעים אותו, רק מלשמוע את המילים שהוא אמר פתאום נתקפים בהתכווצויות בלתי נשלטות בכל הגוף. צחוק זה דבר מאוד מוזר. כי זה דבר בלתי נשלט. אנשים לא בוחרים אם לצחוק, זה פשוט דבר שהגוף שלנו עושה בלי ההחלטה שלנו. כשמישהו מספר בדיחה ממש טובה, הוא עושה האקינג לא רק למוח שלכם אלא גם לגוף שלכם. הוא גורם לכם לתגובות לא רצוניות. ב-22 בפברואר 1943, דולורס סקריבלר מאנגליה שמעה רעשים חשודים מכיוון החדר של הבן שלה, ארנסט. היא נכנסה לחדר ומצאה את ארנסט שוכב על המיטה שלו ללא רוח חיים. הוא החזיק ביד פיסת נייר, ודולורס שחשבה שמדובר במכתב התאבדות קראה את המכתב. אלא שזה לא היה מכתב, ודקות ספורות לאחר מכן גם היא התמוטטה ומתה מצחוק. ארנסט סקריבלר היה במקצועו כותב בדיחות, והטקסט על הדף הזה היה בדיחה שהוא כתב. בדיחה שעד היום נחשבת לבדיחה המצחיקה והקטלנית ביותר בעולם. הסיפור הזה הוא כמובן מערכון של מונטי פייתון, אבל זה לא אומר שהרעיון של למות מצחוק הוא לא הגיוני, כי קיימים מקרים מדווחים אמיתיים על אנשים שמתו מצחוק. ב-1975 אלכס מיטשל, אנגלי בן 50, ראה תוכנית מצחיקה בטלוויזיה ומאוד צחק. הוא צחק במשך 25 דקות רצופות ואז מת. מה באמת היה הדבר שגרם לו למות? הוא ראה פרק של 'The Goodies' שנקרא 'Kung Fu Kapers'. ב-1989 דווח שאדם בשם אולה בנצן צחק את עצמו למוות בזמן שהוא צפה בסרט 'דג ושמו וונדה'. ישנם גם מקרים מהעבר הרחוק כמו הפילוסוף כריסיפוס שמת לפי השמועות מצחוק כשראה חמור אוכל תאנים. פיזית, הצחוק גורם למאמץ גופני קיצוני שעלול להוביל להתקף לב אצל מי שנמצא בקבוצת סיכון. ב-2012 התגלה שנכדתו של אלכס מיטשל סובלת מסינדרום QT מוארך, מה שמחזק את ההשערה שגם הוא סבל מתסמונת לבבית תורשתית שהצחוק היה הטריגר שלה. ישנן תופעות נוספות כמו עילפון סיינפלד, כינוי שניתן לאובדן הכרה זמני בעקבות צחוק עז. ריצ'רד וייסמן ערך מחקר למציאת הבדיחה המצחיקה בעולם, שכלל דירוגים של מיליוני גולשים. הבדיחה שזכתה במקום הראשון הייתה על שני ציידים ביער שאחד מהם מתמוטט והשני יורה בו כדי לוודא שהוא באמת מת כפי שהנחה אותו המוקדן. למרות המקרים הקיצוניים הללו, חשוב לזכור שצחוק הוא בריא מאוד, משחרר אנדורפינים ומסייע נגד כאבים. דורון פישלר 31:25 אבל הקטע בחיים זה שלפעמים קורים דברים לא צפויים וצריך להתכונן. זו הסיבה שאנשים עושים ביטוח חיים. הפרק הזה מוגש בחסות מנורה מבטחים. ביטוח חיים הוא לא בשבילכם, הוא בשביל המשפחה שלכם - הילדים, הבן או הבת זוג - כדי שאם יקרה לכם משהו הם יקבלו פיצוי. למנורה מבטחים יש מוצר שנקרא ריסק 15, שבו המחיר שאתם משלמים היום נשאר קבוע לאורך 15 השנים הבאות. זה מעניק רמת ביטחון וודאות שקשה למצוא היום. אתם יכולים לחפש 'ביטוח חיים מנורה מבטחים' בגוגל לפרטים נוספים. לא נעים לדבר על זה, אבל זה חשוב. דורון פישלר 34:19 זו הייתה התשובה. ערכה את הסאונד: שלי נוי. ייעוץ ותמיכה מורלית: מוץ. סמנכ"ל תפעול: אביב שם טוב. מנהל אולפן: גל אוחיון. מנהל סושיאל: גיא פולמן. מכירות: עמית חזזי. אני דורון פישלר, את כל הפרקים אפשר למצוא באתר doronfishler.com. הפרק הוא לצורכי פנאי בלבד ואינו מהווה ייעוץ ו/או המלצה לרכישת ביטוח. כל האמור כפוף לתנאי הפוליסה של מנורה מבטחים ביטוח בע"מ. ניתן לצפות במידע המלא באתר החברה menora.co.il. יאללה ביי.
        ]]></content:encoded>
    </item>
    
    <item>
        <title>הקבר עם סימן השאלה [התשובה]</title>
        <link>https://mat-mo.github.io/podtext/episodes/htshvbh/hqbr-m-symn-hshlh-htshvbh.html</link>
        <guid>https://mat-mo.github.io/podtext/episodes/htshvbh/hqbr-m-symn-hshlh-htshvbh.html</guid>
        <pubDate>19 באוגוסט 2025</pubDate>
        <description>Transcript for הקבר עם סימן השאלה [התשובה] from התשובה</description>
        <content:encoded><![CDATA[
            
        ]]></content:encoded>
    </item>
    
    <item>
        <title>מאיפה הגיעה שירלי? [התשובה]</title>
        <link>https://mat-mo.github.io/podtext/episodes/htshvbh/myph-hgy-h-shyrly-htshvbh.html</link>
        <guid>https://mat-mo.github.io/podtext/episodes/htshvbh/myph-hgy-h-shyrly-htshvbh.html</guid>
        <pubDate>15 בספטמבר 2025</pubDate>
        <description>Transcript for מאיפה הגיעה שירלי? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע, אבל אם הוא עשה ככה, תקשיבו לזה. יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא, בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. קריינות 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. קריינות 02:31 רשת עושים היסטוריה. רשת עושים היסטוריה. רשת עושים היסטוריה. דורון פישלר 02:45 היי, אני דורון פישלר, וזאת התשובה. פטל שאלה אותי את השאלה הזאת: איך קורה ששם של בן הופך פתאום לשם של בת? למשל, אריאל היה שם של גבר, אז מי קם והחליט פתאום שמהיום הוא מתאים לבנות? על השאלה הזאת, העניין הוא שאני כבר עניתי עליה בעצם. אם אתם מאזינים לפודקאסט הזה הרבה זמן, בטח אתם זוכרים שהיו שני פרקים: לאן נעלמה מורן ומורן מכה שנית. בשניהם דיברתי על שמות, על שמות פרטיים ומאיפה הם מגיעים ולאן הם הולכים ואיך הם משתנים ואיך הם נהיים יותר פופולריים ופחות פופולריים עם הזמן. היו שם הרבה סיפורים מעניינים ובין היתר אני דיברתי שם גם על השם אריאל, כי מה שקרה לשם אריאל הוא מעניין. אבל אני לא סיפרתי את כל הסיפור של אריאל, כי יש עוד מה לדבר על השם הזה, ובכלל השאלה הזאת של מה הופך שם של בן לשם של בת ולהיפך, יש עוד הרבה דברים לספר עליה. ובאופן כללי שמות זה פשוט נושא מעניין נורא, אז לא אכפת לי לחזור אליו שוב, זה נושא נורא גדול. אז ככה, אני אתחיל בתשובה שכבר נתתי לאריאל, אני אמשיך משם, אבל בעיקר אני רוצה לדבר על אחד השמות העבריים עם ההיסטוריה הכי יוצאת דופן. שירלי. השם הוא שירלי. למה שמות הם מה שהם? זאת השאלה. תכף תבוא התשובה. דורון פישלר 04:30 נתחיל באריאל. אריאל, ירושלים. אריאל הוא שם עברי כשר, ארי-אל, האריה של האל. ובתנ"ך אריאל מוזכר, הוא לא מופיע בתור שם של בן אדם, הוא כן מופיע בתור אחד הכינויים של ירושלים. ובהמשך יש מסורות נוצריות שבהן אריאל מוזכר כשם של מלאך, כמו מיכאל וגבריאל, וכמובן הוא הפך להיות שם גם במציאות, שם של גבר כמובן. ארי-אל, האריה המופסא, זה שם מאוד מאוד גברי. והשם הזה היה קיים גם בארץ מאז ומתמיד או לפחות מאז שקיימים נתונים, אבל הוא היה קיים רק כשם של בנים. ואז פתאום הוא הפך גם לשם של בנות. מה קרה? מה גרם לזה? כדי לראות מה גרם לזה צריך קודם כל לראות מתי זה קרה ומה אולי קרה באותו זמן שהיה יכול לגרום לזה. אז ככה, לפי הטבלה הגדולה של הלשכה המרכזית לסטטיסטיקה על שמות פרטיים בארץ והתפוצה שלהם בכל שנה מאז הקמת המדינה ועד היום, שזה אחד המסמכים החביבים עליי בעולם, באמת, כאילו כל כך הרבה זמן ביליתי במסמך הזה. בכל אופן, לפי זה יש נקודה אחת מסוימת שבה אריאל נהיה שם של בת, וזה שנת 1989. כי עד 1989 אריאל בתור שם של בת לא קיים. כלומר, אוקיי, כן, קיימות כאלה ממש ממש בודדות, וזה לא שב-1989 פתאום יש המון כאלה, לא, יש טפטוף קטן. ב-1989 מתחיל טפטוף של אריאל בנות והוא נמשך גם בשנים הבאות, הוא נהיה טפטוף עקבי ומתגבר ובסוף נהיה שם מקובל ונפוץ. דרך אגב, עד היום יש הרבה יותר אריאל בנים מאריאל בנות, אבל יש כבר יותר מ-9000 אריאל בנות בארץ, זה שם לגמרי מקובל ונורמלי שלא צריך להפתיע אף אחד. אז כל זה התחיל ב-1989. מה קרה ב-1989? התשובה היא קלה מאוד: יצא הסרט בת הים הקטנה של דיסני. ולבת הים הקטנה קוראים אריאל. דורון פישלר 07:08 אני חושב שלאנשים בארץ באותה שנה זה בטח היה קצת מוזר לראות את הסרט שבו לבת הים הקטנה שהיא בהחלט בת קוראים בשם של בן. אבל חוץ מזה היו בטח אנשים שראו את הסרט ויכול להיות שזה נראה להם מוזר ברגע הראשון, אבל אחרי שסרט שלם מדברים על אריאל הבת, מתרגלים לזה. זה פשוט מפסיק להישמע מוזר, זה פשוט נשמע כמו שם יפה. עכשיו, אני מנחש שההורים של כל חמש הילדות בשם אריאל שנולדו בשנת 1989 לא קראו לילדה שלהם במודע על שם בת הים הקטנה. הם פשוט ניסו לחשוב על שם מקורי יחסית ויפה לילדה והשם אריאל היה שם שהם שמעו, הוא היה בסביבה. יכול להיות שהם לא זכרו בדיוק איפה הם שמעו אותו, אבל הם בחרו בו. וככה גם אלה שאחריהם, הם פשוט זה היה שם יפה. אלה שאחר כך, הם כבר פשוט שמעו על ילדה בגן של השכנים בשם אריאל ואמרו 'אה כן זה כמו בת הים בסרט' וככה זה נמשך הלאה והלאה ונהיה נפוץ יותר ויותר. אני לא חושב שיש המון ילדות בארץ שההורים שלהן מצהירים שהן נקראות על שם בת הים הקטנה, אבל הן נקראות על שם בת הים הקטנה גם אם הם לא מודעים לזה. כל בת בארץ שנקראת אריאל, בעצם נקראת על שם אריאל של דיסני. דורון פישלר 08:30 את זה אני סיפרתי כבר פעם, אבל זה לא כל הסיפור. כי גם אם זה נכון שכל האריאליות הישראליות נקראות על שם בת הים הקטנה של דיסני, אז עכשיו זה מוביל לשאלה: על שם מי נקראת בת הים של דיסני? למה דיסני החליטו לקרוא לבת הים שלהם אריאל? בסיפור שהסרט מבוסס עליו, של הנס כריסטיאן אנדרסן, לבת הים הקטנה קוראים 'בת הים הקטנה'. אין לה שם. או אם יש לה שם, הוא לא מוזכר בסיפור. לאורך כל הסיפור פשוט קוראים לה בת הים הקטנה, שזה האמת נשמע לי קצת מוזר, כי היא לא קטנה. כלומר, תקנו אותי אם אני טועה, אבל היא בגודל די נורמלי בשביל בת ים, לא? כלומר, אם הכוונה היא לגיל, אז בסרט היא בת 16, שאוקיי, היא בת הים הקטנה, זה נכון. אבל מן הסתם יש גם בנות ים בנות שנה ים ובנות שנתיים ים. בת 16 היא לא כזאת קטנה. כלומר, שם יותר נכון היה בת הים הממוצעת בגודלה. לא? בכל מקרה, כשדיסני עיבדו את הסיפור הזה לסרט, אז זה היה קצת מוזר לעשות סרט שלם של גיבורה שפשוט אין לה שם, אז הם היו צריכים למצוא לה שם והם בחרו בשם אריאל. שבאנגלית היה כבר אז שם של בת. אוקיי, אז השאלה הבאה: למה זה היה שם של בת באנגלית? כלומר, אריאל הוא שם של בת בעברית בגלל בת הים הקטנה, איך הוא הפך לשם של בת באנגלית קודם? דורון פישלר 10:11 העניין הוא כזה, קודם כל אמרנו, זה שם עברי. והמון מהשמות הכי נפוצים באנגלית וב- הרבה שפות לועזיות אחרות, אני אדבר בעיקר על אנגלית כי אני מכיר בעיקר אנגלית, אבל זה נכון לגבי הרבה מאוד שפות. הרבה מהשמות האלה בעצם מבוססים על שמות בעברית. ג'ון זה קיצור בעצם של יוחנן או יונתן. וג'ייקוב זה קיצור של ג'ייקוב, כלומר יעקב. וג'ואל זה יואל. ורייצ'ל זה בעצם רחל. ואליזבת' זה אלישבע. ושרה זה שרה. זה נכון לגבי המון שמות, וזה פשוט משום שהשמות האלה מגיעים מהתנ"ך ודבר שמשותף גם ליהודים וגם לנוצרים זה שהם מעריצים של התנ"ך. הם מאוד אוהבים את התנ"ך והרבה פעמים קוראים לילדים שלהם על שם דמויות מהתנ"ך. וזה נכון בין השאר לגבי רוב השמות שנגמרים ב-'אל'. למשל השם מייקל. מייקל זה בעצם מיכאל. תחשבו על איך מאייתים את זה, לא כותבים 'מייקל' כותבים 'מי-צ'ה-אל'. מייקל ג'קסון, מייקל ג'ורדן, כל המייקלים האחרים בעצם זה מיכאל. וכמובן מייקל זה שם של בן, אני לא מכיר הרבה בנות שקוראים להן מייקל. וזה נכון גם לגבי רפאל וסמואל וגבריאל ודניאל. אוקיי, דניאל קיים גם בתור שם של בת, אבל מאייתים את זה אחרת כי זה מגיע מדניאלה דרך דניאל באיטלקית, אבל רואים את זה באיות כי דניאל הבן ודניאל הבת באנגלית מאייתים את זה אחרת. זה לא נכון לגבי אריאל. אריאל הוא שם מקובל גם לבנים וגם לבנות אבל מאויית בדיוק אותו דבר. וזה היה נכון הרבה לפני בת הים הקטנה. עכשיו, כמו בארץ גם בארצות הברית בת הים הקטנה גרמה לשם אריאל לבנות להיות נפוץ יותר, אבל היא לא המציאה אותו, הוא היה קיים קודם. אז מאיפה זה בא? זה בא משייקספיר. דורון פישלר 12:11 זה בא מהסערה. הסערה הוא המחזה האחרון ששייקספיר כתב בחייו והוא מספר על אנשים שנתקלים בסערה באמצע הים ונטרפים על אי בודד. באי הזה חי המכשף פרוספרו עם הבת שלו מירנדה וגם עם אריאל, סוג של רוח בשם אריאל. מין יצור קסום מופלא. את אריאל פרוספרו שחרר מעץ, ולאריאל יש כנפיים ולאריאל יש כוחות קסומים כמו להרדים אנשים וליצור סערות בים. עכשיו השאלה: אריאל הוא בן או שהיא בת? כי אצל שייקספיר בדרך כלל לא ממש בעיה לדעת כי הגברים אצלו הם בדרך כלל מלכים והנשים הן ליידי משהו, אבל במקרה של אריאל זה לא לגמרי ברור כי הוא או היא או הם או משהו רוח. מי אמר שיש להם מין או מגדר בכלל? בטקסט של המחזה כמעט שאין שום דבר שמגדיר אותו או אותה בתור בן או בת, פונים אליו בתור 'וואו', זאת אומרת 'You' כללי כזה. עכשיו, דבר אחד שברור זה שבמקור את אריאל גילם גבר. וזה פשוט משום שבתקופתו של שייקספיר כל השחקנים היו גברים. את כל התפקידים גילמו גברים, גם את הנשים גילמו גברים. גם יוליה בגרסה המקורית גילם אותה גבר. ואפשר גם להניח שאריאל אמור להיות גבר פשוט משום שקוראים לו אריאל וזה שם של גבר. וחוץ מזה גם כן יש שתי נקודות בודדות במחזה שבהן יש התייחסות לאריאל בלשון זכר. כתוב בהוראות הבמה שאריאל מכה בכנפיים שלו על השולחן. ובכל זאת, בהפקות יותר מאוחרות של הסערה נהיה מאוד מקובל שאריאל בעצם נראית כמו אישה. כלומר, האופן שבו היא מתנהגת לאורך המחזה, ההתנהגות שלה, היא שרה שירים והכל, זה נראה יותר מתאים לפיה מאשר לשד. אז למרות שזה לא בדיוק מה שכתוב במחזה, במשך מאות שנים היה מקובל שאריאל זאת דמות נשית. גם אם תחפשו ציורים של אריאל מהסערה, בדרך כלל מה שתמצאו זה ציורים של אישה עם כנפיים, פיה. היום בהפקות של המחזה הזה זה לפעמים ככה לפעמים ככה. ובאחד התרגומים לעברית אז בכלל שינו את אריאל לאוויראל כי זאת רוח אוורירית מהאוויר. אבל משום שאריאל הופיע הרבה מאוד פעמים על הבמה בתפקיד אישה, אנשים ראו את המחזה הזה והתרגלו לזה שאריאל יכול להיות שם של בת. ובדיוק כמו שקרה אחר כך לבת הים הקטנה, זה זלג מהמחזה למציאות. אנשים התרגלו לזה אז לקרוא לבנות אריאל נהיה נורמלי. בנוגע למתי וכמה זה קרה, אז המידע הכי מוקדם שמצאתי היה מרישום השמות בארצות הברית משנת 1880. וכבר אז השם אריאל הוא אמנם נדיר לבנות אבל הוא קיים והוא ממשיך להתקיים באופן עקבי שנים אחר כך וצובר פופולריות עם הזמן. מספיק כדי שדיסני יתנו את השם הזה לבת הים שלהם לא בתור שם מוזר או שם מיוחד אלא פשוט בתור שם יפה. כלומר, יצירה בדיונית אחת עם דמות בשם אריאל שלא באמת קיימת, דמות בדיונית, שינתה לגמרי את המשמעות המקובלת של השם הזה במציאות והפכה אותו משם של גבר לשם של גבר או של אישה. וכל זה קרה לאותו שם פעמיים. ואלה דברים שקורים. מה שבאמת מדהים פה זה שלא רק שזו לא הפעם היחידה שבה דבר כזה קרה, זו לא הפעם היחידה שזה קרה לבת ים. דורון פישלר 16:28 חמש שנים לפני בת הים הקטנה של דיסני יצא סרט אחר שמספר סיפור שהוא תכל'ס מאוד דומה. לסרט קוראים 'Splash'. 'Splash' הוא קומדיה רומנטית חמודה בכיכובו של שחקן צעיר שלפני זה הוא עשה אמנם כמה תפקידים בטלוויזיה, אבל זאת הייתה הפעם הראשונה שהוא הופיע בקולנוע בשם טום הנקס שמתאהב בבת ים שאותה מגלמת דריל האנה. בת הים הזאת דרך אגב לא קטנה בכלל, אבל חוץ מזה אפשר להגיד שהסרט הזה הוא סוג של עיבוד לבת הים הקטנה של אנדרסן כי הסיפור הוא די דומה אם מסתכלים על זה מנקודת המבט של הנסיך, ואם הנסיך הוא לא נסיך בכלל אלא סתם בחור מניו יורק. אז כמו בסיפור המקורי גם כאן בת הים הופכת לאנושית, היא מקבלת רגליים, אבל זה לזמן מוגבל רק כדי שהיא תוכל להגיע לבקר את אהובה שעל החוף. וכשהיא מגיעה לבני אדם מכיוון שהיא לא מכירה את המנהגים שלהם היא מתנהגת מוזר, היא בהתחלה לא מבינה את הקטע של בגדים בכלל והיא לא מדברת אנגלית עד שפתאום היא לומדת אנגלית בבת אחת. ואז כשהיא סוף סוף יכולה לדבר והם יכולים לתקשר, אז טום הנקס שואל אותה איך קוראים לה. והיא עונה שהשם שלה הוא 'אה אה אי אי אה'. אבל זה לא שם שקל להגיד, ולכן צריך למצוא לה שם באנגלית. אז יש סצנה ששניהם מסתובבים ברחוב בניו יורק והוא מציע שמות. טום הנקס 18:01 What are English names? Well, English names, well there's millions of them I guess. Jennifer, Jony, Hillary. Be careful, hey, those are hot. See names, names. Linda, Kim, where are we? Madison. Elizabeth, Samantha. Madison! I like Madison. Well, Madison's not a name. Well alright, okay, fine. Madison it is. Good thing we weren't at 149th street. דורון פישלר 18:26 הוא אומר ג'ניפר, ג'וני, הילרי, לינדה, אליזבת', ואז הוא אומר 'רגע איפה אנחנו? מדיסון'. ואז הוא ממשיך להציע שמות. הם פשוט עברו בדיוק מתחת לשלט של רחוב מדיסון במנהטן. אז היא אומרת 'זהו, מדיסון'. והוא אומר 'אבל מדיסון זה לא שם'. אבל היא אוהבת את מדיסון, אז הוא אומר 'אוקיי שיהיה מדיסון, מזל שלא היינו ברחוב 149'. וזהו, לאורך כל שאר הסרט השם של בת הים הוא מדיסון. עכשיו הדבר היחיד שמוזר בקטע הזה זה מה יש לטום הנקס נגד מדיסון? למה הוא אומר שזה לא שם? בטח שזה שם, זה שם נפוץ לנשים בארצות הברית. לא סתם שם שקיים, זה שם מאוד נפוץ. היו שנתיים 2001 ו-2002 שבהן זה היה השם השני הכי נפוץ לנשים באמריקה. הסיבה שהוא מתפלא היא ש- כשהוא אמר את זה, כלומר כשהסרט יצא ב-1984, מה שהוא אמר היה נכון. רחוב מדיסון נקרא על שם הנשיא ג'יימס מדיסון, כלומר מדיסון זה שם משפחה. בתור שם פרטי ובטח שבתור שם פרטי לנשים, הוא לא היה קיים. לא היה דבר כזה. כלומר כשהיא רואה שלט רחוב עם השם מדיסון וקוראת לעצמה בשם הזה, זה מופרך לגמרי כי זה לא שם, זה כאילו שהייתה קוראת לעצמה צ'רניחובסקי. זאת בדיחה. אבל מאז שהסרט הזה יצא, השם הזה הפך להיות שם אמיתי ושם מקובל. והסיבה שזה קרה היא הסרט הזה. כלומר, נכון שקשה להוכיח שזאת הסיבה, אבל כשמסתכלים על הנתונים היבשים, כן, מספר הנשים בשם מדיסון שנולדו בארצות הברית ב-1983 וב-1982 וב-1981 ובכל שנה אחרת קודם, הוא אפס או מאוד קרוב לאפס. ב-1984 נולדו 42 נשים בשם מדיסון, שנה אחר כך 300, שנה אחר כך 649, חמש שנים אחר כך 1400 ועוד 10 שנים אחר כך היו 20,000 כאלה וזה הפך להיות אחד השמות הכי נפוצים לבנות בארצות הברית בכלל. כלומר היה גל של מדיסוניות שהתחיל בדיוק בשנה שבה הסרט הזה יצא. ושוב בדיוק כמו בבת הים הקטנה, אני לא יודע כמה אנשים יש שיודו בזה שהם קראו לבת שלהם על שם בת הים מהסרט הזה, אבל הם פשוט ראו במשך שעה וחצי אישה שקוראים לה מדיסון והם פשוט התרגלו, זה פשוט נשמע טבעי. וזה מעניין מכמה סיבות. קודם כל בגלל הסיפור הזה, מדיסון היום הוא כמעט חד משמעית שם של אישה בלבד. כלומר זה נכון שיש גברים עם השם הזה אבל הם מיעוט מאוד קטן, זה מאוד לא שגרתי. וזה למרות שמה נשי בשם מדיסון? כלומר אין לזה מבנה של שם של אישה, זה לא נגמר בתנועה כמו הרבה שמות של נשים, זה פשוט מקובל. וזה מעניין גם משום ש-Splash הוא לא סרט עד כדי כך ידוע. בת הים הקטנה הוא קלאסיקה של דיסני ורואים אותו עד היום ועושים לו רימייקים וכאלה דברים. 'Splash' הוא היה סרט מצליח אבל הוא לא היה הלהיט הגדול והעצום שכל העולם ראה. סביר להניח שרוב האנשים היום לא זוכרים שהסרט הזה קיים ולא שמעו אף פעם על בת הים מדיסון, ועדיין הסרט הזה גרם לכך שהשם הזה הפך לשם. וחוץ מזה מה שזה עוד גרם לו זה שהסרט הרס את הבדיחה של עצמו. כי שוב זאת הייתה בדיחה, ב-1984 כשאשה מחליטה לקרוא לעצמה מדיסון זה מצחיק. היום כשרואים את הסצנה הזאת אין שם שום דבר קומי, כלומר אנשים לא קולטים שיש פה בדיחה בכלל, כי אישה שקוראים לה מדיסון זה לא בדיחה, זה פשוט דבר נפוץ. אני הייתי חושב שרק בגלל שמישהו המציא שם ושם אותו באיזה ספר או הצגה או סרט זה לא מספיק בשביל להפוך אותו לשם אמיתי בעולם, נכון? אז כן זה כן מספיק. וזה דבר שקרה הרבה פעמים. העסק הזה לא קורה רק לבנות ים. למשל אתם זוכרים לפני כמה דקות שאני דיברתי על המחזה 'הסערה' של שייקספיר? ואתם זוכרים שאמרתי שעל האי חיים המכשף פרוספרו והבת שלו מירנדה? אז המירנדה הזאת שמופיעה במחזה זאת הפעם הראשונה אי פעם בעולם שבה מוזכר באיזשהו מקום השם מירנדה. שייקספיר המציא את השם הזה, ובגלל המחזה הזה מירנדה הפך להיות שם לגיטימי. אבל הוא לא כזה נפוץ, אז אולי אתם יכולים להגיד 'כן בסדר אבל כמה אנשים כבר יש שקוראים להם מירנדה?' בסדר, מה דעתכם על ג'סיקה? כי גם את השם הזה שייקספיר המציא. במחזה אחר, ב-'סוחר מוונציה' יש דמות בשם ג'סיקה. עכשיו היו כבר שמות דומים אבל ג'סיקה באיות המקובל היום זה הופיע פעם ראשונה אצלו. הבן אדם פשוט המציא שמות על ימין ועל שמאל. והוא לא היחיד. אמרתי, יש הרבה כאלה. למשל מקרה מפורסם אחר הוא השם וונדי. אתם יודעים כמו וונדי מפיטר פן? אז זהו שזה שם שג'יימס ברי שכתב את פיטר פן הוא המציא. הוא המציא את השם הזה, השם הזה לא היה קיים לפני פיטר פן והפך להיות שם מקובל ונפוץ. יש המון סיפורים כאלה על המון שמות, שמות זה נושא מרתק, אני יכול למלא הרבה פרקים בזה. אני לא הולך לעשות את זה, אבל יש שם אחד מיוחד ומוזר שעליו אני רציתי לדבר במיוחד. דורון פישלר 24:30 השם הזה הוא שירלי. וכמובן מכיוון שזה שם כל כך יוצא דופן אז קיבלתי שאלות מהרבה אנשים בנוגע לשם הזה, למשל- שנייה אני מסתכל פה פשוט בטופס של השאלות למצוא את כל השאלות ששלחו לי על שירלי. אההה אולי... אין? אין שאלות של שירלי? יכול להיות שאף אחד לא שאל על שירלי? יש לי 66,000 שאלות, יכול להיות שאף אחד אף פעם לא שאל מה הקטע עם השם שירלי? איך זה יכול להיות? טוב אני צריך שאלה כדי לענות עליה. שלי, את יכולה בבקשה לשאול מה הקטע עם השם שירלי? שני 25:21 היי דורון, יש לי שאלה: מה הקטע עם השם שירלי? דורון פישלר 25:24 הו! ובכן, המאזינה שלי נוי שאלה: מה הקטע עם השם שירלי? תודה על השאלה, עכשיו אני יכול לענות עליה. דורון פישלר 25:32 אני חושב שהסיבה שאף אחד לא באמת שאל על שירלי זה שזה נראה כמו שם שאין מה לשאול עליו, זה השם הכי רגיל וברור בעולם. שיר-לי. מה יש לדבר על זה? אבל אני אברר בכל זאת. לפי מדריך השמות לתינוקות מטעם 'מטרנה' כתוב שם ככה: 'שירלי. מין התינוק או התינוקת: בנות. מקור השם: עברית. לפי הקבלה, השם שירלי הוא שם מיוחד במינו הלקוח מן השפה העברית והתנ"ך ומכיל את המילה שיר והמילה לי. המילה שיר לקוחה מן התנ"ך, משמשת לתיאור זמר או מזמור או פיוט, כמו שיר למעלות. המילה לי מייצגת שייכות, חיבור אינטימי, יחסים קרובים ואהבה משפחתית חזקה. על כן החיבור בין השניים יוצר את המשמעות של השיר שלי, השמחה שלי והאור שלי, המעיד על המשמעות החזקה של הילדה עבור הוריה'. טוב שיש מי שמסביר, אחרת איך הייתם יודעים מה המשמעות של המילה לי? עכשיו שירלי זה גם שם לעז נפוץ, יש הרבה נשים מפורסמות אמריקאיות ובריטיות שנקראות שירלי כמו השחקנית שירלי טמפל והזמרת שירלי בייסי והסופרת שירלי ג'קסון ושירלי בנט מ-'קומיוניטי'. אוקיי אמרנו, זה דברים שקורים, מה מעניין פה? ככה, אני אגיד לכם מה לא מסתדר לי. כל השמות העבריים שהפכו לשמות לעז, הסיבה שהם הפכו לכאלה היא כי הם בתנ"ך. ואמרנו, נוצרים ויהודים קוראים את התנ"ך. אז ג'וזף ודייוויד ואהרון ונואה הם כולם דמויות מהתנ"ך. אבל אין בתנ"ך דמות בשם שירלי. זה לא באמת שם מהתנ"ך. סורי, אני יודע שבמדריך 'מטרנה' לשמות תינוקות כתבו שזה מהתנ"ך משום שהמילים שיר ולי מופיעות בתנ"ך, אבל זה כמו לטעון שהשם 'נארוטו' הוא שם תנ"כי משום שהאותיות א', נ', ר', ו' ו-ט' מופיעות בתנ"ך. אין שירלי בתנ"ך מה לעשות. זה שם הרבה יותר מודרני מזה. אז איך הוא הספיק להיות גם פופולרי בעברית וגם משם להגיע כדי להיות פופולרי מאוד באנגלית? דורון פישלר 27:55 טוב, קודם כל נבדוק את שירלי בארץ. אני אפתח שוב את הקובץ האהוב עליי, אז ככה: שירלי מתברר הייתה בארץ מההתחלה, עוד מקום המדינה, אבל בהתחלה זה היה שם נדיר. בשנת 1948 נולדו בארץ 14 נשים בשם שירלי. הפופולריות של השם הזה עלתה בשנות השישים והגיעה לשיא ב-1979 ואז התחילה לדעוך, כמו שקורה לשמות בדרך כלל. הנקודה היא שזה לא איזשהו שם כמו שרה או רחל שתמיד נפוצים, זאת אומרת זה שם אופנתי, זה שם שהתחיל להיות שם נפוץ רק עמוק בתוך המאה העשרים. אז כדי לראות מתי הוא התחיל צריך ללכת אחורה יותר. אז חיפשתי בארכיון העיתונות היהודית והפעם הראשונה שבה מוזכר השם שירלי בעיתונות בארץ זה בשנת 1923 וזה מדבר על פוליטיקאי בריטי בשם ארתור שירלי בן. זה השם שלו, כן, זאת אומרת הוא בן, אבל לא אמרתי 'ארתור שירלי בן' אלא 'ארתור שירלי'... אוקיי. 1925 הודיעו על מותו של הסופר ארתור שירלי, זה לא אותו אחד אבל גם הוא בן, אז לא קוראים לו ככה. בכל מקרה הפעם הראשונה שבה מוזכר השם שירלי בתור שם של אישה זה כתבה ב-1934 על שירלי טמפל. וההתייחסות הבאה לשירלי בעיתונות זה גם על שירלי טמפל, ולאורך כל השנים הבאות פחות או יותר כל ההתייחסויות לשירלי בעיתונות העברית מדברות רק על שירלי טמפל. למרות שהם מאייתים את זה משום מה שיר-לי טימפלי. שירלי טמפל הייתה אחד מבני האדם הכי מפורסמים בעולם נקודה בזמנו, והיא הגיעה לזה לפני גיל שמונה. היא הייתה כוכבת ילדה הוליוודית ענקית בשנות השלושים של המאה העשרים. מגיל ארבע היא הופיעה בסרטים והשתתפה במספר מטורף של סרטי קולנוע שהיו ללהיטי ענק והיא הייתה אייקונית במובן המקורי של אייקוני. זאת אומרת הילדה הקטנה והחמודה עם פנים של בובת חרסינה ושיער של בקבוקים שידעה לרקוד סטפס ולעשות פרצוף חמוד זה כאילו הסמל של ילדה חמודה במשך המון זמן הייתה שירלי טמפל. ומכיוון שככה הדברים האלה עובדים, אז בין השאר היא הגדילה מאוד את הפופולריות של השם שירלי בארצות הברית. שיא הפופולריות של השם הזה הוא ב-1936 שזה גם שיא הפופולריות של שירלי טמפל. וכמו שזה היה נכון בארצות הברית זה כנראה היה נכון גם בארץ. כי גם לפני שהייתה מדינה היו בתי קולנוע וכמו שאמרתי לאורך המון זמן אם מישהו הזכיר שירלי בעיתונות זאת הייתה שירלי טמפל ומכיוון שלא מצאתי שום אזכור בשום מקום ובשום הקשר של אישה עבריה בשם שירלי לפני שנות הארבעים, המסקנה היא שהשם שירלי לא קיבל את הפופולריות שלו בארץ מהתנ"ך. הוא קיבל אותה משירלי טמפל. אפשר להניח שכל מי שקראו לילדות שלהן שירלי בתחילת ימי המדינה, הסיבה שהם הכירו את השם הזה בכלל זה שירלי טמפל. דורון פישלר 31:48 אבל רגע, עדיין לא סיימתי. בואו נעבור רגע למישהו שהוא פחות או יותר הבן אדם הכי פחות דומה לשירלי טמפל בעולם. Big Daddy. ביג דאדי היה מתאבק בריטי. מתאבק כלומר סטייל WWE והוא נראה כמו שאתם חושבים שמתאבק נראה. כלומר הוא בן אדם גדול מאוד לכל הכיוונים בכל הממדים, שני מטר, 170 קילו, לבוש בגופייה קטנה מדי, הוא נראה קצת כמו הבלונים האלה עם הרשת שלוחצים עליהם ואז מתנפח כמו... לא משנה. לביג דאדי הייתה קריירה מאוד ארוכה ומאוד מצליחה בתור מתאבק. אבל אני רוצה להתמקד רק בפרט קטן אחד בקשר אליו שזה השם שלו. כמו ברוב מקרים אצל מתאבקים, שם הבמה שלו הוא לא השם האמיתי שלו, כמו שאתם יכולים לתאר לעצמכם הוא לא נולד עם השם הפרטי 'ביג' ושם המשפחה 'דאדי'. השם האמיתי שלו הוא שירלי קראבטרי. ואני לא מספר לכם עליו בתור סיפור על גבר טרנס שפרץ לתחום הגברי הזה של האבקות, לא, הוא סיס-גבר, הוא נולד זכר והוא תמיד היה כזה, הוא פשוט היה גבר שקוראים לו שירלי. והוא לא קיבל את השם הזה בגלל הורים מתעללים אכזריים במיוחד. כלומר אתם חושבים שקשה לחיות בתור בן עם השם נטע? תנסו לחיות בתור בן עם השם שירלי. זה פשוט משום ששירלי הוא לא שם של בנות. זה שם שהתאים גם לבנים וגם לבנות. עכשיו, שירלי טמפל מאוד מאוד העלתה את הפופולריות של השם הזה בקרב בנות, אבל אפילו אחרי שהיא נהייתה מפורסמת עדיין היו גברים, פחות אבל היו, בשם שירלי. אז אוקיי מאיפה זה התחיל? איך זה נהיה שם שמתאים גם לבנים וגם לבנות? בואו נלך עוד יותר אחורה. כמעט 100 שנה לפני כן, שרלוט ברונטה. היא סופרת שמוכרת בעיקר בזכות ספר אחד שהיא כתבה, 'ג'יין אייר', אבל זה לא הספר היחיד שהיא כתבה, היא פרסמה עוד ספר שלא תורגם לעברית אף פעם, הוא יצא ב-1849 והשם של הספר הוא 'שירלי'. אחת הדמויות הראשיות בספר 'שירלי' היא כמובן אישה בשם שירלי והסופרת גם מסבירה לנו למה יש לה את השם הזה. באחת הפעמים הראשונות ששירלי מוזכרת יש סוגריים שבהם כתוב: 'ההורים שלה רצו בן, אבל אחרי שמונה שנים של ניסיונות נולדה להם רק בת ולכן הם נתנו לה את השם המסורתי שבמשפחה שלהם תמיד ניתן לבן הבכור'. כלומר הסופרת מרגישה צורך להסביר לנו איך יכול להיות שיש אישה בשם שירלי, כי זה שם של בן. זה היה רק שם של בנים. אבל הספר 'שירלי' היה פופולרי ומכיוון שכך אנשים התרגלו לרעיון של שירלי בתור שם של אישה והספר הוא מה שגרם לשם שירלי להפוך משם של גברים לשם שיכול להיות גם של אישה, כמו שקרה עם מדיסון, כמו שקרה עם אריאל. אבל רגע, איך מתי הוא הגיע מעברית אבל העסק הזה? אז רגע, עוד עוד יותר אחורה, עוד יותר אחורה כן. זה היה שם של גבר עוד לפני זה. זה היה שם משפחה. כמו מדיסון זה שם שעוד לפני שהוא היה שם פרטי של מישהו הוא היה שם משפחה. יש אנשים מאז ועד היום ששם המשפחה שלהם הוא שירלי. והמקור של השם שירלי בתור שם משפחה הוא שם של מקום, זאת אומרת המשפחה זה אנשים שמגיעים מהמקום שנקרא שירלי. איפה זה שירלי? זה באנגליה, אבל זה בכמה מקומות באנגליה. כי המשמעות של השם הזה היא פשוט קצת כללית. המשמעות של השם הזה באנגלית עתיקה היא כזאת ואני לא אבטא את זה נכון כי אין שום סיכוי שאני אבטא את זה נכון משום שאני לא מבין באנגלית עתיקה אבל זה בערך ככה: שיר זה 'בהיר'. ולי או יותר נכון 'לֵיה' זה 'שדה' או 'אחו' או משהו כזה. 'שירלי' זה 'שדה בהיר'. שדה שטוף שמש. אז לסיכום: שירלי זה שדה בהיר שהפך לכמה מקומות שבהם כנראה היו שדות בהירים שנקראים שירלי, שהפך לשם משפחה, שהפך לשם פרטי לגברים, ובגלל הספר של שרלוט ברונטה הפך גם לשם שמתאים לנשים, שבזכות שירלי טמפל הפך לשם יותר פופולרי לנשים וככה הוא הגיע לארץ ונהיה אופנתי. ומה הקשר לעברית? זהו שאין. אין. בשום נקודה העברית לא השפיעה על השם הזה. העובדה שזה מסתדר בעברית, שזה נשמע כמו המילים שיר ולי בעברית, זה בטח עזר לפופולריות של השם הזה בארץ אבל זה מקרי, זאת לא המשמעות המקורית של השם. שירלי הוא פשוט לא שם עברי. שלא כמו דוד ומייקל ואריאל וכל אלה, זה לא שם שהיה בעברית ועבר לאנגלית אלא להפך ולא משנה מה מדריכי שמות של תינוקות אומרים לכם, זאת פשוט לא המשמעות המקורית של השם הזה. עכשיו זה לא צריך להפריע לכם להשתמש בשם שירלי או לתת אותו לתינוקות אם אתם אוהבים אותו, כי המשמעות של שם היא המשמעות שאתם נותנים לו. זה לא מה שדוברי אנגלית עתיקה או מה ששייקספיר החליט בשבילכם. אבל אם אתם נותנים את זה בתור משהו מהקבלה בגלל שזה מעיד בתנ"ך על הקשר בין... לא. זה לא מגיע משם. דורון פישלר 38:13 אז מה הייתה השאלה? איך שם גברי הופך פתאום לשם נשי? איך אריאל הפכה משם של בנים לשם של בנות ואיך מדיסון הפך משם גברי לנשי ואיך שירלי הפכה לשם מקובל בעברית למרות שזה לא באמת בעברית? התשובה לכולם היא אותה תשובה בדיוק: שם, כל שם הוא צירוף של אותיות. מה שגורם לו להישמע כמו שם, מה שגורם לו להישמע נורמלי בתור שם של בן או בתור שם של בת או בתור שם של אוגר, זה רק זה שאנשים רגילים לשמוע אותו בהקשר הזה. מספיק שאנשים ישמעו צירוף אותיות כלשהו מספיק פעמים בתור שם של בן או בת כדי להפוך אותו לשם נורמלי והגיוני של בן או בת. זה הכל. כל מה שצריך זה בן אדם אחד או אחת והם אפילו לא חייבים להיות אמיתיים, הם יכולים להיות אנשים בדיוניים שהם פשוט ידועים מספיק בשם הזה. וזהו והשם הופך לאמיתי, ויצירה אחת ספר או סרט או הצגה יכולה וזה קרה לעיתים קרובות לשנות את ההקשר של שם מבנים לבנות או אפילו להמציא שם שיהפוך לנורמלי ומקובל לגמרי שלא היה קיים קודם. כמובן זה לא שעושים את זה בכוונה כן, זה לא שיושב סופר ואומר בואו נמציא שם שיהפוך ל- אבל אתם יודעים מה? בואו נעשה את זה בכוונה. בואו נמציא שם וננרמל אותו. כך שהוא יישמע נורמלי רק צריך להגיד אותו מספיק פעמים. עכשיו זה צריך להיות שם שקל להגיד, כלומר השם 'קזדגגק' לא יעבוד פשוט כי קשה להגיד את זה. אבל אם אנחנו ניקח משהו שכרגע הוא לא שם אבל נשמע כאילו יכול להיות. ואז פשוט נגיד אותו מספיק פעמים. שם שלא קיים כמו 'דֶּפי'. דפי זה שם של בת, נכון? אז זהו, בואו ננרמל את השם דפי. עכשיו אני לא אומר תקראו לבנות שלכם דפי, עכשיו מה שאני אומר זה עכשיו אם אתם מספרים סיפור על אדם פיקטיבי תקראו לה דפי. למה לא? או אם אתם עכשיו כותבים ספר ואתם צריכים שם לדמות הראשית קחו את דפי. אם אתם מספרים סיפור על בן אדם שהשם שלה לא כזה חשוב תגידו דפי, זה הכל. ואם ישאלו אתכם מה זה השם הזה דפי, אז תגידו 'מה זאת אומרת? דפי זה קיצור של דפיאלה'. אל תספרו להם שדפיאלה זה ראשי תיבות של דורון פישלר יצר אותנטיות לשם הזה. אם זה יצליח, אז תוך חמש, עשר שנים גג יהיה פה דור חדש של ילדות בארץ בשם דפי. ואז תשמיעו להם את הפודקאסט הזה. הם יהיו בשוק בעיקר אם לאימא שלהם קוראים שירלי. זאת התשובה. תכף עוד משהו קטן בעניין תפוצה של שמות. דורון פישלר 41:22 תראו, על עיתונות אני לא מדבר אף פעם, כלומר אני לא מתייחס לכתבה שפורסמה היום באיזה עניין, בין השאר משום שבדרך כלל הרמה של כתבה שמתפרסמת בעיתונות היא מאוד נמוכה. ואני אם הייתי רוצה לצחוק על כתבות דביליות שמתפרסמות בעיתונות בארץ היה לי הרבה מאוד חומר והייתי מאוד בדיכאון. אבל זה פשוט דבר אחד ספציפי שסיפרו לי עליו שהוא פשוט זאת כתבה שפורסמה במאקו בשני בספטמבר 2025 היא מדהימה ברמת הטמטום שלה. כלומר גם בסטנדרטים של כתבות צבע לאתרים זה דבר מדהים. הכותרת היא זאת: רוצים ילדים מחוננים? אלה השמות שכדאי לכם לבחור להם. מסתבר שלא רק המבחנים קובעים מי ייכנס לכיתת המחוננים, גם השמות משחקים תפקיד קטן בסטטיסטיקה. לפי נתוני משרד החינוך יש שמות שפשוט חוזרים שוב ושוב אצל ילדים מחוננים. אורי, איתן ואיתי אצל הבנים ותמר, רוני ונועה אצל הבנות. אז אם אתם הורים לילד או ילדה עם אחד מהשמות האלה יש סיכוי לא רע שהם ירגישו בבית גם במבחן למחוננים. אוקיי אני לא צריך להסביר לכם למה זה מטומטם, נכון? אלו בואו נראה הכתבה הזאת פורסמה ב-2025. מבחנים למחוננים עושים בדרך כלל בגיל שבע. אז אם אני הולך אחורה, אז בואו נראה הילדים האלה נולדו בסביבות שנת 2017. אז השמות שמופיעים הכי הרבה אצל ילדות מחוננות במגזר היהודי הם אמרו בואו נראה: תמר ונועה. השם הנפוץ ביותר לבנות, לא בנות מחוננות, אלא בנות באופן כללי בשנת 2017 בארץ היה נועה ובמקום השני תמר. וכן השמות הנפוצים אצל ילדים מחוננים זה אורי, איתן ואיתי, אז בואו נראה בין השמות הנפוצים ביותר אצל בנים זה אורי ואיתן ואיתי. אלה לא השמות הכי נפוצים אצל מחוננים אלה שמות הכי נפוצים באופן כללי. סביר להניח שיש גם הכי הרבה בנות שמאליות שקוראים להן נועה ויש הכי הרבה בנים שאוהבים כדורגל שקוראים להם אורי. זה נכון לגבי כל דבר. יש פה גם במגזר הערבי, מתברר שהבנים שמאובחנים הכי הרבה בתור מחוננים במגזר הערבי קוראים להם מוחמד. מי היה מאמין. זה לא כאילו זה השם הכי נפוץ במגזר הערבי בהפרש ענק וכל נתון שאתם תחפשו יהיו הכי הרבה אנשים שקוראים להם מוחמד. העובדה שהדבר הזה פורסם זה באמת מאוד מאוד מרשים. אבל זה לא נכון שאי אפשר ללמוד מהנתונים האלה שום דבר, כן? זאת אומרת אם יש משהו ללמוד מזה זה אולי מהשמות שלא מופיעים ברשימת התלמידים המחוננים שזה: לא מופיעים ברשימה הזאת דוד, יוסף ומשה. הם לא נמצאים ברשימת הילדים הכי מחוננים למרות שהם שמות מאוד מאוד נפוצים בעברית, הם בין השמות הכי נפוצים בעברית. למה זה? אם אני צריך למצוא סיבה לזה, אני מנחש שהסיבה היא שהשמות האלה נפוצים מאוד לא בקרב כל הציבור בכלל אלא ספציפית במגזר החרדי. וזה אומר שילדים חרדים זה לא שהם לא חכמים באותה מידה, זה פשוט לא מאבחנים אותם. ההורים שלהם הורים חרדים לא שולחים ילדים למבחני אבחון למחוננות. זאת תיאוריה אולי נכונה אולי לא של משהו שאפשר להסיק מהנתונים האלה. לעומת זאת אם תקראו לילד שלכם נועם הוא יהיה מחונן, זה דבר אידיוטי לחלוטין להסיק מהנתונים האלה ומי שכתב את זה אני מניח לא היה עובר את המבחן הזה. דורון פישלר 45:31 זו הייתה התשובה. הרבה מאוד סיפורים אחרים על שמות והעליות והירידות שלהם אתם יכולים למצוא בפרקים 'לאן נעלמה מורן' ופרק ההמשך 'מורן מכה שנית'. בדורון פישלר דוט קום תמצאו רשימה של ההרצאות הבאות שלי שאני עושה בכל מיני נושאים ובכל מיני מקומות ושם אפשר גם לשלוח לי שאלות לתשובה אם רוצים. תודה לאורי בחולם ובמלעיל שסיפר לי על מדיסון, לעינת שסיפרה לי על הדבר הזה עם המחוננים. עריכת סאונד: שלי נוי. ייעוץ ותמיכה מוראלית: מוץ, שזה דרך אגב אין עוד שם כזה, אני לא חושב שיש עוד אנשים עם השם מוץ. תודה לכל צוות רשת עושים היסטוריה. אני דורון פישלר. יאללה ביי. דורון פישלר 46:15 היי שלי. טוב, אני מקווה שאני לא מפריע פה לאף אחד. אני נמצא פה באולפן ההקלטות החדש שלי שהוא במזווה. זה לא בארון, זה הארון שמתחת למדרגות, זאת אומרת איפה שהארי פוטר ישן, זה זה. יש לי פה מדרגות מעליי מאוד צפוף פה אבל יש מדפים וכאלה דברים ויש אנשים שהלכו לישון למעלה אני מקווה שאני לא אפריע להם. אז בואו ננסה את זה. שומעים אותי טוב בכלל? רגע.
        ]]></content:encoded>
    </item>
    
    <item>
        <title>איך לייבש את הים התיכון? [התשובה]</title>
        <link>https://mat-mo.github.io/podtext/episodes/htshvbh/yk-lyybsh-t-hym-htykvn-htshvbh.html</link>
        <guid>https://mat-mo.github.io/podtext/episodes/htshvbh/yk-lyybsh-t-hym-htykvn-htshvbh.html</guid>
        <pubDate>29 בספטמבר 2025</pubDate>
        <description>Transcript for איך לייבש את הים התיכון? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל "רגע, אבל אם הוא עשה ככה..." תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע, או עשיתם פוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי, כי הפרסומת הזאת נועדה לכם, כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:42 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שמתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד י"א. וישנה גם הנבחרת הצעירה, שהיא העתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים "נבחרות ישראל במדעים", בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. רשת עושים היסטוריה 02:32 רשת עושים היסטוריה. רשת עושים היסטוריה. רשת עושים היסטוריה. דורון פישלר 02:49 אהלן, אני דורון, סליחה על הבלגן, אני פשוט מנסה לעשות פה קצת סדר בשאלות ישנות שקיבלתי. ד"ר תשובה, אגב. נאוה שאלה "מה מייבש את ים המלח?". השמש. מור כתבה "אם ים המלח כל הזמן מתייבש, זה אומר שהמקום היבשתי הנמוך ביותר בעולם כל הזמן מתנמך". זאת לא שאלה. זה הכל שאלות על ים, פשוט ככה יצא. אוהד שאל "כמה טלק צריך בשביל לייבש את כל המים בעולם?". אוהד, אתה לא יכול לייבש את כל המים בעולם עם טלק. אתה צריך נייר מגבת. בועז שאל "למה האוקיינוס לא מתייבש?". האוקיינוס כן מתייבש. השמש מאדה מים כל הזמן, המון מים, אבל אז הם הופכים לעננים, ועננים מורידים גשם, והמים זורמים ומגיעים לים. זה מחזור המים בטבע. למדת את זה, לא? נועם ורענן שאלו "כמה זמן ייקח לי לשתות את כל הים התיכון?". נועם, אל תשתה את כל הים התיכון. זה מי ים, זה לא טעים. אבל צריכת השתייה היומית המומלצת היא באזור של שלושה ליטרים מים ביום, ובים התיכון יש בערך שלושה קווינטיליון ליטרים. אז התשובה היא שלשתות את הים התיכון ייקח לך באזור של חמישים קוואדריליון שנה, שזה 5, 0, 0, 0, 0, 0, 0. סתם שאל "כמה זמן ייקח לרוקן את הים התיכון באמצעות תמי 4?". מה יש לכם מלרוקן את הים התיכון? הוא עשה לכם משהו? מה רע בים התיכון? שיש שם? שלמה הנהדר והנפלא, זה השם שהוא כתב אז אני הולך להניח שזה פשוט השם הרשמי והמדויק שלו, הוא שאל "אם נחסום את החיבור של הים התיכון לאוקיינוסים, האם הוא יתייבש?". אוקיי, זה מעניין. זה מעניין ועל זה אני רוצה לדבר. אבל עוד שנייה אחת. לנועם, לא אותו נועם מקודם אני מניח, יש שאלה אחרת. נועם שאל "מה יקרה אם לאגן מים גדול כמו הכנרת או הים התיכון היה פקק, והיינו פותחים את הפקק הזה?". אוקיי, זה פשוט יותר יעיל. לא צריך תמי 4, לא צריך לשתות את הכל. איך מרוקנים מים מאיזשהו מקום? מוציאים את הפקק. זה הכל. אבל ברור שזאת פנטזיה, כן? זאת אומרת זה מצב היפותטי מופרך. זה כמו ששואלים אותי מה יקרה אם כדור הארץ יעצור. זה מעניין לדבר על זה, אבל זה לא דבר שבאמת יכול לקרות במציאות, נכון? נכון? אז יש סיפור שאני רוצה לספר לכם: איך לייבש את הים התיכון, והאם אפשר פשוט להוציא לו את הפקק. אלה השאלות, תכף תבוא התשובה. משהו מאוד מוזר קרה לאגם פינייר בלואיזיאנה שבארצות הברית ב-20 בנובמבר 1980. זה היה אגם קטן, שניים וחצי קילומטרים מצד לצד, וגם לא מאוד עמוק. היה שם פארק קטן, היו שם כמה דייגים, והייתה שם אסדת קידוח. אסדת קידוח זה בגדול מערכת תמיכה במקדחה, מקדחה מאוד מאוד ארוכה שמגיעה עד לקרקעית הים וממשיכה הרבה מעבר לקרקעית הים, לתוך הקרקע, כדי לחפש דברים מעניינים, כמו נפט. כי נפט זה מעניין כי מוכרים את זה בהרבה כסף. עכשיו במקרה המסוים הזה האגם הזה היה מעל מבנה גאולוגי שנקרא כיפת מלח. זאת תופעה גאולוגית שבה גוש של סלע מלח נדחף אל פני השטח בצורה של מין פטרייה, כשחלק מתופעות הלוואי של זה זה שהרבה פעמים מתחת לכיפה הזאת, לפטרייה הזאת, יש מאגר של נפט או גז. האם באמת יש שם נפט והאם זה בכמות ששווה להתאמץ בשבילה? את זה לא נדע עד שלא נבדוק. אז זה מה שהם עשו שם: זה היה קידוח ניסיוני כדי לנסות לאתר נפט. במקרה המסוים הזה להגיע לקרקעית הים לא היה אתגר כזה גדול כי אגם פינייר הוא לא עמוק, הוא בעומק של ארבעה מטרים בממוצע. הקידוח אבל היה הרבה יותר עמוק מזה. הם קדחו כבר לעומק של 375 מטר והתכוונו לקדוח עמוק יותר, רק שהמקדחה נתקעה. שזה דבר שקורה כשקדוחים כל כך עמוק. אז הם ניסו לעשות את מה שעושים במקרה כזה: לסובב בכיוון ההפוך, לכבות ולהדליק מחדש, אבל משהו היה לא בסדר. המקדחה לא השתחררה, היא התעקמה. ויותר מזה, כל האסדה התעקמה מסביבה. עכשיו היה מאוד לא ברור מה בדיוק קרה שם אבל אסדות קידוח זה דבר מסוכן ויש בהן הוראות בטיחות, ואנשים יודעים שאם קורה דבר מסוכן, אם יש חשש למבנה של האסדה, קודם כל מתפנים ואז שואלים שאלות. אז קודם כל 12 אנשי הצוות של האסדה ירדו לסירה ושטו לכיוון החוף. ושמו לב שזה היה יותר קשה מהצפוי כי היה זרם חזק שדחף אותם בכיוון הנגדי. שזה מוזר כי לא אמור להיות שם זרם בכלל. זה אגם קטנטן ורדוד. לאן יהיה זרם? אז אולי הם קצת נלחצו, והם לחצו על הגז והם הגיעו אל החוף. הם לא היו היחידים, גם דייגים שהיו באגם באותו זמן שמו לב שמשהו מוזר קורה וגם להם היה שכל מספיק להגיד "לא ברור מה קורה כאן אבל עדיף להסתכל על זה מהחוף ולא מהסירה". הם הגיעו לחוף, בזמן כדי לראות את האסדה שלהם נוטה לצד יותר ויותר ונופלת ונבלעת במים. מה שלא מסתדר עם העובדה שהעומק של האגם הזה היה רק ארבעה מטר כי האסדה הייתה הרבה יותר גבוהה מזה. לאן היא הלכה בכלל? ובמקום שבו היא שקעה התחילה להיווצר מערבולת. מערבולת גדולה ממש. מערבולת שנראית כאילו מישהו פשוט הוציא את הפקק לאגם הזה. בינתיים לא רחוק משם היה מכרה. אמרתי כבר שבאזור של האגם הייתה כיפת מלח ובכיפות מלח לפעמים אפשר למצוא נפט, אבל אתם יודעים מה עוד אפשר למצוא בכיפת מלח? מלח. זה עשוי ממלח. אז היה שם מכרה גדול של מלח, כי מישהו צריך להביא את המלח שאתם שמים על הסלט. עכשיו כשאני חושב מכרה, הדבר שקופץ לי לראש זה מכרה פחם, זאת אומרת מנהרות צרות ואפלות ואנשים מלוכלכים עם פנסים על הקסדה שחוצבים עם מכושים ומסיעים דברים בעגלות קטנות כאלה. אז מכרה מלח ממש לא נראה ככה. כי פשוט במכרה מלח הם לא מחפשים מלח, הם חוצבים במלח. הסלע שהם נמצאים בתוכו הוא מלח, אז המגבלה על גודל המנהרה זה פשוט כמה הם יכולים להוציא מתוך הקרקע בלי שהיא תיפול להם על הראש. אז אל תחשבו מכרה פחם מנהרה צרה, תחשבו מכרות מוריה. זאת אומרת אולמות גדולים ומסדרונות רחבים מאוד שכולם חצובים פשוט בתוך מלח. זה היה משהו כזה. היו שם מנהרות ברוחב של מגרש כדורגל ובגובה של בניין של שמונה קומות. זאת מנהרה מאוד גדולה והיו שם כמה קומות כאלה, והיו אנשים שעבדו במכרה הזה כשהם התחילו לשים לב לרעשים משונים מלמעלה. אז הם שלחו מישהו לקומה העליונה לבדוק מה קורה שם, והוא גילה שמה שעשה את הרעשים זה פשוט כמה חביות שנתקעו אחת בשנייה. וזה שהיו שם חביות זה קצת תמוה כי הן לא אמורות להיות שם, אבל מה שיותר מדאיג זה שהסיבה שהן נתקעו אחת בשנייה זה שהן צפו במים. כי הייתה שם הצפה של מים. עכשיו הנה העניין, תחשבו על מה שקורה למלח כששמים אותו במים. עכשיו תחשבו שאתם נמצאים בתוך מקום מתחת לאדמה שכל הקירות וכל העמודים והתקרה שלו עשויים ממלח ועכשיו יש בו מים. זה לא טוב. אז גם כאן התקבלה אותה החלטה שהיא "אין לנו מושג מה קורה כאן אבל קודם כל נצא החוצה אחר כך נחשוב על זה". אז הכריזו על פינוי מיידי של כל העובדים החוצה מהמכרה. דבר שקל יותר להגיד מלעשות מכיוון שהדרך פנימה והחוצה מהמכרה הייתה מעלית איטית מאוד שיכלה לסחוב עד שמונה אנשים בכל פעם, ובמכרה המוצף לעת עתה היו חמישים וחמישה אנשים. אני מנחש שההמתנה למעלית הייתה קצת לחוצה. איך מחליטים מי נכנס קודם ומי אחר כך? זה גם שאלה. אולי היו מריבות בנושא. היה לחץ. אבל אני לא הולך לעשות את זה יותר מדי סיפור מתח, אני אגיד לכם מיד שכולם הספיקו לצאת החוצה. כן, כולם הצליחו לצאת ולעלות למעלה ולשאול "מה לעזאזל קורה כאן?" ולהעיף מבט אל האגם ולראות אותו מתרוקן. מה שקרה, כמו שנהיה מאוד ברור ברגע שחיברו אחד ועוד אחד, זה שאסדת הקידוח מלמעלה קדחה בטעות חור אלתוך התקרה של המכרה מלמטה. החור לא היה גדול, המקדחה הייתה בקוטר של ארבעים סנטימטר. והחור הזה מלא במים כל הזמן כי הוא מתחת לאגם, אבל ברגע שהחור הזה הגיע אל החלל של המכרה, המים, כמו מים, התחילו לזרום פנימה. וזה חתיכת זרם. וכמו שקורה כשמזרימים מים אל חור ממשהו מסיס כמו מלח, החור התחיל להתרחב, מכיוון שיותר מים זרמו עכשיו אז הוא התרחב עוד יותר. הוא הפך לחור בקוטר של עשרה מטרים בערך שהאגם הלך והתרוקן לתוכו. הדבר שקרה באגם מלמעלה זה אותו הדבר שקורה כשאתם מוציאים את הפקק באמבטיה ונוצרת מערבולת שמסובבת את המים בדרך למטה, רק שזאת הייתה מערבולת בקנה מידה הרבה יותר גדול שסחבה איתה את הכל. אז האסדה שעמדה ממש מעל החור פשוט נבלעה בפנים, וסירות שהיו באזור נשאבו פנימה ואז גם חלקים מהחוף הסמוך נסחפו למים ונבלעו במערבולת: עצים, מגרש חנייה, משאית שעמדה בסביבה, בית אחד שעמד שם במשך שנים בלי להפריע פשוט נשאב למטה ביחד עם כל המים של האגם. תוך שלוש שעות האגם התרוקן. בנקודה שבה עמדה האסדה מעל המכרה היה עכשיו בור עצום, ויתר האגם הרדוד היה פשוט ריק. אבל זה לא נגמר שם. האגם נמצא כמה קילומטרים מהים, ממפרץ מקסיקו, והייתה תעלה קטנה שהובילה מהאגם אל הים משום שככה זה עובד, כל הנחלים הולכים אל הים, יש את חוק הכלים השלובים, מים רוצים להיות במקום נמוך יותר. רק שעכשיו לא היה אגם. אז מה שקרה זה שהמים בתעלה הזאת התחילו לזרום בכיוון ההפוך. במקום שהאגם יזרום אל הים, הים זרם אל האגם. מי ים התחילו לזרום לתוך האגם הזה ולמלא אותו מחדש, מכיוון שהיה שם עכשיו הבור הגדול הזה זה יצר מפל מים עצום בגובה של ארבעים וחמישה מטר. שזה אגב היה המפל הכי גדול במדינה למשך כמה זמן, אבל לפני שמישהו היה יכול לחשוב להפוך את זה לאתר תיירות ולמכור כרטיסים המפל הזה הפסיק להתקיים כי האגם פשוט התמלא מחדש. ולקח שלוש שעות בערך לאגם להתרוקן ובאזור של שלושה ימים עד שהוא התמלא מחדש, אבל אחרת. משום שהוא היה עכשיו אגם שונה: מה שעד עכשיו היה אגם רדוד של מים מתוקים היה עכשיו אגם עמוק מאוד של מים מלוחים. מאוד מאוד מלוחים כנראה כי זה לא סתם מי ים, זה מי ים שנמצאים ישירות מעל מרבץ ענק של מלח. קיים אחר כך החור בתחתית האגם המשיך להקיא דברים, כלומר לפלוט דברים שנסחפו לתוכו. סירות שנשאבו פנימה עיו פלטו חזרה, חביות פתאום נפלטו חזרה. זה בטח היה מאוד משעשע. דבר אחד שצריך להגיד על האסון המאוד מאוד יוצא דופן הזה זה שאף אחד לא מת. למרבה המזל כל בני האדם בסביבה, גם האנשים באסדה וגם האנשים במכרה וגם כל היתר הצליחו להתפנות בזמן. אם האנשים במכרה היו ערניים פחות אז זה היה נגמר הרבה הרבה יותר גרוע, אבל כמו שזה זה לא היה אסון אנושי, זה כן היה אסון סביבתי, כי בני האדם היו בסדר, הדגים לא. כל הדגים שהיו באגם הזה הלכו ביחד עם המים. איפשהו בתחתית של הבור הזה כנראה יש ערימה גדולה של דגים מופתעים מאוד. עכשיו מי האשם בכל העסק הזה? גם חברת הנפט וגם חברת הכרייה הן היו מודעות לקיום אחת של השנייה והן העבירו אחת לשנייה מפות כדי לתאם ביניהן כדי שבדיוק הדבר הזה לא יקרה. אבל זה קרה, מה שאומר שמישהו באיזשהו מקום עשה טעות. וכמובן ששתיהן האשימו אחת את השנייה ותבעו אחת את השנייה ומי באמת אשם בטעות הזאת, זה בכלל דבר שצריך לחקור. הבעיה היא שכל הראיות נשאבו לתחתית האגם אז מאוד קשה לדעת מי באמת היה אשם בכל העסק הזה. בכל מקרה השאלה של נועם הייתה "מה היה קורה אילו לאגם היה פקק והיו מוציאים את הפקק הזה?". אז התשובה מתברר שבמקרה כזה המים היו יוצאים. אוקיי, אז התרחיש המופרך הזה הוא לא עד כדי כך מופרך. אפשר לעשות את זה. אז בואו נעשה את זה בים התיכון. פשוט נמצא את הפקק שלו ונפתח אותו. נעשה פתח בקוטר של עשרה מטר. תהיה זרימה עצומה של מים. מה יקרה? אז מה שיקרה זה אותו הדבר. המים יתרוקנו. רק מה? זה ייקח זמן. העניין הוא שאגם פינייר היה אגם קטן, והים התיכון הוא ממש גדול. לא רק מבחינת הגודל שלו בקילומטרים אלא גם מבחינת העומק. יש חלקים בים התיכון שהם בעומק של קילומטרים. מכיוון שאנחנו יודעים כמה זמן לקח לאגם ההוא להתרוקן, שזה בערך שלוש שעות, ואנחנו יודעים פי כמה גדול הים התיכון, אז אפשר לחשב כמה זמן ייקח לים התיכון להתרוקן, וזה יוצא שלרוקן את הים התיכון באמצעות חור בתחתית שלו בקוטר של עשרה מטרים ייקח בערך שבעת אלפים ושלוש מאות שנה. וזה הרבה זמן לחכות. אנחנו אפילו לא נראה את המערבולת המרשימה הזאת משום שהמערבולת הזאת, וזה אתם יודעים מהאמבטיה אצלכם, היא נוצרת רק כשפני המים יורדים ממש נמוך אל מעל החור. לא רואים אותה בהתחלה. אבל יותר מזה, כל זה כבר קורה. מה אתם חושבים, שבתחתית של הים התיכון אין חורים בכלל? הים הוא לא אמבטיה. התחתית שלו היא לא חרסינה. היא לא חומר קשיח אחד ששום דבר לא יכול לדלוף מתוכו. מן הסתם בתחתית של הים התיכון כבר יש סדקים ומהם מים דולפים. כל עוד יש לאן לדלוף. עוד חור לא ישנה כל כך הרבה. ומעבר לזה, כל המים שדולפים מהתחתית של הים, זה לא משנה. זה לא משנה כי זה זניח. זה פשוט ממש מעט ביחס למים שנעלמים מהים מהצד השני, מלמעלה. כי באזור של הים התיכון, אני לא יודע אם שמתם לב, חם. וכשחם, מים מתאדים. אז אתם אולי לא רואים את זה קורה, אבל השמש מאדה מים מהים, כל ים, אבל כרגע אנחנו מדברים על הים התיכון. ומה שאולי יפתיע אתכם לגלות זה כמה. הים התיכון מאבד כל יום שכבה של בין שניים לארבעה מילימטרים של מים שמתאדים פשוט. ואם מילימטרים לא מרשימים אתכם, אז אולי זה יותר ירשים אתכם אם אני אציג את אותו מספר אבל בצורה אחרת: כמות המים שמתאדים מהים התיכון כל יום היא בערך עשרה קילומטר מעוקב של מים. כלומר, תחשבו על קובייה באורך של קילומטר, ברוחב של קילומטר, בגובה של קילומטר, עשויה כולה מים. עשר כאלה. זה מה שמתאדה מהים התיכון כל יום. זה יותר מפעמיים הכנרת. הפקק הקטן שנתנו בתחתית שלו זה לא פונקציה בכלל, זה לא מורגש ביחס לכמות המים שמתאדה כל יום. עכשיו פני הים של הים התיכון, גם זה אולי שמתם לב, לא יורדים בשלושה מילימטר כל יום. וזה משום שבזמן שהים כל הזמן מאבד מים הוא גם כל הזמן מקבל מים. יש נהרות שזורמים אל הים. הנילוס, שהוא נהר מאוד מאוד גדול, זורם לים התיכון וגם הרון וגם הירקון והרבה נהרות אחרים שתכלס כולם ביחד לא מתקרבים אפילו לפצות על הקילומטרים המעוקבים שהוא מאבד כל יום מאידוי. הסיבה שפני הים התיכון לא יורדים כל הזמן היא שהוא מחובר לאוקיינוס האטלנטי. הוא ים, הוא לא אגם. הוא לא מנותק. הוא מחובר לאוקיינוס. במצרי גיברלטר הקצה של הים התיכון בין ספרד למרוקו יש שם פתח צר ברוחב של חמישה עשר קילומטר שיוצא אל האוקיינוס האטלנטי שמחובר לכל האוקיינוסים האחרים. אז אין דבר כזה לרוקן את הים התיכון כי המים מהאוקיינוס ממלאים אותו כל הזמן. לרוקן את הים התיכון זה אומר לרוקן את כל האוקיינוסים, אז אתם לא יכולים לעשות את זה. אלא אם כן... אילו משום מה היינו רוצים לייבש את הים התיכון, אז לחפור בורות מתחתיו זה לא אפקטיבי. זה לא עושה כלום. אבל לא צריך לעשות את זה. כל מה שצריך לעשות זה לחסום את המצר הזה, את החיבור הקטן הזה בין הים התיכון והאוקיינוס, ואז לא צריך אפילו לחפור בורות או לפתוח פקקים או צריך רק לתת לשמש לעשות את מה שהיא עושה. הים כבר יתייבש לבד. כמובן שזו פנטזיה, כן? זה כמובן מצב היפותטי מופרך לחלוטין שלא יכול לקרות במציאות, נכון? נכון? נכון? אז זהו שגם זה כבר קרה. כמו שאתם יודעים הלוחות הטקטוניים זזים, היבשות זזות, אז לאורך קנה מידה של עשרות מיליוני שנים יבשות זזות נעלמות ומן הסתם גם ימים ואגמים לאורך הזמן מופיעים ונעלמים. היה זמן ממש ממש מזמן שבו לא היה הים התיכון. לא הייתה קיימת אירופה, אפריקה הייתה באנטארקטיקה, אנטארקטיקה הייתה בקוטב הצפוני או דברים היו שונים. אבל אני לא מדבר על זה. אני מדבר על מה שקרה יחסית לא כל כך מזמן. רק לפני חמישה מיליון שנה. בשלב הזה העולם נראה פחות או יותר כמו שהוא נראה היום. אירופה נמצאת במקום, אפריקה נמצאת במקום, הים התיכון שם באמצע, ואפילו יש כמה יצורים שדומים מאוד לבני אדם שנמצאים בסביבה ויכולים לשחות בו אם בא להם. עכשיו העניין בים הזה, שכשאתם שטים על המים אתם לא רואים את זה. הים הוא ים. הוא שטוח. כן? אבל מתחת לים הקרקעית שם דברים קורים, שם הדברים יותר דרמטיים. הים התיכון הוא מאוד לא אחיד. יש בו כבר אמרנו חלקים שהם מאוד עמוקים ויש בו חלקים אחרים שהם מאוד רדודים. אחד המקומות הרדודים יחסית האלה הוא מצר גיברלטר, המקום שבו הים התיכון פוגש את האוקיינוס האטלנטי. אז היה זמן לפני חמישה מיליון ומשהו שנה שבו כנראה היה קודם כל עידן קרח, כלומר הקרחונים גדלו ופני הים בכל העולם ירדו, וכנראה גם משהו גרם לפני הקרקע במקום הזה לעלות. הגורמים המדויקים לזה לא לגמרי ברורים. אבל מה שקרה זה שמצר גיברלטר נחסם. נוצר שם סכר טבעי. הים התיכון והאוקיינוס האטלנטי התנתקו אחד מהשני. ובשנים הראשונות אחרי שזה קרה זה בטח לא עשה הבדל גדול. זה די אותו דבר. אבל בהמשך קרה בדיוק מה שאמרתי קודם: הים התיכון מתייבש. כי השמש מוציאה ממנו המון מים כל יום ובלי החיבור לאוקיינוס אין מה שימלא אותו בחזרה. אז פני הים לאורך אלפי שנים יורדים ויורדים ויורדים ויורדים. עכשיו כל מה שאני אומר מעכשיו אלה דברים שקרו מזמן, וכמו כל דבר שקרה ממש מזמן, בעיקר דברים שקרו לפני שהיו באמת בני אדם שראו את זה ורשמו הערות, אין לנו מידע מדויק על מה שהיה שם ולכן יש ויכוח. הנושא הזה נחקר הרבה אבל לא כל החוקרים מסכימים על הכל. אז זה שזה קרה, כלומר מצר גיברלטר נחסם, אין ממש ויכוח שזה דבר שקרה אבל כמעט כל דבר אחר בנושא הזה יש כל מיני סברות ויש כל מיני השערות בנושא. למשל, עד כמה בדיוק ירדו פני הים בגלל זה? כי ברור שזה גרם לפני הים של הים התיכון לרדת בהרבה. אבל כמה הרבה? יש חוקרים שטוענים שמדובר על ירידה של 600 מטר שזה הרבה. ויש כאלה שטוענים שזאת הייתה ירידה של 2000 מטר ואולי אפילו 3000 אבל זה כבר כנראה מוגזם. יש הבדל מאוד מאוד גדול ביניהם כמובן, ואין לי מושג מי מכולם צודק. זה ויכוח שעדיין נמשך. מה שבטוח זה שגם אם ההערכות המתונות יותר נכונות, זה מאוד משנה את מה שאנחנו מכירים היום בתור הים התיכון. בתור התחלה הוא כבר לא ים. הוא אגם. אבל גם לא אגם אחד. מספיק שהמים ירדו במעט יחסית כדי לפצל את הים התיכון לשניים: יש את הים התיכון מערב והים התיכון מזרח, כשאיטליה פחות או יותר חוצצת ביניהם. אפשר ללכת ברגל מאיטליה לאפריקה. אם ההערכה היותר גבוהה לגבי כמה שפני הים ירדו תהיה נכונה, אז זה אומר שהוא התפצל עוד יותר לכמה אגמים יותר קטנים. עדיין היו שם מים, כן? זאת אומרת לא קיים תסריט שבו כל הים התיכון כולו היה קרקע יבשה לגמרי. החלקים היותר עמוקים של הים הם נשארו עדיין רטובים, עדיין היו אגמים, אגמים מנותקים ומלוחים מאוד. אבל ביניהם יש מרחבים עצומים יבשים. והמקום הזה, הקרקע היבשה של מה שפעם היה הים התיכון, הוא הגיהינום. הקרקע הזאת היא משטח מלוח משום שהמקום הזה היה קרקעית של ים במשך מיליוני שנים, שקעה שם כמות אדירה של מלח שנשארה שם, אז כל האדמה באזור הזה היא סלע מלח. מה שזה אומר זה ששום דבר לא יכול לגדול שם. אין עצים או שיחים או פרחים בדבר הזה וגם לא יהיו שם גם אם תחכו אלף שנה. לא יצמח שם שום דבר. יש שם רק משטח עצום של סלע לבן בוהק. עכשיו בנוגע למזג האוויר. ים המלח אתם מכירים, כן? בואו אני אגיד לכם כמה דברים שאתם כבר יודעים על ים המלח. ים המלח הוא המקום הכי נמוך בעולם. יש בו אגם עמוק והרבה מלח. וקוראים לו גם ים המוות כי המליחות באגם הזה היא כל כך גבוהה שכמעט שום דבר לא יכול לחיות שם. וחוץ מזה חם שם. מאוד חם שם. גם כשאתם באמצע איזה גל שרב קיצוני בארץ ואתם שוכבים מעולפים, אחד הדברים הבודדים שאתם יכולים לעשות כדי להתעודד זה לפתוח איזה אפליקציית מזג אוויר ולברר מה באותו הרגע הטמפרטורה בים המלח, כי אני מבטיח לכם שכמה שחם לכם, שם יותר חם. מכיוון שהמקום הזה נמצא הרבה מתחת לפני הים אז יש עוד איזה 400 מטר של אוויר מעליו שעושה אפקט חממה וזה מגיע לטמפרטורות פסיכיות. ב-2019 מדדו שם 49.9 מעלות בצל. זה ים המלח שקיים אצלנו היום. המקום שאנחנו מדברים עליו עכשיו, הים התיכון רק בלי הים, זה ים המלח על סטרואידים. זה דומה לים המלח כי זה מקום עמוק מתחת לפני הים וגם שם יש אגמים מאוד מלוחים, רק שזה יותר עמוק מים המלח והסהרה נמצאת לא רחוק משם ואין את ההרים מסביב שעושים צל חלק מהיום. אז תחשבו על כמה שחם בעין גדי בקיץ ותחשבו יותר. הרבה יותר. זה מאות קילומטרים של שממה לבנה צחיחה בחום של תנור ועם הידע שיעברו עוד חמישה מיליון שנה עד שימציאו את המזגן. בגדול לא מקום כיפי לחופשה, אני לא ממליץ. התקופה הזאת שבה הים התיכון היה סיוט מהגיהינום נמשכה בערך חצי מיליון שנה ואז זה נגמר. ומה שיפה זה כשזה נגמר, זה נגמר בבת אחת. תהליכים גאולוגיים שמשנים לחלוטין את הצורה את המפה של כדור הארץ זה דבר שבדרך כלל לוקח הרבה מאוד זמן כי יבשות זזות מאוד מאוד לאט. אנחנו מדברים פה על תהליכים של מיליוני שנים. זה לא מה שקרה במקרה הזה. כי מה שקרה זה שכמו שהסכר המלאכותי הזה שחסם את מצרי גיברלטר נוצר, ככה יום אחד הוא נפתח. וגם במקרה הזה אנחנו לא יודעים להגיד בדיוק למה זה קרה. פני הים עלו או שפני היבשה ירדו. משהו מזה קרה, לא בהרבה, אבל מספיק בשביל שמים יתחילו לזרום מעבר לחומה הזאת לכיוון העמק שהיה הים התיכון. בהתחלה זה היה זרזיף מן הסתם. אבל המים גררו איתם חול ואדמה והגדילו את החור ולכן פרצו עוד מים שהגדילו את זה יותר ויותר והזרזיף הזה גדל והוא התחיל להזד רזף שם באופן מאוד רציני והסיפור שסיפרתי קודם על הים שחוזר וממלא את האגם שהתרוקן, אז זה אבל כמה סדרי גודל יותר גדול. השם של האירוע הזה זה ה-"Zanclean mega-flood", המגה-שיטפון ובצדק קוראים לו ככה, כי זה השיטפון הכי גדול בתולדות כדור הארץ. ושוב יש הרבה מחקרים וטענות וסברות לגבי מה בדיוק קרה וכמה זמן זה נמשך והכל, אבל ההערכה די מקובלת אומרת שהים התיכון מערב, כלומר החצי המערבי של הים התיכון, התמלא, כלומר חזר לרמה שהוא היום תוך שבועיים. ואני לא יודע אם אתם מבינים בכלל מה זה אומר שים, ים גדול, מתמלא תוך שבועיים. זה כל כך מהיר שלדעתי אם מסתכלים מספיק טוב אפשר לראות בעין את הים עולה. ואז אחרי שהצד המערבי של הים התמלא, המים הגיעו לגובה מספיק כדי לעבור את הסכר שמפריד בין ים תיכון מערב לים תיכון מזרח ועברו אותו ושוב התהליך התחיל, הפעם למלא את החצי המזרחי של הים וכאן מגיע הקטע הדרמטי. משום שבדרך לשם המים עברו כנראה בקניון נוטו. קניון נוטו זה נמצא ליד סיציליה והוא אחד המקומות הכי מרשימים בכדור הארץ גאולוגית ואם לא שמעתם עליו אף פעם זה כנראה משום שהוא נמצא עמוק מתחת למים. כמו שאמרתי כששטים על המים לא רואים שום דבר כי הים שטוח. אבל מתחת לפני הים שם יש דרמה. יש שם מקום שבו העומק של הקרקעית צונח בבת אחת בקילומטר וחצי. כלומר בתקופה שבה המקום הזה היה יבש זה היה קניון שאפשר לטייל על התחתית שלו בין צוקים בגובה של קילומטר וחצי. וכשמיים חזרו הם חזרו דרך שם ויצרו מפל מים בגובה של קילומטר וחצי ובעוצמה של ניאגרה רק פי שלושת אלפים. זה דבר שאני דווקא כן ממליץ לבקר שם. כלומר אם אתם עוברים עם מכונת הזמן שלכם זה נראה כמו יש קטע שווה לראות את זה. עכשיו למרות כל זה זה עדיין לקח עוד זמן עד שגם הים התיכון מזרח התמלא, וכשאני אומר עוד זמן אני מתכוון שלא יודעים אם זה לקח חודשיים או שנתיים, אבל בכל מקרה בקנה מידה גאולוגי זה כלום זמן. זה כלום. כלומר אם הייתי מראה סרט בהילוך מהיר של תנועת היבשת של איך דברים זזים, אז החזרה של הים התיכון למקום הייתה נראית כמו טעות. כלומר פריים אחד הוא לא נמצא שם ואז הופ, הנה הוא שם. הוא פשוט הופיע. עכשיו יש ים. דורון פישלר 39:18 זאת הייתה תשובה. אם אתם רוצים לשמוע עוד ספקולציות פרועות שקשורות לעליית וירידת פני הים אתם מוזמנים לשמוע את הפרק "מה יקרה כשהקרחונים ימסו" שבו אני מתאר מה יקרה בתרחיש ההפוך של מים פני הים לא מאוד ירדו אלא מאוד יעלו. אם אתם רוצים לשמוע עוד על מבולים ענקיים אז ישנו הפרק "היה מבול". אם אתם רוצים לשמוע עוד סיפורים על אגמים שעושים דברים מאוד מוזרים שאגמים לא עושים בדרך כלל יש את הפרק "זה בא מהאגם" אבל בשלב הזה הקישור באמת די קלוש. ואת כל הפרקים אפשר לשמוע באתר doronfishler.com ושם אפשר גם להתעדכן בהרצאות שאני עושה בכל מיני מקומות בכל מיני נושאים. ייעוץ ותמיכה מורלית: צמות. עורך סאונד: דור קומט. דור קומט? מה שנה עכשיו? יש פה איזה קמט בזמן או איזה שהוא הפעיל את הכרונו-משהו כדי להגיע אלינו מהעבר. היי דור! מה המצב? סליחה על כל הבלגן שעשיתי עכשיו בפרק הזה. תודה לכל צוות רשת עושים היסטוריה או רשת צוות עושים היסטוריה, כל מה שלא יהיה. אני דורון פישלר. יאללה ביי.
        ]]></content:encoded>
    </item>
    
    <item>
        <title>למה יש יותר מדי צירופי מקרים? [התשובה]</title>
        <link>https://mat-mo.github.io/podtext/episodes/htshvbh/lmh-ysh-yvtr-mdy-tsyrvpy-mqrym-htshvbh.html</link>
        <guid>https://mat-mo.github.io/podtext/episodes/htshvbh/lmh-ysh-yvtr-mdy-tsyrvpy-mqrym-htshvbh.html</guid>
        <pubDate>22 באוקטובר 2025</pubDate>
        <description>Transcript for למה יש יותר מדי צירופי מקרים? [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל מין רגע אבל אם הוא עשה ככה... תקשיבו לזה. יש עשרה חדרים. בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן. ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה אתם עצרתם רגע או עשיתם פאוז או העברתם אחורה כדי לשמוע את זה שוב או התחלתם לספור על האצבעות או לצייר משהו על נייר או לעצום עיניים ולהתרכז ממש, יופי. כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:01 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים נבחרות ישראל במדעים, בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס. קריין 02:30 רשת עושים היסטוריה. דורון פישלר 03:01 היי. אוקיי, רגע, אני צריך לעשות את זה בחלקים. שלום לכל אלה שפה! שלום לאלה ששם, המורמים מהעם שמשקיפים מלמעלה, ושלום לאלה בצד הזה! לא ידעתי שיש צד כזה לאולם הזה בכלל. אפשר לעשות פה משחק מאוד מעניין של מסירות כאילו ממקום למקום. הייתי פה כבר פעם אבל לא היה עד כדי כך צפוף. לא היו כל כך הרבה אנשים. זה ממש כאילו אתם אוהבים לשמוע פודקאסטים או משהו כזה. אהלן. ברוכים הבאים לאירוע הזה של התשובה. מה שאנחנו עושים כאן עכשיו זה הקלטה של פרק לייב. מה זה הקלטה של פרק לייב? אני עושה פודקאסט, שמעתם על זה. חוץ מזה אני עושה גם הרצאות לעיתים קרובות. אני עושה הרצאות בכל מיני נושאים וחלקכם באים לשם, אני יודע שראיתי אתכם. עכשיו זה לא אותו דבר. משום שפודקאסט זה פודקאסט והרצאה זה הרצאה, ובהרצאות אני רוצה גם שאנשים יראו דברים וכל זה. הקלטה של פרק לייב זה קצת לא זה ולא זה. בגלל שמה שזה אומר זה שאנחנו מקליטים, זאת אומרת מה שאנחנו עושים כאן מוקלט. זאת אומרת אם נגיד פתאום עכשיו יהיו תשואות ספונטניות, אז זה יוקלט. זאת אומרת... מי היה מאמין! אז אנחנו מקליטים את זה וזה גם יהפוך בהמשך לפרק הבא של התשובה שיעלה, שמוקלט. אבל צריך להגיד, לא בטוח שאתם תשמעו ספציפית את עצמכם. משום שכשאני מקליט פודקאסט, אני לא עושה את זה פעם אחת. כשאתם שומעים את מה שאני מקליט אצלי בארון בדרך כלל, אז זה הצגה מאוד לא הוגנת של היכולת שלי להישמע כאילו אני יודע על מה אני מדבר. כי זה נשמע כאילו אני מדבר מההתחלה ועד הסוף, אני אף פעם לא מתבלבל, אני יודע בדיוק את הכל. זה לא המצב. זה ממש לא ככה. אני מגמגם, אני עושה טעויות וצריך לעשות את זה מחדש. ולכן יש לי עורך סאונד, שלי נוי בדרך כלל. שלי נוי לא פה היום לצערי, היא פשוט מחלימה, היא צריכה להתאושש מהירח דבש שלה שהיא הייתה עליו. אבל אביב שם טוב פה, פה למעלה. היועץ והתומך המורלי המקורי של התשובה, שהיום גם עורך סאונד. אז יש עורך סאונד או עורכת סאונד שלוקחים את מה שאני אומר וחלק מהעבודה שלהם זה לגרום לי להישמע יותר חכם. זאת אומרת להוריד את כל הקטעים שאני מגמגם ולחתוך את כל ה'אמממ' וכל זה, וככה אני אשמע כאילו אני מדבר יותר בשטף. ומעבר לזה, אז אני גם לא אומר את זה פעם אחת. זאת אומרת כל דבר שאני מקליט אני מקליט לפחות פעמיים. זאת אומרת יש שני טייקים. כלומר אני אומר את כל מה שאני אומר ואז אני אומר את זה עוד פעם, ואז בוחרים אחד משניהם, את זה שהיה פחות גרוע. למה לעשות שני טייקים? בגלל שכשעושים שני טייקים אחד מהם יהיה היותר גרוע. ומי הטמבל שיפרסם בציבור את הגרסה הכי גרועה של מה שהוא עשה? בדרך כלל הטייק האחרון הוא הכי טוב, ואתם הגעתם לאחרון. אני לא יכול להבטיח את זה כמובן, זאת אומרת הכל יכול להיות, אבל זה הקטע בלהסיר דברים לייב, נכון? זאת אומרת גם אם פתאום אני אתקע במישהו ובמשהו ואפול על הפרצוף, אתם באתם לעשות את זה. אולי אתם אפילו מזהים את העובדה שאני עכשיו טיפה צולע. אני סוחב פציעה, זה בגלל שלפני יומיים היה לי ויכוח עם קיר, והעניינים הידרדרו לאלימות. וזה אף פעם לא טוב כשאנחנו מדברים, כלומר בעניין, לשנינו היו טיעונים טובים, אבל בסופו של דבר הוא ניצח. אל תתווכחו עם קירות, זה לא פרודוקטיבי. אוקיי. שלום! שלום למאזינים בבית, שלום לקהל פה, אני דורון, אני בפרק לייב של התשובה עכשיו וקיבלתי שאלות. קיבלתי, זה מה שקורה בדרך כלל, אנשים שולחים לי שאלות. השאלה לא ברורה אבל תנסה לחשוב קצת ולהבין, זה שם השולח. אז הוא או היא כתבו: 'אם היה אפשר לחשב את צירופי המקרים בעולם, היה יוצא שיש יותר צירופי מקרים ממה שאמור להיות?'. אוקיי, אני אחשוב על זה. זה בסדר, הגיעו עוד שאלות בנושא. 'ABCD I don't know my name', לאנשים יש שמות מאוד מוזרים. הם כתבו ככה: 'נכון יש את הצירופי מקרים הממש מוזרים האלה שאתה חושב על משהו ביום מסוים ומאוחר יותר באותו היום אתה בדיוק רואה אותו או שומע עליו במקום רנדומלי לגמרי ולא קשור בכלל? שמעתי תיאוריות על זה שזה קורה בגלל שהזמן לא ליניארי, שהזמן הוא בעצם לא קו ישר אלא נקודות המפוזרות בנקודות שונות. מה אתה חושב על זה או איזה סיבה אחרת יש לצירופי המקרים האלה? סליחה שהשאלה יותר מדי ארוכה'. קודם כל אל תתנצלו עם השאלה ארוכה, זה בסדר, מותר לשאול שאלות ארוכות, אין הגבלה על אורך השאלה. יעל שאלה: 'מה הסיפור עם הסימפסונס, האם הם באמת חוזים הכל או שזה צירופי מקרים?'. והאלתרמנים שאלו: 'מה הצירוף או צירופי המקרים הכי מדהימים המתועדים בהיסטוריה?'. אוקיי, בסדר. אנשים רוצים לדעת על צירופי מקרים. אני יודע בדיוק על מה אתם מדברים, כן? זאת שאלה שכי זה קורה לכולם. אתם מכירים את זה, דברים כאלה קרו לכם, ואם זה לא קרה לכם, זה קרה לחברים שלכם שסיפרו לכם על זה. למשל, אתם נמצאים באיזשהו חופש בחוף בטג'יקיסטן, מקום שאף אחד לא הגיע אליו בחיים, המקום הכי נידח בעולם, ואתם פוגשים שם את שולה המורה שלכם מכיתה ב', וכאילו מה היא עושה שם, איך זה הגיע. או שאתם בדיוק חושבים על מישהו, חושבים על איזה בן אדם שלא חשבתם עליו 30 שנה ופתאום מצלצל הטלפון וזה הוא, מאחל לכם שנה טובה או משהו. זה דברים שקורים, כן? אתם מכירים את הסיפורים האלה, הסיפורים האלה קורים כל הזמן והשאלה היא האם זה קורה יותר מדי. משום שצירופי מקרים הם צירופי מקרים, מן הסתם, זה הרעיון, אבל זה מרגיש כאילו יש יותר מדי כאלה. זה יותר מרשים כשזה קורה לבן אדם באופן אישי יותר. אז אני רוצה לראות אם אני יכול... זה הקטע הקשה... אני יכול לעשות דבר כזה באופן אישי יותר.
        ]]></content:encoded>
    </item>
    
    <item>
        <title>מתי יבוא הוולרמן? (רמיקס) [התשובה]</title>
        <link>https://mat-mo.github.io/podtext/episodes/htshvbh/mty-ybv-hvvlrmn-rmyqs-htshvbh.html</link>
        <guid>https://mat-mo.github.io/podtext/episodes/htshvbh/mty-ybv-hvvlrmn-rmyqs-htshvbh.html</guid>
        <pubDate>1 בדצמבר 2025</pubDate>
        <description>Transcript for מתי יבוא הוולרמן? (רמיקס) [התשובה] from התשובה</description>
        <content:encoded><![CDATA[
            דורון פישלר 00:00 אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' תקשיבו לזה. יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מעשרת השובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן? אם בשלב הזה עצרתם רגע, או עשיתם פוז, או העברתם אחורה כדי לשמוע את זה שוב, או שהתחלתם לספור על האצבעות או לצייר משהו על נייר או לעצום עיניים ולהתרכז ממש, יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא. דורון פישלר 01:41 במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתות ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקי בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידיס. בכיתה יא' יעל גילתה כוכב לכת חדש. אמיתי. כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים. כאלה שמתעניינים בדברים, כאלה שרוצים ללמוד דברים, לא רק את מה שלומדים בבית ספר. ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד, שם יומרני אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם, כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת 'מרכז מדעני העתיד', ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 04:16 היי, זה לא פרק חדש של 'התשובה', זה פרק ישן. הפרק על ה-Wellerman יצא במקור בשנת 2021 וזה מסביר את בדיחות הקורונה שתשמעו בו, כי אז כולם דיברו על וריאנטים ומקבלי מדבקה וכולם ידעו על מה מדובר. ה-Wellerman היה אחד מהמקרים האלה שאני נתקל במשהו אקראי ואני מתאבסס עליו ברמה כזאת שפשוט אין ברירה, אני חייב להקליט עליו פרק. ולא רק אני, ה-Wellerman היה פרק פופולרי באותה שנה. הוא ניצח בסקר הפרק המועדף של שנת 2021. וזה פרק שעוסק כולו בשיר. בשיר מסוים ובהיסטוריה שלו. רק מה, כשעוסקים בשירים תמיד יש את העניין הזה של זכויות יוצרים, של מה שמותר ומה שאסור להשמיע. זאת תמיד דאגה, גם אם מדובר, ואני מזכיר את זה בפרק, גם אם מדובר בשיר עתיק שאף אחד לא יודע מי כתב בכלל. אז לצורך הפרק הקלטנו גרסה מיוחדת של השיר הזה, יותר נכון ארבל פישלר ובושי יצרו את הגרסה הזאת וזו גרסה מצוינת. אבל מבחינתי הפרק עדיין תמיד היה לא שלם משום שאנחנו לא השתמשנו בהקלטות אחרות של השיר. אני מדבר בו על גרסאות אחרות ושונות של השיר אבל לא שמעו אותן בכלל. רציתי לנצל את זה כדי להעלות מחדש תיקון. לא תיקון, כי הפרק הוא אותו פרק. אולי יש מילים בודדות שהשתנו, אבל המוזיקה היא קצת שונה. זה רמיקס, זה רימאסטר, זה גרסת הבמאי. זה ה-Wellerman כמו שלדעתי הוא היה אמור תמיד להישמע. וחוץ מזה יש גם את עניין השקמיסט שאני אגיע אליו בסוף. בקיצור, זה ה-Wellerman 2.0, גרסה משודרגת של הפרק הישן. אם לא שמעתם אותו אף פעם, אז אחלה, בואו תשמעו עכשיו, ואם כן שמעתם אותו, אז תשמעו שוב. אז דורון של 2021, בבקשה. אהוי, אני דורון פישלר, וזאת 'התשובה'. מישהו בשם אמומיני שלח לי את השאלה המופלאה: 'מה השיר שהם שרו כשהם זרקו את הלווייתן ממגדל אייפל?'. ואני חייב להגיד שכשהוא מנותק מהקשר, זה אחד המשפטים הכי טובים שנאמרו אי פעם. זה נשמע כמו אוסף של מילים שנשלפו באקראיות מתוך סומבררו. אבל למעשה אני יודע בדיוק על מה מדובר. הוא דיבר על קטע באחד הפרקים הקודמים, הפרק על איך ליפול ממטוס ולהישאר בחיים. ובקטע הזה באמת היה לווייתן והיה שם שיר. השיר הזה הפך מאיזוטריה משונה שרצה ברשת ללהיט לגיטימי. כלומר, הוא במצעדי הפזמונים. הפעם הראשונה שאני נתקלתי בשיר הזה הייתה בציוץ שכלל סרטון שיובא מטיקטוק. מה שקורה בסרטון הזה, יש שם בחור שיושב באוטו ומצלם את עצמו מלמטה, ובמושב לידו יושב בחור אחר, אח שלו מתברר, שהוא שר איזשהו שיר אקפלה תמוה. רגע אחד אחר כך יש קאט, ואז שניהם ביחד שרים את השיר הזה בהתלהבות. אז בנקודה הזאת אני התעניינתי. מה זה השיר הזה? השיר הזה כבר היה תופעה בטיקטוק. איש אחד פרסם סרטון שהוא יושב לבד ליד שולחן ודופק על השולחן באגרוף ושר, במבטא סקוטי כבד. השם שלו מתברר היה נתן אוונס, בן 26 שעובד בדואר. בטיקטוק יש גם פיצ'ר שקוראים לו 'דואט' שמאפשר לכם לצרף את הסרטון שלכם לסרטון של מישהו אחר. הגלגול הבא היה אותו סקוטי ואליו הצטרף מישהו עם קול באס עמוק. ואז עוד מישהו הוסיף קול נוסף, והשילוב של כולם ביחד עשה את השיר כזה 'וואו'. העסק הזה נהיה כל כך מצליח שהחתימו את נתן אוונס והקליטו גרסה רשמית שיצאה לרדיו. הסינגל הזה הגיע למקום השני במצעד הבריטי. זה פחות או יותר איך שדברים עובדים בשנים האחרונות, להיטי טיקטוק הופכים ללהיטי רדיו. אבל מה זה Wellerman? Wellerman או Soon May the Wellerman Come בשם המלא שלו, הוא שיר עם מאוד ישן. הוא מניו זילנד, שיר של ציידי לווייתנים מתישהו באזור 1860. השיר הזה הוא בן 150 שנה לפחות. הוא שייך לז'אנר של שירי ספנות, Sea Shanties. שירים שמלחים שרו בספינה. בעבר, כשהיו על ספינה, היה שימושי לשיר כדי להכניס את העבודה לקצב, כמו להעלות עוגן או למשוך חבלים. השירים האלה היו בצורה של קריאה ותגובה, זמר ראשי והשאר עונים לו. ב-Wellerman מדובר על ספינה שיוצאת לציד לווייתנים, והציידים מחכים לספינת האספקה של חברת האחים ולר (Weller), שהייתה מביאה להם תה, סוכר ורום. 'One day when the tonguing is done' - טנגינג זה התהליך של פשיטת העור מהלווייתן. הם מפנטזים על השחרור והחזרה הביתה. מדהים איך שירים עוברים ומשתנים וחוזרים לתודעה. הסיבה שהשיר הזה הפך פופולרי ב-2021 היא כנראה הקורונה, אנשים הרגישו תקועים בבתים בסגר וחולמים על היום שיוכלו לצאת. ועכשיו, הנה הגרסה המלאה של 'תכף יבוא שקמיסט' בביצוע ארבל פישלר ובושי. [שיר השקמיסט]. דורון פישלר 36:15 האזנתם לשיר של התשובה. פרקים אחרים של הפודקאסט הזה אפשר למצוא בעמוד של התשובה באתר עושים היסטוריה. דורון פישלר נגד העולם בפייסבוק, תוכלו למצוא עוד הודעות וסרטוני מאחורי הקלעים. גיא ביננו עורך הסאונד, ייעוץ ותמיכה מורלית אביב שם טוב, בן אורה בארי, שרה סילבצקי, עורך ראשי רן לוי, מנהל עסקי דני תימור. אני דורון פישלר, ביי. לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>ספינת החלל חגית: קולו של הקוסמוס [התשובה]</title>
        <link>https://mat-mo.github.io/podtext/episodes/htshvbh/spynt-hkhll-khgyt-qvlv-shl-hqvsmvs-htshvbh.html</link>
        <guid>https://mat-mo.github.io/podtext/episodes/htshvbh/spynt-hkhll-khgyt-qvlv-shl-hqvsmvs-htshvbh.html</guid>
        <pubDate>16 בדצמבר 2025</pubDate>
        <description>Transcript for ספינת החלל חגית: קולו של הקוסמוס [התשובה] from התשובה</description>
        <content:encoded><![CDATA[
            קריינות 00:00 רשת עושים היסטוריה. דורון פישלר 00:13 היי, אני דורון והתשובה בהפסקה כרגע, אולי שמתם לב. אבל זה בסדר, יש דבר שקורה לפעמים כשהתשובה בהפסקה - לפעמים הפודקאסט הזה הופך פתאום לתסכית על הרפתקאות בחלל או משהו. ולכן... קפטן פיש 00:44 יומנא קפטן, תאריך בין-כוכבי הכנס משהו מדע בדיוני עם מספרים כאן. הספינה 'חגית' נמצאת כרגע במשימה שמביאה אותנו ישר דרך דלתון אופיוכוס, אחד האזורים הידועים ביותר לשמצה של הגלקסיה, עליו יש הרבה שמועות וסיפורים שלא הוכחו. קריין 00:59 כך אמר קפטן פיש בעודו מהלך הלוך ושוב על הגשר של ספינת החלל הבין-כוכבית הידועה 'חגית'. קפטן פיש 01:13 נאמר שרבים מהעוברים באזור זה החלו להתנהג בצורה שאינה רציונלית והיו כאלה שיצאו מדעתם. קריין 01:25 המשיך הקפטן. באופן אישי כמובן, אני בטוח שהסיפורים האלה מוגזמים. על כל פנים הוריתי לצוות המשותים והניווט להיערך. המשיך הקפטן בליאוגב, אך אז עצר בדבריו. קפטן פיש 01:38 סליחה? אמר הקפטן. מי זה? אמר הקפטן. מה הולך פה? אמר הקפטן בבלבול. כאילו זה הולך להמשיך ככה כל הזמן? קריין 01:59 כך אמר הקפטן. קפטן פיש 02:04 זה אפילו לא מוסיף שום מידע! אנחנו באודיו, לא צריך להגיד לאנשים שאמרתי משהו, הם שמעו שאמרתי את זה! קריין 02:07 אמר הקפטן. קפטן פיש 02:09 שקט נודניק! אמר הקפטן השמן. אמא שלך! אני הייתי רק השבוע בחדר כושר הווירטואלי ואני לא... אוקיי בסדר, אז כאילו פספסתי קצת, אבל היו לי עניינים, אני קפטן, אני צריך לעשות, יש דברים שאני צריך לעשות כאן! קריין 02:20 לפתע נפתחה דלת המעלית ומתוכה הוטל צל כבד על גשר הפיקוד כולו. מתוך האפלה התגלתה דמותו האימתנית של יצור מפלצתי עצום בגודלו. כנפי אופל התפרשו לצדדיו ולוע עצום המלא בלהבי שנהב נפער ומתוכו יצא קול רועם שאמר: שמיקמק 02:35 קפטן! קפטן! קפטן פיש 02:38 היי, סגן שמיקמק. שמיקמק 02:40 מה אתה עושה? קפטן פיש 02:41 כלום, יש פה איזה ישות חייזרית מעצבנת שחדרה לספינה והוא טוען שאני לא בכושר. שמיקמק 02:47 אני חש משהו כבד! קפטן פיש 02:49 נו, זה שעושה כל הזמן 'אמר הקפטן, אמר הקפטן'. תקשיב... שמיקמק 02:54 קפטן, אתה יודע שתפקידי הוא להיות התומך הנפשי הראשי של הצוות, ולכן אני יכול להרגיש את הרגשות של האנשים. קפטן פיש 03:02 כן, נכון, זה כוח על מאוד שימושי, רציתי לדבר איתך. שמיקמק 03:05 אני חש שאתה טרוד. קפטן פיש 03:07 וואלה? אתה חש? כן, הצלחת להבין שאני טרוד? טוב שיש לך כוחות על חייזריים או משהו בשביל זה, אחרת מה היינו עושים בלעדייך? שמיקמק 03:16 יכול להיות שאתה מחצין את הטרדות ורגשות האשמה שלך באמצעות ישות חייזרית? קפטן פיש 03:22 אני לא מחצין שום דבר, הוא היה שם, הוא דיבר, הוא לא סתם בפה! בואו נבדוק בחדר המכונות. חדר מכונות, תנו לי דו"ח מצב! חדר מכונות 03:32 הקפטן, המנוע עולה באש! נשארו עוד חמש דקות! אלוהים אדירים! קפטן פיש 03:36 תודה חדר מכונות, טוב אז שם הכל כרגיל. אז אני יודע מה אני אעשה, תראה שמיקמק. שמיקמק 03:41 קפטן, יומנאי חיל! קפטן פיש 03:43 איזה כיף לי בעוד יום בחלל! קריין 03:45 אמר הקפטן בעודו מחטט באף כרגלו באופן דוחה מול כל אנשי הצוות. אהא! קרא הקפטן בשמחה על ניצחונו הקטן וחסר המשמעות. קפטן פיש 04:02 אתה רואה? אמר הקפטן. אתה שומע כמה זה מעצבן? אמר הקפטן בחוסר ביטחון. אמר קריין טיפש. אמר הקפטן חסר הכישורים. אמר קריין דביל. אמר הקפטן בקולו המגוחך. אמר קריין טיפש. אמרת כבר טיפש! קריין 04:17 אמר הקריין ואז הפסיק לדבר ושתק לנצח. אמר הקפטן. שמיקמק 04:22 אוקיי, זה פשוט נורא. אוקיי, פשוט אל תדבר ואל תחשוב כלום, אני לא יודע מה להגיד לך. קריין 04:30 אמר שמיקמק. טוב, אמר הקפטן. דממה השתררה בגשר, בעוד הקפטן וסגן שמיקמק מקווים להיפטר מהישות המטרידה. קפטן פיש 04:47 איך נפטרים מהדבר הזה שמיקמק? תעזור לי. שמיקמק 04:54 אוקיי תקשיב, אני חקרתי את הנושא. כדי לגרום לקריין לסיים, צריך להגיע לסיום. אנחנו פשוט צריכים להגיע לסיום הקונפליקט הדרמטי. אנחנו צריכים משבר טכנולוגי, פתרון למשבר הטכנולוגי, ובתוך זה יבוא גם התפתחות רגשית של הדמויות. קפטן פיש 05:18 אוקיי, אז משבר והתפתחות. אוקיי, בוא נעשה ככה. קריין 05:24 במשך רגעים התלחששו הקפטן ועוזרו המגוחך בעודם מכינים את תוכניתם. שמיקמק 05:31 קפטן, קפטן, יש מצב חירום! איבדנו את השמייזר הקוונטי! בלעדיו כולנו אבודים! קפטן פיש 05:38 או לא! איבדנו את השמייזר הקוונטי? זה איום ונורא, כולנו נמות! מה נעשה? אה רגע, הנה הוא. שמיקמק 05:48 איזה מזל, ניצלנו! הידד וזה! קפטן פיש 05:51 הידד, הידד! חוץ מזה אני אבא שלך! קריין 05:56 ובכך הסתיים לו עוד מסע של ספינת החלל חגית. הצטרפו אלינו גם בפרק הבא לעוד מסע מרגש ומרתק ברחבי החלל. דורון פישלר 06:01 משתתפים: יובל בינדר ואוריין קוזלובסקי מהפודקאסט 'Yo AI', הפודקאסט שמציג אירועים היסטוריים אמיתיים באמצעות סצנות לא אמיתיות שנכתבו על ידי AI. זה אחלה פודקאסט וכדאי לכם להאזין. תודה שמיקמק! אוהב אתכם! עורכת הסאונד שלי נוי, טכנאי אולפן עידן שקד. פרקים נוספים של ספינת חלל חגית ושל 'התשובה' תוכלו למצוא באתר DoronFishler.com. להתראות בפרק הבא. קפטן פיש 06:30 זה עבד! לחש הקפטן. God damn it!
        ]]></content:encoded>
    </item>
    
    <item>
        <title>מאיפה הגיעו החתולים? [התשובה]</title>
        <link>https://mat-mo.github.io/podtext/episodes/htshvbh/myph-hgy-v-hkhtvlym-htshvbh.html</link>
        <guid>https://mat-mo.github.io/podtext/episodes/htshvbh/myph-hgy-v-hkhtvlym-htshvbh.html</guid>
        <pubDate>29 בדצמבר 2025</pubDate>
        <description>Transcript for מאיפה הגיעו החתולים? [התשובה] from התשובה</description>
        <content:encoded><![CDATA[
            קריין 00:00 בכיתה א' יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד. אבל לא עליהם אני רוצה לדבר עכשיו אלא עליכם. אתם ספציפית, אתם שמאזינים עכשיו ולומדים בכיתה ז', ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש - בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר. ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. דורון פישלר 01:00 שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת 'מרכז מדעני העתיד'. ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. ג'ינגל 01:42 רשת עושים היסטוריה. דורון פישלר 01:54 מה קורה? אני דורון פישלר, זאת התשובה, והנה כמה שאלות שקיבלתי על חתולים. יותם שאל: בעולם יש יותר כלבים או חתולים? כלבים. זאת התשובה. 'מתעניין בחיות' שאל: איך זה שכלבים וחתולים נהיו חיות מחמד וחיות אחרות לא? אז ככה, פילים אוכלים יותר מדי, על אמבות קשה לשמור במקום אחד, תנינים זה קצת מסוכן ודרקונים לא קיימים. אז זה בגדול מה שנשאר. 'ללא שם' שאל או שאלה: כמה שערות יש לחתול? זה תלוי בחתול וזה מאוד תלוי בסוג של החתול, כי יש כאלה עם שיער יותר צפוף מאחרים. יש גם חתולי ספינקס, אלה שלהם אין שערות כמעט בכלל. אבל בגדול, לרוב החתולים יש הרבה יותר שערות מלבי אדם, כי יש להם שערות על כל הגוף כמובן. אבל חוץ מזה, השערות שלהם הרבה יותר צפופות משל בן אדם. לבן אדם ממוצע יש איפה שהוא בסדר גודל של 100 אלף שערות, ולחתול ממוצע יש את אותו מספר של שערות על 10 סנטימטר מרובע של גוף. שוב, עם הרבה מאוד שוני לגבי באיזה אזור של הגוף זה ואיזה חתול זה, אבל בגדול זה סדר הגודל. עכשיו מכפילים את זה בשטח הפנים של כל החתול, שיכול להיות גדול או קטן, ומקבלים כמה עשרות מיליוני שערות לחתול אחד. וזה מסביר איך זה שהחתולה פנדה מצליחה לפזר לי בכל הבית ועל כל בגד שלי שערות במספר שהייתי בטוח שהוא גדול יותר ממספר השערות של כל החתולים בעולם. דורון פישלר 03:32 האפיפיור שאל: מה הקטע שלכם עם חתולים? תגיד לי הוד קדושתך, אין לך משהו יותר חשוב להתעסק בו מאשר בחתולים שלי? אני אוהב חתולים, ג'יזס קרייסט, נו מה תצלוב אותי כי אני אוהב חתולים? 'מיאו' שאל: מתי התחילו לגדל חתולים ואם לפני שגידלו אותם גידלו נמרים? ואלברט איינשטיין החתול שאל: מי היה האיש הראשון שהיה לו חתול, או יותר נכון מי היה החתול הראשון שהיה לו איש? אז אוקיי, כמה אנשים שאלו אותי שאלות בסגנון הזה וזאת בדיוק אחת השאלות האלה שבהתחלה נחשבתי - מה יש להגיד פה? זאת אומרת, כולם יודעים את זה, נכון? זה דבר שזה מאוד פשוט לקבל את התשובה הזאת. אבל ברגע שהתחלתי באמת לברר ולהסתכל ולחפש את התשובה, מתברר שזאת שאלה יותר מסובכת ממה שחשבתי. ומה שיותר מעניין, זאת שאלה שהתשובה לה השתנתה כמה פעמים בשנים האחרונות. כלומר, השאלה איפה גר החתול הראשון שהיה לו איש - אם הייתם שואלים את מיטב הידע האנושי בשנת 2000, הייתם מקבלים תשובה שונה ממה שאתם מקבלים היום. ובדרך היא השתנתה יותר מפעם אחת. זאת דוגמה טובה לאיך התשובה לאותה שאלה על משהו שקרה נורא מזמן יכולה להשתנות. וזה מה שהופך את זה למעניין. דורון פישלר 05:13 בעניין חתולים, בואו נתחיל מכלבים. כי כלבים זה יותר פשוט. בני אדם וכלבים חיים ביחד כבר המון זמן. כבר לפני לפחות 14 אלף שנים היו אנשים שחיו עם כלבים. והמעניין במספר הזה, 14 אלף, זה שזה היה לפני המהפכה החקלאית. כלומר, אנחנו מדברים על לפני יוון העתיקה, לפני מצרים, לפני אשור, לפני שבני אדם התחילו לגור באיזשהו מקום בכלל. בזמן שהם היו עדיין נוודים, ציידים לקטים, כבר אז היו להם כלבים. ואנחנו יודעים את זה כי מצאו שרידים של בני אדם קדמונים עם כלבים. אז איך זה קרה שבני אדם וכלבים התחילו לחיות ביחד? מן הסתם אנחנו לא ממש יודעים, כי אין שום תיעוד מצולם או אפילו כתוב לאיך זה קרה. מה שיש זה סיפור סביר והגיוני על איך קרה שבני אדם התחילו לגדל כלבים. וזה כנראה קרה בערך ככה: לפני שהיו כלבים, היו זאבים. ובני אדם וזאבים לא היו חברים. זה לא סתם שאגדות הילדים מדברות על חיה מפחידה טורפת, מדברות על זאבים. זאב זאת חיה ענקית שיכולה לטרוף אנשים ובאמת עושה את זה לפעמים. אם איש נתקל בזאב, יש לו בעיה. אוקיי, אז יש סיבה טובה להיזהר מזאבים. אז בני אדם לא אוהבים זאבים וזאבים לא אוהבים בני אדם בדרך כלל. אבל היו מקרים יוצאים מהכלל. בשלב כלשהו פרהיסטורי היו כמה זאבים שגילו שבני אדם הם לא כל כך מוצלחים בתור אוכל, אבל הם טובים בלמצוא אוכל. כי בני אדם צדים חיות, הם אוכלים והם לא אוכלים הכל, הם משאירים אחריהם שאריות. בשביל זאב זה אחלה אוכל. אז משתלם ללכת אחרי חבורת בני אדם ולאכול את השאריות שלהם. הזאבים האלה מן הסתם לא היו הזאבים הכי חזקים או הכי אגרסיביים. הם היו כנראה הכי חמודים, הכי ידידותיים. וככה הזאבים האלה נהיו ידידותיים יותר ויותר. מי שדואג להם לאוכל, הוא חבר טוב שלהם. הכלב הבית - קאניס לופוס פמיליאריס - זה תת מין של זאב. הוא לא היה קיים לפני שהוא היה קיים עם בני אדם. לא לקחו כלב בר והפכו אותו לכלב בית, לקחו זאב. דורון פישלר 11:51 טוב זה בעניין כלבים, מה עם חתולים? זה קרה אצלם אותו דבר? אז זהו שלא. אצל חתולים זה סיפור שונה לגמרי. קודם כל אנחנו צריכים להבהיר למה אנחנו בכלל מתכוונים כשאנחנו אומרים חתול. כי לאותה מילה יש כמה משמעויות שונות בחלוקה המדעית. יש את משפחת החתוליים שכוללת המון מינים, נמרים, אריות, פומות. בתוכה ישנה תת משפחה חתולים גדולים. חוץ מזה ישנו הסוג שנקרא בעברית חתול. יש חתול בר אפריקני, חתול בר אירופי, חתול חולות. חתול הבית - פליס קאטוס - הוא צאצא של חתול הבר האפריקני. ההבדל העיקרי בין חתול בר לחתול בית זה שחתול בית חי בבית וחתול בר חי בבר. ההבדל הביולוגי ביניהם הוא מזערי. לכן יש זואולוגים שפשוט לא חושבים שחתול בית זה בכלל מין נפרד. אז איך זה קרה? זה קרה הרבה יותר מאוחר מהסיפור עם הכלבים. מהרגע שבני אדם הפסיקו לנדוד והתחילו לעסוק בחקלאות, היה להם המון אוכל. ואז באים מכרסמים ואוכלים את האוכל. ובמקום שיש הרבה מכרסמים - יש חתולים. בני אדם היו בסדר גמור עם זה כי לחסל את העכברים היה אינטרס משותף. אז מתי זה התחיל? התשובה הראשונה והכי מקובלת היא מצרים העתיקה. המצרים מאוד אהבו חתולים, זה מתועד בציורים ותבליטים. קראו לחתול 'מיאו' או משהו כזה. הייתה חתולה אחת ספציפית שקראו לה 'תמיאו' של הנסיך אמנחוטפ השלישי. היא זכתה לקבורת מלכים. עד לא מזמן זו הייתה התשובה המוסכמת - מצרים, לפני כ-6,000 שנה. אבל חתול אחד שינה את הכל. דורון פישלר 23:04 ב-2004 בחפירות ארכיאולוגיות בקפריסין, באתר קבורה מלפני 9,500 שנה, נמצא קבר של איש ולידו חתול. קפריסין זה אי, חתולים לא אוהבים לשחות, הם הגיעו לשם בסירות עם בני אדם. זה אומר שבני אדם התיידדו עם חתולים הרבה קודם, כנראה באזור טורקיה והלבנט לפני כ-10,000 שנה. ואז היה עוד חתול ששינה את המצב. ב-2013 בסין מצאו עצמות של חתולים מלפני 5,300 שנה. מתברר שהם אכלו אוכל מבוסס דוחן (שאכלו מכרסמים שאכלו דוחן). אבל אלו לא היו חתולי הבר האפריקניים, אלו היו חתולים נמריים. כלומר, הקטע הזה שחתולים החליטו לביית את עצמם קרה לפחות פעמיים נפרדות עם שני סוגים שונים של חתולים. הסינים לא המשיכו לגדל חתולים נמריים, החתולים בסין היום הם צאצאי החתול האפריקני. אז התשובה היא שהאדם הראשון שהיה לו חתול היה כנראה באזור הלבנט לפני כעשרת אלפים שנה, אבל זה קרה שוב ושוב במקומות שונים. דורון פישלר 33:27 ב-1889 התפרסמה קריקטורה שמראה צבא של חתולים מומיות. ב-1888 מצאו במצרים אתר קבורה עם 180 אלף מומיות של חתולים. זה היה מקדש של האלה בסטת. אנשים שילמו והקריבו חתולים לאלה. מצאו את האתר הזה ומה עשו עם 180 אלף חתולים חנוטים? חברה בריטית לדשן קנתה אותם. ספינה הפליגה ממצרים לאנגליה עם 19.5 טון של חתולים מצריים עתיקים מתים כדי לשמש בתור דשן בשדות של אנגליה. אז תפוח האדמה שבריטי אכל בתחילת המאה ה-20 - סביר להניח שהיה פעם חתול מצרי. זאת התשובה. קריין 39:20 לפודקאסטים נוספים של רשת עושים היסטוריה ולהצטרפות לרשימת התפוצה של התוכנית בדואר האלקטרוני, בקרו ב-osimhistoria.com או הורידו את אפליקציית עושים היסטוריה מחנות האפליקציות של אנדרואיד.
        ]]></content:encoded>
    </item>
    
    <item>
        <title>פרק השנה 2025 [התשובה]</title>
        <link>https://mat-mo.github.io/podtext/episodes/htshvbh/prq-hshnh-2025-htshvbh.html</link>
        <guid>https://mat-mo.github.io/podtext/episodes/htshvbh/prq-hshnh-2025-htshvbh.html</guid>
        <pubDate>12 בינואר 2026</pubDate>
        <description>Transcript for פרק השנה 2025 [התשובה] from התשובה</description>
        <content:encoded><![CDATA[
            דורון פישלר 00:00 בכיתה א' יעל גילתה כוכב לכת חדש. אמיתי, כוכב לכת שלא היה מוכר עד אז מסביב לשמש אחרת. נמרוד בנה מכשיר שמתרגם את שפת העגבניות. ברצינות, הוא הקליט את הקולות שהעגבניות עושות, הן עושות קולות, כדי לדעת את כמות המים המדויקת שהן צריכות. שניהם למדו במרכז מדעני העתיד, אבל לא עליהם אני רוצה לדבר עכשיו, אלא עליכם. אתם ספציפית, אתם שמאזינים עכשיו ולומדים בכיתה ז' או ח' או ט'. איזה מין אנשים אתם? איזה מין בני ובנות נוער מאזינים לפודקאסטים על מדע והיסטוריה וטכנולוגיה וכאלה דברים? אני מוכן לנחש, בני נוער סקרנים, כאלה שמתעניינים בדברים, כאלה שרוצים ללמוד דברים, לא רק את מה שלומדים בבית הספר, ואולי מסתכלים על העולם קצת אחרת ואולי מחפשים אתגרים קצת יותר מעניינים. אז אם אי פעם הרגשתם שאתם קצת מחוץ למסגרת, זה הזמן להיכנס למסגרת שכן מתאימה לכם. קוראים לזה מרכז מדעני העתיד. שם יומרני, אני יודע, אבל צריך למכור את זה גם להורים שלכם. מה שזה אומר זה שאתם מגיעים למוסדות אקדמיים בארץ כדי ללמוד ברמה אקדמית כבר בזמן התיכון, לבצע מחקרים פורצי דרך, להשתלב במעבדות עם החוקרים הכי טובים בישראל ולהיות עם אנשים סקרנים כמוכם. כי לשנות את העולם זה כיף, אבל זה הרבה יותר כיף כשעושים את זה ביחד. ההרשמה היא לתלמידות ותלמידים בכיתות ז' עד ט' והיא פתוחה עכשיו. אז אם זה אתם, אם הפרסומת הזאת דיברה עליכם, תחפשו ברשת מרכז מדעני העתיד, ואם זה לא אתם, אז סליחה שהפרעתי. התוכניות הן מיזם משותף של מרכז מדעני העתיד ומשרד החינוך. דורון פישלר 01:41 היי, אני דורון, זאת התשובה. הנה שאלה שקיבלתי. שי שאל: שלום דורון, האם אתה חושב ש-ChatGPT הולך להרוס לך את הקריירה? הרי כל אחד ששואל אותך, רוב הסיכויים שלא תענה על השאלה, אבל עם בינה מלאכותית מקבלים ישר תשובה ואף כנראה יותר טובה משלך. אז למה שימשיכו לשאול אותך שאלות? ובכן, שי, זאת שאלה טובה. זאת לא שאלה מנומסת או מלאת טאקט באופן מיוחד ותכלס גם לא מאוד מקורית, כי 'היי, AI הולכת לקחת לך את העבודה' זה משפט שבבימים אלו נכון לגבי הרבה אנשים. מדברים על זה הרבה. אפשר להגיד אותו לאנשים אקראיים ברחוב וזה כנראה יהיה נכון. זאת גם דרך מצוינת לקבל סטירות בפנים, אבל אם זה מה שאתה רוצה לעשות, סבבה. אז כן, זאת שאלה רלוונטית. חוץ מזה, זה גם הפרק הראשון בשנת 2026 ועל פי המסורת שלי, זה הזמן שבו אני עושה את פרק סיכום השנה, סוג של סיכום קטן מאוד של מה שהיה בשנה הקודמת בפודקאסט והסקר שבו נבחרים הפרקים הפופולריים ביותר של השנה. והפרק הפופולרי ביותר זוכה בתואר הפרק הפופולרי ביותר. כאילו, מה עוד נעשה? ניתן לו גביע? בכל אופן, זה בהחלט זמן טוב להעלות שאלות כאלה. אז מה קורה עם התשובה השנה? זאת השאלה בערך ועוד מעט תבוא התשובה לשאלה או מה ש... אוקיי, עכשיו פרסומת כנראה ואחר כך נחזור. דורון פישלר 03:21 מהרגע שמדברים על AI, אז קודם כל צריך להגיד זה שאני מדבר רק למאזיני ההווה כרגע, כנראה, משום שהעסק הזה מתקדם בקצב מהיר מדי. הסיבה שאני לא מדבר על AI הרבה, זה בגלל שאני רוצה שמה שאני אגיד יהיה רלוונטי גם בהמשך ומה שנכון היום לגבי AI לא היה נכון לפני שנה ומה שאני אגיד על AI עכשיו לא נכון בעוד שנה או בעוד חצי שנה. כלומר, לא משנה איזה משפט אני אגיד, זה יתיישן גרוע. אם תשמעו אותי בעוד שנה, זה יתיישן גרוע. יכול להיות שמה שיתיישן גרוע זה המשפט שאמרתי עכשיו, כלומר עצם זה שהוא יתיישן גרוע בגלל שבעצם הכל נשאר אותו דבר. הנקודה היא שאני לא יודע. אין לי מושג מה הולך לקרות. אבל קודם כל, הטענה היא נכונה. כן, זה נכון. אם אנשים רוצים תשובה לשאלה, אפשר לשאול AI כלשהו, Gemini או ChatGPT או מה שזה לא יהיה, עכשיו יש הרבה. אתם יכולים לשאול אותו את השאלה ולקבל תשובה והתשובה הזאת תהיה נכונה ברוב המקרים. דבר שעד לא מזמן לא היה נכון. זאת אומרת, עכשיו התשובה כנראה תהיה נכונה. אם נסתכל על המאגר הענק והעצום של שאלות שאני קיבלתי, אז אני חושב את רובן הגדול אפשר פשוט לשאול AI והוא ייתן תשובה טובה מספיק וגם תשובה מפורטת. לא סתם משפט אחד אלא יכול להיות שהוא גם מאוד יפרט. היא לא בטוח תהיה נכונה, כן? והרבה פעמים גם אם בקווים כלליים זה יהיה נכון, יהיו פרטים קטנים שהם לא מדויקים. כי כן, גם היום אי אפשר באמת לסמוך על AI כי לפעמים הוא מדבר שטויות, גם אם פחות מפעם. עכשיו יש מקרים שבהם זה לא נכון. יש מקרים שבהם הפודקאסט באמת מוסיף למאגר הידע האנושי, כלומר לא מביא מידע שקיים ונגיש ורק צריך למצוא אותו, אלא באמת מביא מידע שאנשים לא ידעו קודם או שהיה מאוד קשה למצוא קודם וזה דבר ש-AI לא יודע לעשות כרגע. השנה לדוגמה היה הפרק 'הקבר עם סימן השאלה'. ובפרק הזה אני מצאתי שאלה שלא הייתה לה תשובה קלה ואם הייתם שואלים AI הוא לא היה יודע את התשובה. לא, הוא נתן תשובות שהן שטות מוחלטת. הוא חירטט דברים. אבל עכשיו אחרי שהוצאתי את הפרק הזה, עכשיו הוא כן יודע. כלומר, אם עכשיו אתם תשאלו AI את השאלה על הקבר הזה, אתם תקבלו את התשובה הנכונה או הפחות או יותר נכונה, משום שהוא מסתמך על מה שאני אמרתי. משום שמהרגע שאני הוצאתי את התשובה הנכונה היא נמצאת שם באינטרנט, אז כולם יודעים אותה, אז AI יודע אותה. למה פחות או יותר? בגלל שהוא קצת מתבלבל. בגלל שבפרק אני בכוונה שיניתי כמה פרטים בנוגע לקבר הזה, אני דיברתי על זה שם, אז גם בתשובות ש-Chat ודומהו נותנים, אז יש קצת סלט של פרטים נכונים והפרטים שאני המצאתי. זה קצת מצחיק, אבל לא מצחיק כמו הטעויות שהוא היה עושה פעם. בכל מקרה, כן, אם אתם רוצים תשובה מהירה וכנראה נכונה לשאלה, לשאול AI כלשהו זה יותר יעיל מלשלוח לי שאלה בטופס ואז לחכות כמה שנים עד שאני אולי אגיע אליה ואקליט עליה פרק. זה נכון. אבל מישהו באמת מקשיב לפודקאסט הזה כדי לשמוע תשובות? באמת? כלומר, יש לכם שאלה שאתם לא יודעים את התשובה עליה אתם מחכים שאני אענה עליה? כי זה לא אסטרטגיה טובה. זה לא באמת העניין. מישהו אמר עליי, סליחה, אני אחכה עד שהחתול יפסיק לחדד פה ציפורניים. הבאתי עץ חתולים לפה בתור ציוד אודיו. כן, נכון, הבאתי את זה בתור כדי שיעזור עם ההדהוד בחדר, כלומר שירפד את החדר, ואז בא חתול ואז הוא מחדד עליו ציפורניים. יופי. מישהו אמר לי פעם ש'אה, דורון פישלר זה הבנאדם הזה שמדבר במשך 40 דקות על תשובה שאפשר היה לתת תוך שני משפטים'. ואני חושב שזה היה אמור להעליב, אבל זה לגמרי נכון. זה ממש נכון. אני מעולם לא טענתי שאני המקור הכי טוב לתשובות מהירות. אבל אני לא רוצה לספר את התשובה הכי מהירה. אני רוצה לספר סיפור. אני רוצה לדבר על דברים שמעניינים אותי. אני רוצה להיכנס לתחום שאני לא הכרתי לפני זה ולא סתם לקבל את התשובה. כלומר, התשובה היא לא... התשובה היא לא לא. או שהיא שש. או שהיא תלוי במצב. אלא להבין את הקטע. זאת אומרת, למה זה קורה ולספר את כל הסיפור של זה ואני לא חושב ש-AI עושה את העבודה הזאת כל כך טוב במקומי. אז לא מהבחינה הזאת אני לא חושב ש-AI יחליף אותי. אבל זה בטח לא יהיה נכון להגיד שזה לא ישפיע עליי בכלל, כי זה כן. פעם אני הייתי אומר תשלחו לי שאלות אבל אל תשלחו לי שאלות שאתם יכולים למצוא סתם בגוגל כי אותי לא צריך בשביל זה. כמה זמן נמשכה מלחמת 100 השנים? אתם לא צריכים לשאול אותי, פשוט אתם נכנסים לגוגל אתם כותבים 'מלחמת 100 השנים' ואתם מוצאים את התשובה. התשובה היא 116 שנים דרך אגב. עכשיו זה קצת יותר מזה, כי עכשיו גם כשמדובר בשאלות קצת יותר מורכבות שעד עכשיו אי אפשר היה פשוט לקבל תשובות עליהן כששואלים עכשיו, עכשיו כן. שואלים עכשיו והוא נותן תשובה. ושוב, לא צריך אותי בשביל זה וזה מה שמשנה את איך שאני בוחר שאלות. כי השאלות שאני רוצה הן שאלות שהן יותר מורכבות. הייתה פעם לפני לא מזמן כל כך שאני התלוננתי על זה לשלי ומוץ, אמרתי 'אני כאילו אין לי כבר שאלות', כאילו יש לי טופס ענק מלא בשאלות אבל כולם זה שאלות שלא מעניינות כי אפשר לענות עליהן במיוחד. ואז לקחתי אקראית אני אמרתי אוקיי מה עם השאלה הזאת כאילו מאיפה הגיעו החתולים למה בני אדם התחילו לגדל חתולים ואז הם אמרו רגע אבל זאת שאלה טובה ואז אני אמרתי אה נכון ואז הקלטתי על זה פרק. אז לא דוגמה טובה. אז הרבה יותר קשה לי לבחור שאלות בצורה כזאת כי אני באמת מחפש דברים שאי אפשר לקבל עליהם תשובה בקלות. וזה אומר שלענות על כל שאלה באופן מעניין יותר וש-AI לא יוכל לתת, זה יותר קשה. וזה המצב. זה איך שזה נמצא כרגע. אני עדיין רוצה בעיקר שאלות שניסיתם כבר, שבדקתם ו-AI לא נותן תשובה טובה משום שלאף אחד אין עדיין תשובה טובה ואז אולי אני אוכל לחקור את זה ולמצוא את התשובה שאנשים לא ידעו קודם. לפעמים זה עובד, לפעמים גם לא. חוץ מזה יש את הסקר. בכל שנה יש את הסקר. אני מבקש מכם לבחור את הפרקים שהכי אהבתם השנה ואתם בוחרים ואז אני מופתע או לא מופתע מזה. אז ככה, השנה במקום החמישי ברשימת הפרקים הכי פופולריים הגיע הפרק 'איך עושים דרקון' כי דרקונים זה כיף. אל המקום הרביעי הגיע לוסי 1, לוסי הראשון. לוסי היה פרויקט של שלושה פרקים על נושאים שונים שקשורים לאבולוציה והם השתתפו בסקר בתור שלושה פרקים שונים וזה שהגיע למקום הרביעי הוא הראשון מביניהם. שני האחרים הגיעו יחד למקומות מאוד נמוכים ויש מצב שזה בין השאר משום שאנשים לא בהכרח זוכרים מה היה בכל אחד מהם אז הראשון מבין השלושה קצת זוכה על חשבון האחרים. זה דבר שקורה כי זה תמיד בעייתי כשיש קבוצות, כלומר אם יש שלושה פרקים שהם סוג של אותו דבר אז אנשים לא בהכרח זוכרים מה זה מה. זה בסדר. מצד שני יכול להיות שאנשים באמת אהבו יותר את הפרק הראשון בגלל שהם נהנו מהניסוי על הפתגם הסלאבי העתיק. ואם כבר מדברים על זה, אז קצת הערת אגב ארוכה. הסקר הזה לבחירת הפרק האהוב כלל גם שאלה פתוחה והשאלה הייתה זאת: בלי לבדוק, מהזיכרון בלבד, מה היה המשפט המקורי בניסוי האבולוציה בפרק לוסי? וזה מעניין, זה קצת מעריך את הניסוי. קודם כל צריך להגיד שהרבה אנשים זכרו נכון ובאופן מדויק שהמשפט שאני מדבר עליו היה למעשה פתגם סלאבי עתיק אומר: אם אין ביצים תאכלו תרד ואם אין חבל, חלב ודבש. זה היה המשפט. אבל כצפוי היו גם אנשים שלא זכרו בדיוק את המשפט ולכן כמה מהתשובות שקיבלתי לשאלה הזאת הן: פתגם סלאבי עתיק אומר שהדרך להכין משהו סבתא שוקולד תרנגול ואז איזו מחיאת כף. פתגם סלאבי עתיק אומר משהו משהו וואלה לא זוכר מי שלא טוב לו יום טוב לו. משפט סלאבי עתיק אומר משהו שאני לא זוכר על עגבניות. שני ילדים רוקדים סמבה. מי שתולה חצילים בשבת יתעורר עם חתול על הרגליים. משהו עם תה מסלובניה. משפט גרוזיני מפורסם אומר אם אין מרק תאכלו ביצים ואם אין ביצים חלב כיף כף כף. משהו עם מרפק, מרפק? משהו כמו אם אין לחם אין תורה בים בם בם תירס חם. משפט סיני עתיק אומר אם אין חלב בכד תשתו מי נהר טד טד טם טם טם. החלק שבו הכי התקשיתם ככה מתברר זה לזכור מאיפה המשפט הגיע, כי אחרי שבניסוי המקורי המשפט כבר עבר ממשפט סלאבי לסיני ולספרדי בגרסה הזאת, אז היו אנשים שזכרו את זה כפתגם תאילנדי, קווקזי, ארמני, פולני, נורדי, ויקינגי, יפני, שוודי, סיני, סרבי, ספרדי, סובייטי וסמואי. כל אלה תשובות שהגיעו. וכל זה מוכיח שאנשים לא זוכרים כל כך טוב משהו שהם שמעו ממש מזמן, שזה לא מפתיע בכלל ולא היה צריך ניסוי כדי לגלות את זה, אבל היי, עשינו את זה בכל זאת. אניוואי, כל זה היה על המקום הרביעי. במקום השלישי ברשימת הפרקים הפופולריים של השנה הגיע 'איך לרוקן את הים התיכון', שהוא פרק מגניב. דבר אחד בקשר לפרק הזה, יש מושג שהתחלתי לקרוא לו 'האדל'. זה אחרי שסיפרתי בפרק לאן נעלמה מורן משהו על אדל, אז קיבלתי מיליון תגובות שמתקנות אותי כי על אנשים שמכירים את השם אדל וההיסטוריה שלו יותר טוב ממני. אז לכל פרק יש את האדל שלו שזה הפרט שהזכרתי או שלא הזכרתי שכולם מזכירים לי. אז האדל של הפרק על איך לרוקן את הים התיכון היה פרויקט אטלנטרופה. המון אנשים שאלו אותי למה לא הזכרתי את פרויקט אטלנטרופה ושלחו בטוויטר ובכל מיני מקומות למה לא הזכרתי את פרויקט אטלנטרופה. אז קודם כל אם אתם רוצים לשמוע על פרויקט אטלנטרופה שהוא תוכנית מטומטמת חסרת כל היתכנות תכלית או היגיון לייבש חלק מהים התיכון, אז יש פרק של עושים היסטוריה עם רן לוי שעוסק בדיוק בזה. וגם את זה אנשים סיפרו לי שרן לוי כבר סיפר על זה. כן, נכון, הוא סיפר על זה. אתם מוזמנים להאזין לפרק עם רן לוי על זה. וחוץ מזה למה לא הזכרתי את זה? אז ככה, זה משום שזאת הייתה תוכנית מטומטמת חסרת כל היתכנות תכלית או היגיון. כלומר בגדול אני לא רוצה לספוילר את כל הזה אבל בגדול בא מישהו ואמר בואו נייבש את הים התיכון. אנחנו יכולים לעשות את זה? לא. זה יועיל למישהו? לא. למעשה זה יגרום הרבה מאוד נזק. זהו. כלומר אם יש משהו מדהים בפרויקט הזה זה איך משהו שהוא בבירור כל כך מטומטם נשאר דבר שמדברים עליו לאורך הרבה זמן. שגם זה נושא מעניין לדבר עליו אני מניח. במקום השני, הפרק השני הכי פופולרי השנה היה 'האם שני ילדים עוקבים אחריי'. אם לא שמעתם אז זה פרק שעוסק בזה. עכשיו שלי כמובן מכניסה את האפקט של הילדים הצוחקים. האם שני ילדים עוקבים אחריי היה פרק לייב, פרק שהקלטנו לפני קהל במרכז ענב בתל אביב ובגריי ובכמה מקומות אחרים. זה דבר שקורה לפעמים. זאת הייתה הפעם היחידה בינתיים לפחות שפרק כזה שפרק שהוקלט לייב היה מאוד פופולרי כי בדרך כלל מאוד מאוד קשה לעשות את הפרקים האלה משום שזה צריך לעבוד גם בתור משהו שהוא על הבמה ולקהל, הקהל צריך לראות משהו, וגם בתור פרק, פרק שרק שומעים. אבל העניין הזה של אפקטים קוליים שאתם כבר שמעתם בטוח, שאתם כבר שמעתם אבל אולי לא הכרתם, אז כן זה נורא מעניין ובגלל זה אנשים אוהבים את זה וגם שם אני גיליתי כמה דברים שאנשים לא ידעו קודם. אבל כל אלה לא זכו במקום הראשון. הפרק שזכה בסקר, הפרק הפופולרי של השנה בהפרש מאוד גדול ובאופן ממש לא מפתיע - 'הקבר עם סימן השאלה'. שדיברתי עליו כבר בפרק הזה. זה לא מפתיע כי אם אתם עוקבים אחרי הסקרים האלה מדי שנה אתם יודעים שלפרקי סיפורים יש נטייה לנצח בסקרים האלה. דווקא הפרקים שבהם אני לא ממש עונה על שאלה אלא מספר סיפור, הם די תמיד מנצחים ו'הקבר עם סימן השאלה' היה סוג של פרק סיפור, סיפור על עצמי, אבל זה היה הדבר הכי דומה שהיה לזה השנה. ואין לי שום ויכוח עם זה כי זה פרק שאני מאוד מאוד אוהב, סוג של הרפתקה אישית שאני הייתי חלק ממנה. וזה פרק גם שהעבודה עליו נמשכה כמעט שנתיים לסירוגין. זה פרק שאני מאוד מאוד אוהב, אז אתם צודקים. וכמו שאמרתי זה דוגמה לסוג השאלות שאני הייתי מאוד שמח לענות עליהן, זה פשוט מאוד קשה לענות עליהן. דרך אגב יש עוד השפעה של הפרק שאני לא ציפיתי לה, זה ההפיכה של הקבר המסוים הזה שאני מדבר עליו שנמצא בבית קברות בפריז לאתר תיירותי, כי מאז שהפרק יצא אני קיבלתי צילומים של לא משפחה אחת ולא שתיים ולא שלוש אלא יותר שהגיעו אל הקבר הזה והצטלמו איתו למרות שבכוונה לא עשיתי את זה קל במיוחד למצוא אותו. וכמה מהמשפחות סיפרו שבשביל הילדים שלהם, ילדים מאזיני 'התשובה', זאת הייתה אחת האטרקציות העיקריות בביקור בפריז. שזה סבבה, כי כמו שאמרתי זה בית קברות מאוד יפה, שווה לבקר שם בכל מקרה, אבל מבין הדברים שהפודקאסט הזה לא חשב שהוא ישפיע עליהם, אז מודל ההתנהגות של תיירים ישראלים בפריז מתברר שזה אחד מהם. וזהו. הייתי מאוד שמח לעשות פרק כזה פעם בחודש, רק שלא כל יום או כל חודש אפשר למצוא כזאת חידה יפה באמצע עיר. אניוואי, 'הקבר עם סימן השאלה' וזה הפרק של 'התשובה' שהכי אהבתם בשנת 2025. שנת 2026 תהיה הרבה יותר טובה מהקודמת, אני כמעט בטוח. וזהו. אז כרגיל, שלי נוי עורכת את הסאונד של הפרק הזה ושל כל הפרקים של 'התשובה' חוץ מ... דור קומטי עשה איזה קאמבק מפתיע לפרק אחד. היי. ייעוץ ותמיכה מורלית מוץ, כל צוות 'עושים היסטוריה', תודה. אני עושה המון הרצאות בזמן הקרוב. אני מרשה לעצמי להניח שרוב המאזינים של הפרק המסוים הזה זה באמת מאזיני ההווה, כלומר אתם מאזינים כנראה בינואר 2026 וזה אומר שיש המון מקומות שאתם יכולים לשמוע אותי מדבר על דברים בקרוב. אתם מוזמנים ל-doronfishler.com כדי לראות איפה ועל מה אני מדבר. יש בתל אביב ויש בירושלים ויש בחיפה ובלונדון ומזכרת בתיה וכפר סבא. יכול להיות שזאת הרשימה המלאה, אני לא לגמרי בטוח. וכמובן כרגיל אתם מוזמנים לשלוח לי שאלות בעמוד בטופס שנמצא באתר doronfishler.com. אבל תעשו טובה, המשימה שלכם השנה זה לשלוח לי שאלות ש-AI לא ידע לענות עליהן אבל אני כן. דברים קשים, דברים שאתם נתקלתם בהם. אם נתקלתם בקבר מסתורי באיזשהו מקום בפריז, אם מצאתם מילה שהיא אותו דבר בסמואית ובעברית, דברים כאלה, אלה הדברים שאני רוצה לדעת עליהם, אוקיי? אל תשאלו אותי עוד פעם למה ללב יש צורה של לב, עניתי על זה כבר. יאללה בהצלחה.
        ]]></content:encoded>
    </item>
    
</channel>
</rss>