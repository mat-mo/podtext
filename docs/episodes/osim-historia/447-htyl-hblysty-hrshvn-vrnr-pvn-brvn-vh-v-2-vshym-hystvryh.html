<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>447: הטיל הבליסטי הראשון - ורנר פון בראון וה- V-2 [עושים היסטוריה] - פודטקסט</title>
    <link rel="stylesheet" href="../../styles.css">
    <script defer src="../../search.js"></script>
</head>
<body>
    <div class="container">
        <header class="site-header">
            <div class="logo">
                <a href="../../index.html">פודטקסט</a>
            </div>
            
            <div class="search-box">
                <input type="text" id="search-input" placeholder="חיפוש...">
                <div id="search-results" class="search-results hidden"></div>
            </div>

            <nav class="main-nav">
                <a href="../../index.html" class="nav-link">פרקים אחרונים</a>
                <a href="../../podcasts.html" class="nav-link">כל הפודקאסטים</a>
                <a href="../../rss.xml" class="rss-link" title="RSS">
                    <svg xmlns="http://www.w3.org/2000/svg" width="18" height="18" viewBox="0 0 24 24" fill="none" stroke="currentColor" stroke-width="2" stroke-linecap="round" stroke-linejoin="round"><path d="M4 11a9 9 0 0 1 9 9"></path><path d="M4 4a16 16 0 0 1 16 16"></path><circle cx="5" cy="19" r="1"></circle></svg>
                </a>
            </nav>
        </header>

        <main>
            
    <div class="episode-header">
        <h1>447: הטיל הבליסטי הראשון - ורנר פון בראון וה- V-2 [עושים היסטוריה]</h1>
        <div class="meta-row">
            <span class="meta-date">פורסם ב: 23 ביוני 2025</span>
            <a href="../../podcasts/osim-historia.html" class="meta-feed">עושים היסטוריה</a>
        </div>
    </div>

    <div class="player-container">
        <audio id="audio-player" controls>
            <source src="" type="audio/mpeg">
            Your browser does not support the audio element.
        </audio>
    </div>

    <div class="transcript-container" id="transcript">
        
            
        
            
        
            
        
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">00:00</span>
                </div>
                <div class="content">
                    <p>שלום וברוכים הבאים לעושים היסטוריה. פרק 447: העיר של המוות הפתאומי - ורנר פון בראון וה-V2. הפרק בחסות אלביט מערכות. האזינו בסוף הפרק לפינה מיוחדת שבה אספר על תהליך הפיתוח של הטיל "נץ דורס" במסגרת מנהל הנדסת הטילים והרקטות שבחטיבת יבשה ותעש. האזנה נעימה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">01:02</span>
                </div>
                <div class="content">
                    <p>ב-8 בספטמבר 1944 אירע פיצוץ אדיר במחוז צ'יזוויק שבמערב לונדון. שלושה בני אדם, אחד מהם ילד כבן שלוש, איבדו את חייהם. שבעה נפצעו ומספר מבנים נפגעו קשות. תושביה של לונדון כבר היו מתורגלים באירועים קשים שכאלו. עשרות אלפי בריטים נהרגו בבליץ המפורסם של חיל האוויר הגרמני בשנים הראשונות של מלחמת העולם השנייה, ועוד כמה אלפים נהרגו מפגיעת פצצות ה-V1, שהיו מעין טילי שיוט ראשוניים. אבל הפיצוץ בצ'יזוויק היה שונה. בעוד שאת המטוסים הגרמניים ואת פצצות ה-V1 אפשר היה לשמוע ממרחק של קילומטרים, הפיצוץ הזה הגיע בפתאומיות מוחלטת ללא כל התראה מוקדמת. רגע אחד הכל היה רגיל ושגרתי, וברגע שלאחריו נפער בקרקע מכתש בעומק של עשרה מטרים ורחוב שלם הפך לאיי חורבות.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">02:11</span>
                </div>
                <div class="content">
                    <p>הממשלה הבריטית טענה שהפיצוץ בצ'יזוויק נגרם כתוצאה מתקלה בתשתית הגז התת-קרקעית. אבל יומיים לאחר מכן, פיצוץ מסתורי נוסף שטח בניין בשכונה אחרת בלונדון, וביממה שלאחר מכן עוד פיצוץ שהותיר אחריו שמונה מתים ו-14 פצועים. שמועות החלו עוברות בלחש בין התושבים: לגרמנים יש נשק חדש, נשק פלא. טיל שנופל מהחלל כל כך מהר עד שאי אפשר בכלל לראות אותו. מי שבמקרה הסתכלו על השמיים רגע לפני הפגיעה סיפרו על הבזק מהיר ושובל כמו כוכב נופל, ואז מוות. הסיפור הזה ודאי נשמע לרבים כמו מדע בדיוני, אבל בשלב הזה של המלחמה, הבריטים כבר ידעו היטב למה מסוגל הצבא הגרמני. הכיבוש המהיר של צרפת, הטנקים המתקדמים, חיל האוויר הקטלני. גרמניה הייתה מעצמת היי-טק במונחים של המחצית הראשונה של המאה ה-20. מי יודע אלו עוד טכנולוגיות חדשניות מסתירים הגרמנים בשרוולם.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">03:34</span>
                </div>
                <div class="content">
                    <p>ורנר מקסימיליאן פון בראון נולד ב-1912 למשפחת אצולה פרוסית. כילד, ורנר הפגין כישרון מוזיקלי מובהק ושאיפה להפוך למלחין שיהיה גדול, אבל באחד הימים הוא צפה במקרה בהדגמה של עגלה שאליה חוברו מספר רקטות קטנות. הדגמות שכאלו היו נפוצות למדי בגרמניה בתקופה שבין מלחמות העולם. הציבור הגרמני הוקסם מהרעיון של הנעה רקטית, ומדענים ומהנדסים רבים דיברו על הפוטנציאל של הנעה רקטית לאפשר לבני האדם לשגר ביום מן הימים חלליות אל מחוץ לאטמוספרה. המראה המרשים של העגלה נוסעת במהירות כשהיא משאירה אחריה שובל בוהק של אש ועשן, הקסים את פון בראון עד כדי כך שהוא החליט לשחזר את ההדגמה הזאת בכוחות עצמו. הוא לקח עגלה, קשר אליה כמה זיקוקים, הדליק אותם וווש - העגלה זינקה קדימה ברעש אדיר. פון בראון סיפר על האירוע הזה שציטוט: "הייתי באקסטזה. העגלה טסה במורד הרחוב ללא שליטה כשהיא משאירה אחריה שובל אש כמו של כוכב שביט. אבל הרקטות שלי פעלו מעל ומעבר לציפיות הכי פרועות שלי." סוף ציטוט. הבעיה הייתה שפון בראון החליט לעשות את הניסוי שלו משום מה דווקא באחד הרחובות הסואנים ביותר של ברלין, ושוטר שהגיע למקום עצר אותו וכמעט שהשליך אותו לתא המעצר. למזלו של פון בראון, אביו שהיה שר בממשלה התערב וחילץ אותו. זו הייתה נקודת ההתחלה של האהבה העמוקה של פון בראון לכל מה שקשור בחקר החלל, ובפרט להנעה רקטית.</p>
                </div>
            </article>
            
            <article class="paragraph speaker-ורנר פון בראון">
                <div class="paragraph-meta">
                    <span class="speaker-name">ורנר פון בראון</span>
                    <span class="timestamp">05:21</span>
                </div>
                <div class="content">
                    <p>הוריי העניקו לי במתנה טלסקופ וביליתי לילות שלמים בצפייה בכוכבים. במקביל נרשמתי כמו חובבי אסטרונומיה רבים אחרים למגזין חודשי על אסטרונומיה. במגזין הזה גיליתי את הספר של הרמן אוברט. בהתחלה הייתי מאוכזב מכיוון שהספר היה עמוס במשוואות מתמטיות שלא הבנתי. מאוד רציתי להבין את הספר, אז פניתי למורה שלי ושאלתי אותו מה אני צריך כדי להבין את הנוסחאות האלו. התיישבתי ולמדתי מתמטיקה עד שהבנתי לפחות את הבסיס של הספר, והשתכנעתי שהרעיונות שהופיעו בו היו נטועים במציאות. הוא היה האיש שהציע הצעה מדעית מבוססת שבאמצעות רקטות האדם יוכל לעזוב את האטמוספרה של כדור הארץ, את שדה הכבידה שלו, ובסופו של דבר אולי לנחות על הירח.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">06:21</span>
                </div>
                <div class="content">
                    <p>הרמן אוברט היה מהנדס חובב חלל שב-1923 פרסם ספר שבו הוכיח באמצעות חישובים מתמטיים ופיזיקליים שרקטת חזקה מספיק אכן תהיה מסוגלת לשגר חללית. לנו שרגילים לראות לוויינים וחלליות משוגרים לחלל על בסיס כמעט יומיומי, האמירה הזו נראית כמעט מובנת מאליה, אבל הרקטות הקיימות בימיו של אוברט היו לא יותר מאשר זיקוקים גדולים עם כושר נשיאה שנמדד בעשרות קילוגרמים לכל היותר. המחשבה על רקטה גדולה מספיק כדי לשאת חללית בגודל מלא הייתה בהחלט פורצת דרך. ספרו של אוברט הצית את דמיונם של חובבי החלל הגרמנים, וב-1927 התאגדו כמה מאות מהם והקימו את אגודת חובבי החלל הגרמנית, שאוברט היה מבין מייסדיה ונשיאה הראשון. חברי האגודה נהגו להתכנס בשדה עזוב בפאתי ברלין ולשגר רקטות מאולתרות שפיתחו בעצמם. אחרי שקרא את ספרו של הרמן אוברט, פון בראון החליט לפנות אליו.</p>
                </div>
            </article>
            
            <article class="paragraph speaker-ורנר פון בראון">
                <div class="paragraph-meta">
                    <span class="speaker-name">ורנר פון בראון</span>
                    <span class="timestamp">07:27</span>
                </div>
                <div class="content">
                    <p>כתבתי לו מכתב: "אין לי שום ניסיון להציע לך, ממש עכשיו סיימתי בית ספר תיכון, אבל אני מוקסם לחלוטין ממה שקראתי בספר שלך ואולי אוכל לסייע לך בניסויים שלך." להפתעתי הוא השיב לי והזמין אותי להיות העוזר שלו. הוא אמר: "אל תדאג לגבי זה שאין לך ניסיון. גם לי אין."</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">07:54</span>
                </div>
                <div class="content">
                    <p>כמו חבריה של אגודת חובבי החלל, גם הצבא הגרמני גילה עניין רב ברקטות, אבל מסיבה אחרת לגמרי. רקטות שימשו ככלי נשק כבר במאה ה-13, אבל מכיוון שהן היו קטנות וחלשות יחסית, הן עשו הרבה יותר רעש מאשר נזק אמיתי. זו הסיבה שבהסכם ורסאי, שנחתם אחרי מלחמת העולם הראשונה ושבמסגרתו נאסר על גרמניה לפתח תותחי ארטילריה ארוכי טווח, לא נכתב דבר לגבי רקטות. בצבא הגרמני זיהו את הפרצה הזו בהסכם והחליטו לנצל אותה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">08:32</span>
                </div>
                <div class="content">
                    <p>הרקטות הקיימות באותה התקופה היו מונעות באמצעות דלק מוצק, תרכובות שונות של חומרי נפץ. לדלק מוצק יש יתרון בכך שהוא קל יחסית לייצור ולאחסון, אבל מצד שני הדחף שדלק מוצק מסוגל לייצר הוא נמוך יחסית, עובדה שהגבילה מאוד את גודלן של הרקטות. השאלה שניצבה בפני מהנדסי הצבא הגרמני הייתה אם כן איך יוצרים רקטה שתהיה מספיק גדולה ומספיק חזקה כדי לשאת עליה כמות סבירה של חומר נפץ. בראשית המאה ה-20 הציע מדען רוסי בשם קונסטנטין ציולקובסקי פתרון מקורי לבעיה הזו: דלק רקטי נוזלי. בשיטה הזו לוקחים שני נוזלים, אחד דלק והשני חמצן נוזלי, מזריקים אותם יחד לתוך תא בעירה ומציתים אותם. אומנם דלק נוזלי הוא הרבה יותר מסובך לייצור ולאחסון - למשל את החמצן הנוזלי צריך לקרר לטמפרטורה של כמה עשרות מעלות מתחת לאפס, וגם המנוע עצמו הרבה יותר מורכב - אבל הדחף שהדלק הנוזלי מסוגל לייצר גבוה משמעותית מזה של הדלק המוצק. מספר שנים לאחר מכן הוכיח את טענותיו של ציולקובסקי חוקר אמריקאי בשם רוברט גודארד בסדרה של ניסויים מעשיים שהוא ערך עם רקטות שבנה בעצמו. הצבא הגרמני החליט אם כן להקים קבוצת מחקר לשם פיתוחן של רקטות גדולות שיהיו מונעות בדלק נוזלי.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">09:51</span>
                </div>
                <div class="content">
                    <p>את הפיקוד על קבוצת המחקר קיבל קצין ארטילריה צעיר בשם ולטר דורנברגר. דורנברגר, שהיה בעצמו חובב חלל מושבע, יצר קשרים טובים עם אגודת חובבי החלל והגיע לרבים מהמפגשים שלהם. באחד המפגשים האלו הוא הכיר את עוזרו הצעיר של הרמן אוברט, ורנר פון בראון, שהיה אז סטודנט לאווירונאוטיקה. ציטוט: "בביקוריי באגודה התרשמתי מאוד מהאנרגיה והחוכמה של הסטודנט הצעיר והגבוה, מהרצינות שבה הוא לוקח את עבודתו ומהידע התיאורטי הנרחב שלו. כשקיבלתי אישור להקים את קבוצת המחקר הצבאית, רשמתי את שמו של ורנר פון בראון בראש הרשימה של האנשים הטכניים אותם אני מבקש לגייס." סוף ציטוט.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">10:45</span>
                </div>
                <div class="content">
                    <p>הרקטה הראשונה שעליה עבד פון בראון במסגרת קבוצת המחקר החדשה הייתה רקטה בשם A-1, שגובהה היה מטר ו-40 סנטימטרים. זה אולי נשמע לא ממש מרשים, אבל בפועל זו הייתה הרקטה הגדולה ביותר אי פעם שהונעה באמצעות דלק נוזלי. פון בראון ועמיתיו עמלו במשך חודשים ארוכים על פיתוח המנוע הרקטי החדשני, וב-1933 היה אב-הטיפוס הראשון מוכן לניסוי. הרקטה הוצבה על כן השיגור, הדלק הנוזלי הוצת והרקטה התפוצצה לאלפי חתיכות. במילותיו של פון בראון: "לקח לנו חצי שנה לבנות אותה, ובערך חצי שנייה לפוצץ אותה."</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">11:28</span>
                </div>
                <div class="content">
                    <p>הצוות חזר לשולחן השרטוטים והמנוע הרקטי זכה לשיפורים משמעותיים. למשל תא בעירה קיבל דופן כפולה שדרכה הוזרם הדלק כדי לקרר את המנוע בזמן פעולתו, ורק אז הוזרם לתוך תא בעירה יחד עם החמצן הנוזלי. השיפורים עשו את העבודה, וב-1934 שוגרו בהצלחה שני אבות-טיפוס של הרקטה החדשה, A-2 שמה, ונסקו לגובה של כשלושה קילומטרים תמימים. זו הייתה ההוכחה שההימור על הדלק הנוזלי השתלם, ובשל הטכנולוגיה החדשה יש פוטנציאל טוב לאפשר את פיתוחן של רקטות גדולות בהרבה. גדולות מספיק כדי לשמש כנשק של ממש. הניסיון והידע שצבר פון בראון במהלך העבודה על ה-A-1 וה-A-2 סייעו לו לקבל דוקטורט בתחום מנועי הדלק הנוזלי, וכך בגיל 22 בלבד ורנר פון בראון כבר נחשב לאחד המומחים הגדולים בעולם להנעה רקטית. הוא קודם לתפקיד המנהל הטכנולוגי של קבוצת המחקר, שבשלב הזה הפכה לכדי 80 מדענים ומהנדסים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">12:45</span>
                </div>
                <div class="content">
                    <p>צירוף מקרים ובערך באותו הזמן, ראשית 1933, עלו לשלטון בגרמניה אדולף היטלר והמפלגה הנאצית. כפי שהבטיח לבוחריו, היטלר הפנה תקציבים משמעותיים להתעצמות צבאית ובין היתר גם למחקר ופיתוח של כלי נשק חדשים. התפנית הזו הייתה ברכה משמיים עבור פון בראון ועמיתיו, שכן מעבדת המחקר הקטנה שלהם בדרומה של ברלין לא התאימה לפיתוחן של רקטות גדולות. פון בראון אם כן החל לתור אחר שטח מתאים לבסיס ניסויים חדש, כזה שיאפשר לו לירות רקטות לטווחים גדולים יותר. אמא שלו הציעה לו לבחון אזור בשם פנמינדה (Peenemünde), שם נהג אביו לצוד ברווזים. רצועת יבשה צרה וארוכה לחופיו של הים הבלטי בצפון גרמניה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">13:31</span>
                </div>
                <div class="content">
                    <p>פנמינדה התבררה כמושלמת לצרכיו של פון בראון. אומנם מזג האוויר באזור היה לרוב גשום וקודר, אבל החוף הארוך היה רחב ידיים מספיק כדי לערוך את הניסויים הדרושים, והאזור כולו היה מבודד ושומם לחלוטין, כך שהפיתוח יוכל להיעשות בסודיות מוחלטת. הצבא הגרמני השקיע מיליארדי דויטשמארק כדי להפוך את פנמינדה למרכז הפיתוח והמחקר המתקדם ביותר בעולם, עם מעבדות משוכללות, מתקני ייצור לחומרי דלק, מנהרת רוח ראשונה מסוגה בעולם ואפילו תחנת כוח יהודית. ב-1937 עברה קבוצת המחקר, שכעת מנתה אלפי אנשי צוות, לבסיס החדש. כמו מקודם ולטר דורנברגר מונה לפקד על הבסיס ופון בראון הוביל את מאמצי הפיתוח.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">14:36</span>
                </div>
                <div class="content">
                    <p>כעת היה על פון בראון להצדיק את כל ההשקעה הכבירה הזו בכסף ובכוח אדם, ועל כן הרקטה הבאה שהוחל בפיתוחה, ה-A-3, הייתה גדולה משמעותית משתי קודמותיה. היא התנשאה לגובה של כמעט שבעה מטרים ושקלה כשלושת רבעי טון. לצד המשך שיפור המנוע הרקטי, האתגר המשמעותי שניצב בפני פון בראון וצוותו היה לפתח מערכת ניהוג שתאפשר לרקטה להגיע למטרתה. או בניסוח אחר, להפוך את הרקטה, שהיא בגדול לא יותר מאשר צינור גדול עם מנוע, לטיל - משהו שיש לו גם יכולת ניווט. כמו כמעט כל דבר בפרויקט הפיתוח השאפתני, מערכת ניהוג אוטונומית שכזו הייתה עניין חדש לגמרי בעולם התעופה. כל כלי הטיס שנסקו לאוויר עד אז נוהגו תמיד בידי בני אדם.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">15:28</span>
                </div>
                <div class="content">
                    <p>כדי להבין את האתגר שניצב מול פון בראון, דמיינו שאתם נוהגים ברכב. בעצם יש סיכוי לא רע שאתם באמת נוהגים ברכב. השאלה היא כזו: כשאנחנו נוהגים, איך אנחנו יודעים לאיזה כיוון אנחנו צריכים לסובב את ההגה? טוב, זו שאלה קלה. אנחנו יודעים לאיזה כיוון אנחנו רוצים שהאוטו ייסע, ואנחנו יודעים לאיזה כיוון הוא נוסע כרגע, אז אנחנו מסובבים את ההגה לאותו הצד שאליו אנחנו רוצים לכוון את הרכב. שימו לב להנחת היסוד שמסתתרת מאחורי הפעולה הפשוטה הזו, שאנחנו יודעים לאיזה כיוון הרכב אמור לנסוע. כיצד אם כן יכול הטיל לדעת את הכיוון שאליו הוא אמור לטוס?</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">16:09</span>
                </div>
                <div class="content">
                    <p>הפתרון שבו בחר ורנר פון בראון הוא גירוסקופ. גירוסקופ הוא דיסקה שטוחה שמסתובבת במהירות, די דומה לסביבון בגדול. עכשיו תחשבו על הידית של הסביבון, החלק שאנחנו מחזיקים כדי לסובב אותו. כשהסביבון זרוק על השולחן, זאת אומרת כשהוא לא מסתובב, הידית יכולה להצביע לכל כיוון. אבל אם אנחנו מסובבים את הסביבון מספיק מהר, הידית תמיד תצביע לאותו הכיוון - למעלה. אותו הדבר בגירוסקופ. כשהדיסקה מסתובבת במהירות, ציר הסיבוב שלה ישאף תמיד לפנות לאותו הכיוון - הכיוון ההתחלתי שאליו הוא הצביע כשסובבנו את הדיסקה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">16:48</span>
                </div>
                <div class="content">
                    <p>למה? כדי להסביר את העניין הזה נתחיל מדוגמה פשוטה יותר: כדור באולינג. כשאנחנו מגלגלים כדור באולינג, אנחנו מעניקים לו מהירות בכיוון מסוים, ואם לא נפריע לכדור - זאת אומרת אם לא נפעיל עליו כוח כלשהו - הוא ימשיך לנוע באותה המהירות ובאותו הכיוון. זה נקרא חוק שימור התנע, והוא תקף גם לגבי הגירוסקופ. כמו כדור הבאולינג, גם לגירוסקופ יש מהירות - מהירות הסיבוב של הדיסקה - ויש לו גם כיוון: זה הכיוון שאליו מצביע ציר הסיבוב שלה. ובאותו אופן שבו כדור באולינג שואף להמשיך לנוע באותו הכיוון ובאותה המהירות, כך גם דיסקת הגירוסקופ שואפת להמשיך ולהסתובב באותה המהירות וציר הסיבוב שלה שואף להצביע לאותו הכיוון. מכאן שאם נכניס את הגירוסקופ לתוך הטיל ונסובב אותו כך שציר הסיבוב של הדיסקה מצביע לכיוון המטרה המיועדת, הציר ימשיך להצביע אל הכיוון הזה כל זמן המעוף. ובכך פתרנו את הבעיה שלנו: לדעת בכל רגע נתון לאיזה כיוון הטיל צריך לטוס.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">17:51</span>
                </div>
                <div class="content">
                    <p>כמובן שיש לנו סיבוך קטן. כדי שהג'ירו יוכל להמשיך ולהצביע לאותו הכיוון, אנחנו צריכים לנתק אותו איכשהו מגוף הטיל. אחרת כשהטיל ישנה כיוון, הג'ירו יהיה מוכרח לזוז יחד איתו. הפתרון לעניין הזה הוא גימבל (Gimbal) - מתקן שתומך בג'ירו ומנתק אותו משאר הטיל כדי שהוא יוכל להמשיך להצביע כל הזמן לאותו הכיוון. דוגמה טובה לרעיון של גימבל הוא תא נוסעים בגלגל ענק, כזה של לונה פארק. אם תא נוסעים היה מחובר לגלגל הענק באופן קשיח, אז כשהתנועה של הגלגל הייתה מביאה אותנו לקצה העליון שלו, היינו מוצאים את עצמנו עם הרגליים למעלה והראש למטה. סיטואציה חיובית מאוד בשביל גנבי ארנקים שהיו מחכים לנו למטה, אבל פחות חיובית עבור כל השאר. אבל מכיוון שהתא יושב על סוג של גימבל שמאפשר לו חופש תנועה סביב ציר הסיבוב שלו, הוא תמיד נשאר מקביל לקרקע. באותו האופן, הגימבל מנתק את הגירוסקופ מהתנועה של הטיל, כך שלא משנה אם הטיל עולה, יורד או עושה כל תנועה אחרת, הציר של הג'ירו ממשיך להצביע לאותו הכיוון בדיוק.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">19:01</span>
                </div>
                <div class="content">
                    <p>כעת נחבר אל הג'ירו חיישן שידווח לנו על כיוון הציר. או ליתר דיוק, על ההפרש בין הכיוון שאליו מצביע הג'ירו לבין הכיוון שאליו פונה חרטום הטיל. מערכת הבקרה של הטיל מקבלת את הדיווח הזה ושולחת להגאים הוראות מתאימות כדי לצמצם אותו. או בניסוח אחר, לכוון את הטיל אל מטרתו. זה מה שעשה פון בראון ב-A-3. בתוך הטיל היו שלושה גירוסקופים שאיפשרו למערכת הבקרה לנהג אותו בשלושת הצירים: סבסוב, גלגול ועלרוד. זה היה פתרון הנדסי מבריק לבעיית הניהוג של הטיל, אבל כמו כל דבר בהנדסה, תיאוריה לחוד ומציאות לחוד. במהלך המעוף שלו, הטיל נתון להפרעות חיצוניות כמו רוח או גשם למשל. הפרעות שמנסות להסיט אותו מהמסלול, כך שמערכת הבקרה צריכה להיות מסוגלת להגיב להפרעות האלו בצורה נאותה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">19:55</span>
                </div>
                <div class="content">
                    <p>כבר בבדיקות הראשוניות במנהרת הרוח החלו מופיעים רמזים לכך שמערכת הבקרה של ה-A-3 לא מצליחה להתמודד טוב מספיק עם הפרעות שכאלו. אבל ניתוח הנתונים שהתקבלו מניסוי מנהרת הרוח לקח כמה חודשים טובים, ועד שהמהנדסים הבינו שיש להם בעיה אמיתית, אב-הטיפוס של הטיל כבר היה מוכן לשיגור, וזה היה מאוחר מדי מכדי לעשות בו שינוי משמעותי. מכיוון שכך, ארבעת ניסויי השיגור של ה-A-3 ב-1937 נכשלו כישלון חרוץ והטיל בקושי הצליח לנסוק לגובה של 1000 מטרים לפני שהתרסק. האכזבה הייתה מרה ופון בראון ואנשיו שוב חזרו לשולחן השרטוטים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">20:45</span>
                </div>
                <div class="content">
                    <p>שנתיים מאוחר יותר, ב-1939, נחת מכתב לא שגרתי על שולחנו של הנספח הצבאי בשגרירות בריטניה באוסלו שבנורווגיה. כותב המכתב, שלא הזדהה בשמו, טען שהוא מחזיק בידיו מידע חשוב ביותר אודות כלי הנשק החדשים שמפתח הצבא הגרמני. ל-BBC הבריטי היה ערוץ רדיו בשפה הגרמנית ששידוריו נפתחו כל יום במילים "כאן לונדון". אם שירות הביון הבריטי מעוניין במידע, כתב המודיע המסתורי, עליו לאותת לו באמצעות שינוי הנוסח הקבוע הזה ל-"שלום, כאן לונדון".</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">21:23</span>
                </div>
                <div class="content">
                    <p>הנספח הצבאי ארגן את השינוי הנדרש ומספר ימים לאחר מכן הונחה מעטפה אטומה על אדן החלון של השגרירות. בתוכה היה מתקן אלקטרוני קטן ושבעה דפי טקסט שהכילו מידע אודות כמה מפרויקטי הפיתוח הצבאיים המתקדמים והסודיים ביותר של גרמניה הנאצית: מטוסי הפצצה, נושאת מטוסים, דאונים מונחים בשלט רחוק, וגם פרויקט פיתוח של טילים ארוכי טווח בקוטר של 80 סנטימטרים, שמונעים באמצעות דלק נוזלי ומנוהגים על ידי גירוסקופים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">22:02</span>
                </div>
                <div class="content">
                    <p>זהותו של המדליף האנונימי מאחורי מה שמכונה "דו"ח אוסלו" נחשפה רק עשרות שנים אחרי המלחמה. זה היה דוקטור הנס מאייר, מנהל בכיר בחברת סימנס הגרמנית, שהייתה מעורבת ברבים מאותם פרויקטי מחקר ופיתוח של הצבא. מאייר היה מתנגד מושבע של התנועה הנאצית ובעקבות הפלישה הגרמנית לפולין בספטמבר 1939 הוא החליט לסייע לבריטים. המידע שהעביר מאייר לשירות הביון הבריטי היה יקר מפז ונחשב לאחת ההדלפות החמורות ביותר בהיסטוריה של מידע צבאי בזמן מלחמה. אבל הבריטים לא האמינו לו.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">22:41</span>
                </div>
                <div class="content">
                    <p>המידע שסיפק מאייר אודות כלי הנשק והפיתוחים האולטרה-סודיים של הגרמנים היה באופן פרדוקסלי טוב מדי מכדי להיות אמיתי. הבריטים חשבו שמדובר בתחבולה של שירות הביון הגרמני כדי ליצור את הרושם שהטכנולוגיה הצבאית הגרמנית מתקדמת ומאיימת יותר מכפי שהיא באמת. דוקטור מאייר ניחש שהבריטים עלולים שלא להאמין לו, ולכן הוא צירף למעטפה רכיב אלקטרוני מתקדם כהדגמה מוחשית למידע שהוא סיפק. אבל הבריטים עדיין לא השתכנעו. תרמה לספקנות שלהם העובדה שמאייר לא היה איש צבא, ולמרות שרוב המידע שנכלל בדו"ח שלו היה אמת לאמיתה, פה ושם היו לו טעויות ואי-דיוקים שעוררו ספקות בקרב המומחים הבריטים לגבי אמינותו הכללית של הדו"ח.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">23:32</span>
                </div>
                <div class="content">
                    <p>ובמקרה של פרויקט הטילים ספציפית, האמינות הייתה אפילו עוד יותר מפוקפקת. מאייר סיפר על רקטות בקוטר של 80 סנטימטרים. אבל הרקטות היחידות שהמומחים הבריטים הכירו, רקטות שהונעו בדלק מוצק כמובן, היו בקושי עשירית מהקוטר הזה. המחשבה על רקטה כל כך גדולה נראתה להם מגוחכת. זה כמו שאני ואתם נשמע על מדינה שפיתחה טנק באורך של 90 מטרים. זה פשוט לא הגיוני.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">24:04</span>
                </div>
                <div class="content">
                    <p>המודיעין הבריטי בחר אם כן להתעלם מהדו"ח של דוקטור מאייר. קשה לדעת איזו השפעה הייתה לדו"ח הזה לו היו בריטים בוחרים להתייחס ברצינות למידע שהוא הכיל. יש מי שחושבים שגם אם הבריטים היו מקבלים את תוכנו של הדו"ח כלשונו, זה לא היה מספיק כדי להשפיע במידה משמעותית על מהלך המלחמה. כך או כך, המודיעין הבריטי נותר עיוור לחלוטין לגבי המתרחש בפנמינדה. כישלון שתושביה האומללים של לונדון היו עתידים לשלם עליו מחיר יקר וכואב.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">24:43</span>
                </div>
                <div class="content">
                    <p>אב-הטיפוס הבא שפיתח פון בראון כונה A-5, ובמהלך פיתוחו נפתרו בזה אחר זה כל הבעיות והתקלות שנתגלו ב-A-3, ובמיוחד במערכת הניהוג שלו. מערכת הגירוסקופים שודרגה לדגם מתקדם יותר מתוצרתה של סימנס, וכנפוני הניהוג של הטיל עוצבו מחדש ונבדקו במנהרת רוח מתקדמת יותר. בשלהי 1939, ממש באותו הזמן שבו בחן המודיעין הבריטי את המידע שסיפק דוקטור הנס מאייר, ערכו הגרמנים כמה עשרות שיגורים מוצלחים של ה-A-5, שהוכיחו שטכנולוגיות ההנעה והניהוג של הטיל אכן בשלות ליישומים מבצעיים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">25:23</span>
                </div>
                <div class="content">
                    <p>את הלקחים שהם הפיקו, המהנדסים יישמו באב-הטיפוס הבא שבנו, A-4, שמאפייניו כבר תאמו במלואם את הדרישות של הצבא הגרמני מכלי הנשק החדש שלהם. גובהו של הטיל היה 14 מטרים, טווח הפעולה שלו היה קרוב ל-300 קילומטרים, והוא יכול היה לשאת עליו כמעט טון של חומר נפץ. דורנברגר היה משוכנע שמאמצי הפיתוח עלו על המסלול הנכון. ציטוט: "ידעתי כעת שנצליח לפתח נשק בעל טווח ארוך בהרבה מזה של כל פגז ארטילריה קיים. מה שעשינו בהצלחה רבה עם ה-A-5 יהיה יסים ביתר שאת ב-A-4." סוף ציטוט.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">26:07</span>
                </div>
                <div class="content">
                    <p>וכך היה. ב-3 באוקטובר 1942 ניצב ה-A-4 על כן השיגור. פון בראון, דורנברגר וצוותם צפו בהתרגשות בטיל שלהם ממריא ברעש אדיר. בתוך 30 שניות שבר הטיל את מהירות הקול, טיפס לגובה של למעלה מ-90 קילומטרים והתרסק לתוך הים הבלטי במרחק של כמעט 190 קילומטרים משם, לא רחוק מנקודת הפגיעה המתוכננת.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">26:36</span>
                </div>
                <div class="content">
                    <p>ראשי הצבא הגרמני היו מרוצים מאוד מהניסוי המוצלח ומכלי הנשק רב העוצמה שהם היו עתידים לקבל לידיהם בעתיד הלא רחוק. וגם ורנר פון בראון וולטר דורנברגר היו מאושרים. אבל מסיבה אחרת לגמרי. כשה-A-4 התרומם מכן השיגור, דורנברגר פנה לפון בראון שעמד לצידו ושאל אותו: "אתה מבין מה הצלחנו לעשות פה היום?" פון בראון הנהן והשיב: "היום נולדה החללית הראשונה."</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">27:06</span>
                </div>
                <div class="content">
                    <p>באותו הערב דורנברגר כינס את המהנדסים הבכירים של הפרויקט לארוחת ערב חגיגית. הוא הרים איתם כוסית ואמר, ציטוט: "בפעם הראשונה בהיסטוריה הגענו אל החלל עם הרקטה שלנו. השתמשנו בחלל כגשר בין שתי נקודות בכדור הארץ. הוכחנו שהנעה רקטית היא פתרון מעשי לטיסות חלל. היום הזה, ה-3 באוקטובר 1942, ייזכר כתחילתו של עידן חדש, עידן הטיסה בחלל." סוף ציטוט.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">27:45</span>
                </div>
                <div class="content">
                    <p>אולי תופתעו לשמוע, אבל לאורך רוב שנות פיתוחו של הטיל החדש, היטלר, שבדרך כלל היה נלהב מאוד לגבי כלי נשק מתקדמים, לא ממש התרשם מהפרויקט. הוא האמין שאת הקרב מכריעים כלי נשק קונבנציונליים, הטנקים והרובים, והרעיון של טיל מהפכני לא ממש קסם לו. כשהגיע היטלר לביקור בפנמינדה בשלהי שנות ה-30, הוא כמעט ולא הוציא הגה במרוצת הסיור כולו ולפרקים הוא נראה ממש משועמם. הישגיו המזהירים של גרמניה בשנותיה הראשונות המלחמה העניקו משנה תוקף לספקנות הזו שלו.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">28:22</span>
                </div>
                <div class="content">
                    <p>אבל בשלהי 1942, המצב היה שונה לחלוטין. הניצחונות המהירים התחלפו בתבוסות כואבות בחזית המזרחית, ארצות הברית הצטרפה למלחמה לצד בעלות הברית, ותוך זמן קצר החלה גרמניה לנהל קרבות בלימה בכל החזיתות. בצר לו שינה היטלר את דעתו לגבי הטיל החדש. בדמיונו הוא ראה אלפי טילים ניחתים על בירות אירופה השונות ומאלצים את בעלות הברית להפסיק את המלחמה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">28:49</span>
                </div>
                <div class="content">
                    <p>גם יוזף גבלס, שר התעמולה הנאצי, התלהב מהפוטנציאל של נשק הפלא החדש לחזק את המורל בקרב האוכלוסייה הגרמנית, שלאט לאט החלה להתפכח מהחזון של הרייך של אלף השנים. השם שנתנו הנאצים לטיל החדש סימל היטב את כוונותיה של גרמניה: V2, קיצור של המילה Vergeltungswaffe - נשק הנקמה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">29:17</span>
                </div>
                <div class="content">
                    <p>תוכנית פיתוח הטילים קיבלה אם כן עדיפות גבוהה. המטרה הייתה ברורה: לייצר אלפי טילים בזמן הקצר ביותר האפשרי. אלברט שפיר, שר החימוש, הקים ועדה מיוחדת שניהלה את הקמתם של מפעלי ייצור ויצירתן של שרשראות אספקה מתאימות. בקיץ 1943 כבר פעלו מתקני ייצור בפנמינדה בקצב גבוה, ומאות טילי V2 עזבו את פס הייצור מדי חודש.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">29:47</span>
                </div>
                <div class="content">
                    <p>בזמן הזה שירותי הביון של בעלות הברית כבר החלו להבין שהגרמנים מבשלים משהו יוצא דופן מתחת לפני השטח. קבוצה של פעילי מחתרת אוסטרים הצליחה להניח את ידה על התרשימים של ה-V2 והעבירה אותם למודיעין האמריקאי. הישג שעל השילמו כמעט כל חברי הקבוצה בחייהם. למרות שלבריטים עדיין לא היה מושג ברור לגבי יכולותיו של הטיל החדש, המידע הזה ופרטי מידע נוספים, לצד המידע שהעביר דוקטור הנס מאייר ארבע שנים קודם לכן, שיכנעו את הפיקוד הבריטי שהגיע הזמן לשים סוף למחקריו של ורנר פון בראון.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">30:27</span>
                </div>
                <div class="content">
                    <p>בלילה של ה-17 באוגוסט 1943 המריאו מאות מפציצים בריטים בשלושה גלים לעבר פנמינדה. מטרתם הייתה להרוג כמה שיותר מהמהנדסים והמדענים שעבדו על הפרויקט, ולשם כך כוונו מרבית הפצצות אל מתחמי המגורים של הבסיס הגרמני. הפצצות הבריטיות אכן הצליחו לחסל כ-170 גרמנים, מהם שני מהנדסים בכירים בצוות הפיתוח של פון בראון. אבל לרוע המזל פגעו גם במתקנים שבהם הוחזקו אסירים ועובדי כפייה, והרגו כ-500 מהם. הבריטים איבדו במבצע כ-40 מטוסים וכ-215 אנשי צוות.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">31:16</span>
                </div>
                <div class="content">
                    <p>ישנן הערכות סותרות לגבי השפעותיה המעשיות של ההפצצה בפנמינדה על תוכנית ה-V2. רוב המומחים מסכימים שהעיכוב בייצור הטילים הסתכם בארבעה עד שישה שבועות בלבד. מה שכן, ההפצצה שיכנעה את הגרמנים שמתקני הייצור של ה-V2 חשופים מדי, והפיקוד הגרמני החליט להעביר את מפעל הייצור כולו אל מתחת לאדמה. המקום שנבחר לשם כך היה גבעת רמה בשם קונשטיין (Konstein) באזור מרכז גרמניה. הגרמנים הרחיבו רשת של מכרות ישנים והפכו אותם למפעל תת-קרקעי שקיבל את השם מיטלוורק (Mittelwerk), מילולית "המפעל המרכזי". במיטלוורק הוקם פס הייצור של טילי ה-V2, ומי שבנו והרכיבו את הטילים בפועל היו עשרות אלפי אסירים ושבויי מלחמה, שהובאו לשם כך ממחנות ריכוז כדוגמת בוכנוואלד.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">32:09</span>
                </div>
                <div class="content">
                    <p>כשאני קורא על התנאים שבהם הועסקו עובדי הכפייה האלו במיטלוורק, התמונה שעולה במוחי היא זו של הגיהנום של דנטה, או אולי מפעל האורקים של סאורון בסדרת סרטי שר הטבעות. העובדים, לוחמי מחתרת שנתפסו, שבויים סובייטים, פולנים, צרפתים, הולנדים ואפילו אסירים פוליטיים מגרמניה עצמה, חיו חודשים מתחת לאדמה מבלי לראות אור יום, רעבים, צמאים ורועדים מקור תחת עיניהם הפקוחות של שומרי ה-SS. מכות, התעללויות והוצאות להורג היו עניין יומיומי, ומי שלא קיבל כדור בראש או את חבל התלייה, מת ממחלות, חנק או תאונות עבודה. ברשותכם, לא אכנס לפרטים הנוראיים ולעדויות מסמרות השיער ממיטלוורק. אני בטוח שאתם לא צריכים אותי כדי לשכנע אתכם שהנאצים היו יותר ממסוגלים למעשי זוועה שכאלו במי שהם ראו כ-"אונטרמנש" (Untermensch), תתי-אדם. די אם אספר שאחד מכל שלושה אסירים במיטלוורק, 20,000 איש, לא שרד את הזוועות.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">33:16</span>
                </div>
                <div class="content">
                    <p>הברוטליות הנאצית עשתה את העבודה. אם בפנמינדה נדרשו כ-20,000 שעות עבודה כדי להרכיב טיל V2 יחיד, במיטלוורק המספר הזה ירד לכ-7500 שעות בלבד. את ורנר פון בראון, הסבל הזה לא ממש עניין. למען הסר ספק, פון בראון לא היה נאצי. אומנם הוא הצטרף למפלגה הנאצית כחבר מן המניין ב-1937, אבל כל מי שהכירו אותו ללא יוצא מן הכלל, העידו שפון בראון לא רק שלא היה פעיל אקטיבי במפלגה, הוא גם לא תמך באידיאולוגיה הנאצית ואפילו סלד מהנאצים שאותם הוא החשיב לפרחחים בורים וגסי רוח.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">33:58</span>
                </div>
                <div class="content">
                    <p>כפי שמלמדות אותנו התגובות שלו ושל ולטר דורנברגר לניסוי המוצלח של ה-A-4 ב-1942, מטרתו האמיתית של פון בראון הייתה לפתח משגרים שיוכלו לשאת חלליות אל מחוץ לאטמוספרה. הסיבה היחידה שבגינה הוא הסכים לעבוד על פרויקט ה-V2, והסיבה היחידה שבגללה הוא הצטרף למפלגה הנאצית, הייתה כדי שיוכל להגשים את החלום הזה. ציטוט: "בשלב הזה כבר הייתי המנהל הטכני של מרכז הפיתוח בפנמינדה, והעבודה שעשינו שם משכה יותר ויותר תשומת לב בדרגים הגבוהים. לו הייתי מסרב להצטרף למפלגה, המשמעות הייתה שיהיה עליי לעזוב את פרויקט חיי." סוף ציטוט.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">34:41</span>
                </div>
                <div class="content">
                    <p>אבל עד מהרה גילה פון בראון שהמשחק שהוא משחק הוא משחק הרבה יותר מסוכן מכפי שהעריך. ב-1940 הגיע נציג של ה-SS, הארגון הצבאי של המפלגה הנאצית, למשרדו של פון בראון ומסר לו הודעה. היינריך הימלר, ראש ה-SS, מפציר בפון בראון שיצטרף ל-SS כחבר מן המניין. פון בראון סירב בנימוס. הוא עסוק מדי בעבודה, הוא הסביר, ואין לו זמן לפעילות פוליטית. השליח לא ויתר. ההצטרפות תהיה רשמית בלבד והיא לא תדרוש מפון בראון דבר. כאות להערכתו הרבה של הימלר את עבודתו החשובה, הוא יזכה מייד לדרגת סגן.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">35:21</span>
                </div>
                <div class="content">
                    <p>פון בראון פנה למפקדו וחברו הטוב ולטר דורנברגר, סיפר לו על הפנייה ושאל לעצתו. דורנברגר, שהיה מעורב הרבה יותר בנעשה מאחורי הקלעים של פרויקט הפיתוח, הסביר לו שהפנייה של הימלר לא הגיעה משום מקום. היא הייתה חלק ממאבק שניהל ה-SS נגד הוורמאכט, הצבא הגרמני, בניסיון להשתלט על הפרויקט היוקרתי והעתיר התקציבים. דורנברגר עצמו היה אומנם איש הוורמאכט, אבל הוא בכל זאת ייעץ לפון בראון לקבל את הצעתו של הימלר כדי שלא לעורר עליו את זעמו של ראש ה-SS. פון בראון שמע לעצתו של דורנברגר והצטרף ל-SS. שוב, הצטרפות שהייתה על הנייר בלבד. למרות זאת, הימלר דאג לקדם את פון בראון בסולם הדרגות של ה-SS עד לדרגת מייג'ור, דרגה מקבילה לסגן אלוף פחות או יותר.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">36:20</span>
                </div>
                <div class="content">
                    <p>המאבק בין ה-SS והוורמאכט על השליטה בפרויקט ה-V2 המשיך לכל אורך המלחמה, והגיע לשיאו בעקבות ההפצצה הבריטית בפנמינדה והמעבר למיטלוורק. הימלר הצליח למנות את אחד מאנשיו, קצין קשוח ונטול עכבות בשם הנס קמלר, לפקד על הקמת המפעל התת-קרקעי. קמלר היה אדם עם קבלות. הוא זה שהקים את קומפלקס תאי הגזים באושוויץ, ובמיטלוורק כפי שראינו, הוא בהחלט עשה עבודה טובה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">36:52</span>
                </div>
                <div class="content">
                    <p>בפברואר 1944, מספר חודשים לאחר המעבר למיטלוורק, החליט הימלר לעלות מדרגה בניסיונות ההשתלטות שלו על פרויקט ה-V2. הוא זימן אליו את פון בראון ודרש ממנו לשתף פעולה באופן הדוק יותר עם ה-SS. פון בראון השיב לו שהפרויקט מתקדם בקצב מצוין ושאין צורך במעורבות כלשהי של ה-SS.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">37:15</span>
                </div>
                <div class="content">
                    <p>אבל מה שפון בראון לא ידע זה שה-SS הפעיל מזה מספר חודשים מרגלת בפנמינדה. סוכנת צעירה ונאה שהתחזתה לרופאת שיניים, התרועעה עם המהנדסים והמדענים של הפרויקט ודובבה אותם. באחד הדו"חות ששלחה הסוכנת למפעיליה היא סיפרה שפון בראון אמר בשיחה פרטית לשניים מעמיתיו שהוא מאוכזב מכך שהם אינם יכולים להקדיש את מלוא מאמציהם וכישוריהם לבניית משגרים לחלליות, ושהוא מעריך שגרמניה עומדת להפסיד במלחמה. הדו"ח הזה סיפק להימלר את התירוץ שחיפש כדי להעניש את פון בראון על סירובו לשתף פעולה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">37:54</span>
                </div>
                <div class="content">
                    <p>במרץ 1944 פרצו אנשי גסטאפו לדירתו של פון בראון ועצרו אותו. פון בראון הושלך לכלא, שם הוא הושם בבידוד מוחלט, באשמה שהוא תומך בקומוניסטים ומנסה לחבל באופן אקטיבי בתוכנית הפיתוח של ה-V2. אשמה שגזר הדין עליה היה כמובן מוות.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">38:15</span>
                </div>
                <div class="content">
                    <p>המעצר נעשה בחשאיות מוחלטת וללא התראה, ולעמיתיו של פון בראון לא היה מושג לאן נעלם ובאלו נסיבות. ולטר דורנברגר ניחש שהיעלמותו של פון בראון קשורה באופן כלשהו להתגוששות בין ה-SS לוורמאכט, ומהר לפנות לקצינים בכירים בצבא כדי שיחלצו את המדען. הבקשה הגיעה עד מהרה לשולחנו של אלברט שפיר, שר החימוש, שפנה ישירות להיטלר ושכנע אותו שאין תחליף למומחיות ולניסיון של פון בראון, ושפגיעה בו פירושה פגיעה אנושה בפרויקט ה-V2 כולו. היטלר השתכנע והורה על שחרורו המיידי של פון בראון.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">39:03</span>
                </div>
                <div class="content">
                    <p>בראשית ספטמבר 1944 היה מערך טילי ה-V2 מוכן לפעולה. השיגור המבצעי הראשון התבצע ב-7 בספטמבר על מטרה בפריז, שמספר ימים קודם לכן שוחררה על ידי בעלות הברית, אבל שני הטילים שנורו התפרקו באוויר. למחרת, ב-8 בספטמבר, נורה הטיל הראשון לעבר בריטניה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">39:27</span>
                </div>
                <div class="content">
                    <p>המנוע הרקטי רב העוצמה האיץ את הטיל במשך 65 שניות, ומשם המשיך הטיל לטפס מכוח התנופה במסלול בליסטי עד שהוא הגיע לגובה של כ-80 קילומטרים ואז החל ליפול בחזרה לכדור הארץ. ה-V2 שפגע במחוז צ'יזוויק והביא כפי שסיפרתי בפתיחה לשלושה הרוגים ושבעה פצועים, היה נקודת הפתיחה לשבעה חודשים של אימה שבהם נורו על בריטניה, ובעיקר על לונדון, אלפי טילי V2.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">39:58</span>
                </div>
                <div class="content">
                    <p>קשה למצוא נתונים מדויקים לגבי מספר השיגורים והפגיעות. על פי ההערכות שונות, הגרמנים שיגרו בין 3000 לכ-7000 טילי V2 לעבר לונדון, כשמחציתם התפרקו בדרך או החטיאו את מטרתם לחלוטין. אבל הטילים שכן פגעו יצרו נזק עצום. כ-2700 איש נהרגו, עשרות אלפים נפצעו וכ-20,000 בניינים נהרסו או נפגעו במידה משמעותית. כאמור, הממשלה הבריטית ניסתה בהתחלה להסתיר מהציבור את העובדה שמדובר בטילים בליסטיים, כדי שלא לחשוף לפני הגרמנים את מיקומי הנפילות. אבל בנובמבר 1944 כבר אי אפשר היה להמשיך בהצגה הזו, וצ'רצ'יל נאלץ לחשוף לפני הציבור את דבר קיומו של הנשק הגרמני החדש.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">40:47</span>
                </div>
                <div class="content">
                    <p>למרות שרוב הנרטיבים ההיסטוריים נוטים להתמקד בלונדון כקורבן הראשי של מתקפת ה-V2 הגרמנית, אולי בגלל התפקיד המשמעותי שמילאה בריטניה במאבק נגד הנאצים, לונדון לא הייתה העיר היחידה שסבלה מהטילים האלו. פריז, בריסל, מאסטריכט וערים נוספות רבות סבלו גם הן ממתקפות V2. מכולן, העיר שספגה הכי הרבה פגיעות, אפילו יותר מלונדון, הייתה אנטוורפן שבבלגיה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">41:16</span>
                </div>
                <div class="content">
                    <p>אנטוורפן היא עיר נמל גדולה, ומהרגע ששוחררה על ידי בעלות הברית בשלהי 1944, היא הפכה להיות המטרה הראשונה במעלה של הנאצים, שכן דרך הנמל של אנטוורפן עברו בכל שבוע עשרות אלפי טונות של חימוש ואספקה עבור הכוחות שהתקדמו לעבר ברלין. אנטוורפן ספגה כ-1600 פגיעות של טילי V2. עד כ-12 נפילות בכל יום בשיאה של המתקפה הגרמנית, שרובן כוונו לעבר הנמל. עובדי הנמל שהסכימו להמשיך לעבוד תחת האיום הזה קיבלו תוספת שכר מיוחדת על תעוזתם. תוספת שכונתה Bibbergeld - כסף של צמרמורות בתרגום חופשי.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">41:59</span>
                </div>
                <div class="content">
                    <p>למעלה מ-1700 איש נהרגו באנטוורפן כתוצאה מתקיפות ה-V2. הפגיעה הקטלנית ביותר, למעשה הפגיעה הקטלנית ביותר של טיל בודד במלחמה כולה, אירעה ב-16 בדצמבר 1944. באותו היום הוקרן בבית הקולנוע רֶקס מערבון בכיכובו של הכוכב ההוליוודי המפורסם גרי קופר. הקרנה שמשכה אליה לא פחות מ-1100 צופים, רובם חיילים בחופשה. בשעה 3:20 בצהריים פגע V2 בגג בית הקולנוע והרג לא פחות מ-567 אנשים, בהם 74 ילדים. אירועים מעין אלה הביאו לכך שחיילי בעלות הברית כינו את אנטוורפן בינם לבין עצמם בשם "העיר של המוות הפתאומי".</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">42:48</span>
                </div>
                <div class="content">
                    <p>והמוות שהביאו איתם טילי ה-V2 היה באמת מוות פתאומי. הטילים הנופלים נעו במהירות של קילומטר וחצי בכל שנייה, מהר יותר ממהירות הקול, ומכאן שהתרסקו על הקרקע בהפתעה מוחלטת. עד ראייה לפגיעה של אחד הטילים תיאר אותה כך, ציטוט: "ראיתי את ההבזק באור יום. במקרה הסתכלתי לאותו הכיוון. זה לא היה שובל של מטוס, אלא יותר כמו שובל של כוכב נופל, והוא היה מהיר כמו כוכב נופל. הוא היה ארוך, צר ולבן, וזה היה שנייה או שתיים לפני הפגיעה." סוף ציטוט.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">43:24</span>
                </div>
                <div class="content">
                    <p>לבעלות הברית לא הייתה אף טכנולוגיה שאפשרה להן להעניק התראה לאזרחיהן בטרם הפגיעה. עובדה ששירתה היטב את מטרתו של אדולף היטלר, להטיל אימה ופחד על תושבי הערים הגדולות. לבריטים גם לא הייתה שום דרך ליירט את ה-V2. הם אומנם הפציצו באינטנסיביות כל אתר שיגור פוטנציאלי, אבל רוב השיגורים נעשו ממשאיות, וצוותי השיגור הגרמנים היו מסוגלים להתפרס בשטח, לירות את הטיל ולברוח מהמקום לפני שמישהו הספיק להגיב.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">43:57</span>
                </div>
                <div class="content">
                    <p>בשבועות הראשונים למתקפה הבריטים ניסו להפעיל אמצעי שיבוש אלקטרוני, מתוך תקווה שאולי ה-V2 מנוהג מרחוק באמצעות גלי רדיו. אבל עד מהרה הם נוכחו לגלות שהשיבוש הזה חסר תועלת, שכן מערכת הניהוג של הטיל הייתה כפי שלמדנו קודם פנימית ועצמאית לחלוטין. מפקד ההגנה האווירית הציע להציב סוללות של תותחי נ"מ מסביב ללונדון. אומנם הטיל נע מהר מדי מכפי שניתן יהיה לכוון עליו, אבל הקצין חישב שאם התותחים יורו לאוויר 320,000 פגזים בבת אחת, יש סיכוי סביר שאולי אחד מהם יצליח לפגוע בטיל במקרה. לרוע המזל, המשמעות של ירי של 320,000 פגזים היא שלפחות כמה עשרות אלפים מהם לא יתפוצצו באוויר בגלל תקלות שונות ויפלו בחזרה אל הקרקע. הנזק שיגרמו אותם עשרות אלפי פגזים יהיה גבוה בהרבה מכל נזק שיכול לגרום ה-V2 עצמו. התוכנית נדחתה על הסף.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">44:58</span>
                </div>
                <div class="content">
                    <p>האמריקאים והסובייטים, למרות שלא היו בעצמם מטרה למתקפות ה-V2, עקבו אחריהן בעניין רב. מומחה צבאי כתב על ה-V2 את הדברים הבאים, חודשים רבים עוד לפני תום המלחמה, ואפילו לפני הטלת הפצצה האטומית הראשונה על הירושימה, ציטוט: "אין ספק שהרקטה הזאת כאן כדי להישאר לזמן רב. אין שום דרך אחרת להשתחרר מהאטמוספרה של כדור הארץ. יהיו לכך יישומים צבאיים ועלינו לפקוח עין על כל האפשרויות. עם רקטה ארוכת טווח שכזו, ניתן יהיה להגדיל בקלות את רדיוס ההשמדה באמצעות שימוש בביקוע גרעיני. רקטה לא מאוישת תהיה מתאימה ביותר לסוג כזה של נשק, מכיוון שכמעט ולא ניתן להתגונן מפניה." סוף ציטוט.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">45:43</span>
                </div>
                <div class="content">
                    <p>בשלב הזה כבר היה ברור למדי שגרמניה עומדת להפסיד במלחמה, ושתי המעצמות החלו רוקמות תוכניות כדי לנכס לעצמן את הידע והניסיון שצברו הגרמנים בפיתוח הטילים החדשים. השאלה הייתה אצל מי נמצאים כל הידע והניסיון האלו. למזלן של ארצות הברית וברית המועצות, הגרמנים העניקו להם את התשובה לשאלה הזו על מגש של כסף.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">46:08</span>
                </div>
                <div class="content">
                    <p>בתחילת 1943, כשמצבה האסטרטגי של גרמניה כבר החל להיות בכי רע, הממשלה הנאצית החליטה לתעדף פרויקטי מחקר ופיתוח בתקווה להשיג יתרון טכנולוגי על אויבותיה. הממשלה הכינה רשימה של כמה אלפי מדענים ומהנדסים שהחזיקו בידע מקצועי חסר תחליף, ביניהם אנשי פרויקט ה-V2 כמובן, והשתמשה ברשימה הזו כדי לאתר את אותם חוקרים שנשלחו לחזית כחיילים פשוטים ולהחזיר אותם אל האוניברסיטאות ומכוני המחקר. רצה הגורל וטכנאי מעבדה פולני שעבד באוניברסיטת בון הגרמנית מצא עותק של הרשימה הזו זרוק באיזה תא שירותים, העביר אותה בחשאי לידי המודיעין הבריטי, ששיתף אותה עם הביון האמריקאי. רשימת השמות הזו היוותה את הבסיס למבצע שתכננו האמריקאים כדי לתפוס את אותם מדענים ומהנדסים גרמנים חשובים. מבצע "מהדק נייר" (Operation Paperclip). שלא במפתיע, השם הראשון ברשימה האמריקאית היה כמובן ורנר פון בראון.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">47:18</span>
                </div>
                <div class="content">
                    <p>בתחילת 1945 הצבא הגרמני כבר היה בנסיגה בכל החזיתות וכאוס מוחלט שרר בדרגי הפיקוד השונים, כפי שסיפר פון בראון.</p>
                </div>
            </article>
            
            <article class="paragraph speaker-ורנר פון בראון">
                <div class="paragraph-meta">
                    <span class="speaker-name">ורנר פון בראון</span>
                    <span class="timestamp">47:28</span>
                </div>
                <div class="content">
                    <p>היו לי, אם אני זוכר נכון, עשר פקודות שונות שהגיעו אליי מגורמי פיקוד שונים. בחצי מהן נכתב: עליך להישאר במקומך ולסייע לנו להגן על האזור. בחצי השני היה כתוב: העבודה שלך חשובה מאוד לצבא ואנחנו לא מוכנים בשום פנים ואופן שתיפול לידי הצבא הרוסי, על כן אתה מתבקש להתפנות מייד לכיוון מרכז גרמניה. וכך יכולתי לבחור את מה שהיה נראה לי הכי נכון.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">48:05</span>
                </div>
                <div class="content">
                    <p>בחודש פברואר יכלו פון בראון ועמיתיו לשמוע את הדי התותחים של הצבא האדום, שכוחותיו כבר היו במרחק של כ-150 קילומטרים מפנמינדה. לאיש מהם לא היה ספק שהם נמצאים על הכוונת של הסובייטים.</p>
                </div>
            </article>
            
            <article class="paragraph speaker-ורנר פון בראון">
                <div class="paragraph-meta">
                    <span class="speaker-name">ורנר פון בראון</span>
                    <span class="timestamp">48:21</span>
                </div>
                <div class="content">
                    <p>ועשיתי בלב ליבה של גרמניה הנאצית מעשה לא שגרתי. כינסתי את עמיתיי וערכנו הצבעה בשאלה מה לעשות: האם לציית לפקודות האלו או לפקודות האלו? ההחלטה הייתה פה אחד: לעזוב ולנסות להיכנע לצבא האמריקאי ולא לצבא הרוסי. העדפנו להיכבש על ידי הצבא האמריקאי ולא על ידי הצבא הרוסי.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">48:46</span>
                </div>
                <div class="content">
                    <p>פון בראון טען מאוחר יותר שההחלטה להיכנע לאמריקאים ולא לרוסים הייתה כדי שהידע אודות הטילים הבליסטיים יעבור לרשותה של מדינה שוחרת שלום. אבל לא קשה לנחש שהסיבה האמיתית הייתה האכזריות הרבה שהפגינו הרוסים כלפי שבויי מלחמה גרמנים. אנשי פנמינדה החלו אם כן להתארגן כדי להתפנות לכיוון מרכז גרמניה, הרחק מהצבא הרוסי המתקדם. הפינוי עצמו היה משימה לוגיסטית משמעותית. מדובר היה בלא פחות מ-1500 אנשי צוות ועוד כמה אלפים מבני משפחותיהם, כולל ציוד המעבדה החיוני ומתקני הייצור של טילי ה-V2, שפון בראון תכנן להסגיר לידי האמריקאים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">49:31</span>
                </div>
                <div class="content">
                    <p>פון בראון ידע ששיירה כל כך גדולה של אנשים וציוד תמשוך המון תשומת לב מהרשויות המקומיות, שאולי יבקשו לעצור אותה. אבל כאן שיחק לו המזל. מספר שבועות לפני הפינוי הוא קיבל משלוח של ציוד משרדי שכלל מסמכים רשמיים עליהם הודפס סמל ה-SS. אבל תקלה כלשהי גרמה לכך ששמה של יחידת ה-SS שהופיע בראש המסמכים הודפס באופן משובש. במקום BZBV, נכתב שם VABV. פון בראון החליט לנצל את הטעות הזו עד הסוף. הוא המציא יחידה סודית של ה-SS ש-VABV היו ראשי התיבות שלה, משהו בסגנון "הפרויקט לנושאים חשאיים", והוא השתמש בסמכותו כקצין בכיר ב-SS כדי לשכנע את כל מי שניסה לעצור את שיירת הפינוי שהוא ועמיתיו ליחידה הסודית ממלאים פקודות חשובות מאין כמותן. התרמית עשתה את העבודה והשיירה ירדה דרומה ללא הפרעה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">50:30</span>
                </div>
                <div class="content">
                    <p>תוך כדי הפינוי, פון בראון היה מעורב בתאונת דרכים. הנהג שלו נרדם על ההגה והרכב שבו נסעו התהפך לשוליים. פון בראון נפצע בזרוע שמאלית והרופאים רצו לאשפז אותו בבית החולים לכמה שבועות. אבל פון בראון שלא היה מוכן לקחת את הסיכון שהוא ייפול לידי הרוסים, שיכנע אותם לגבס את היד הפצועה ולשחרר אותו.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">50:53</span>
                </div>
                <div class="content">
                    <p>כשהגיעה שיירת המשאיות והרכבות מפנמינדה למרכז גרמניה, הורה להם הנס קמלר, קצין ה-SS שכאמור פיקד על מפעל הייצור במיטלוורק, להתרכז בכפר קטן שהיה מוקף בגדרות תיל ונתון תחת שמירה הדוקה של אנשי ה-SS. קמלר טען שהשמירה נועדה כדי להגן על המדענים. אבל פון בראון ניחש את כוונתו האמיתית: לרכז את כל המדענים במקום אחד כדי שיוכל להוציא אותם להורג אם יופיעו כוחות אמריקאיים או סובייטיים. פון בראון עם זאת הצליח להערים עליו. הוא טען בפני קמלר שאם כל המדענים והמהנדסים יהיו מרוכזים במקום אחד, די בהפצצה אחת מוצלחת של בעלות הברית כדי לחסל את כולם ולהשמיד את תוכנית ה-V2 כולה. הוא שיכנע את קמלר לאפשר לאנשי הפרויקט לצאת מהכפר מדי פעם, ואפילו ללבוש בגדים אזרחיים כדי להסתיר את זהותם. קמלר השתכנע.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">51:52</span>
                </div>
                <div class="content">
                    <p>בשני במאי 1945, חמישה ימים לפני כניעתה הרשמית של גרמניה, נשלח מגנוס פון בראון, אחיו הצעיר של ורנר שהיה אף הוא מהנדס בפנמינדה, לנסות ולאתר את הצבא האמריקאי המתקדם. מגנוס רכב על אופניו ולבסוף נתקל באקראי בפטרול אמריקאי. הוא ירד מהאופניים, ניגש אל החיילים בידיים מורמות ואמר להם באנגלית קלוקלת: "שמי מגנוס פון בראון, אחי המציא את ה-V2 ואנחנו רוצים להיכנע".</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">52:23</span>
                </div>
                <div class="content">
                    <p>נדרשו לאמריקאים כמה שעות טובות כדי להבין מי הוא ועל מה הוא מדבר, אבל ברגע שהם הבינו, העניינים נכנסו להילוך גבוה. כבר למחרת נפגשו קצינים אמריקאים עם ורנר פון בראון וולטר דורנברגר כדי לארגן את הסגרת האנשים והעברת כל הציוד והמסמכים המסווגים, כולל 14 טונות של מסמכים ותרשימים שפון בראון הטמין במכרה נטוש כדי למנוע מהנאצים להשמיד אותם. פון בראון ואנשיו עברו תחקיר מזורז ובספטמבר 1945 הם הוצאו לארצות הברית יחד עם בני משפחותיהם. 1600 איש בסך הכל.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">53:09</span>
                </div>
                <div class="content">
                    <p>מה הייתה השפעתם האמיתית של טילי ה-V2 על מאמצי המלחמה הגרמניים? במבט לאחור, אפשר לומר שלמרות שטילי ה-V2 באמת גרמו לנזק לא מבוטל לעריהן של בעלות הברית, אלפי הרוגים ואינספור מבנים הרוסים, בשורה התחתונה הנזק הזה היה צנוע מאוד במונחים של מלחמת העולם השנייה. כל V2 היה מצויד בראש קרב שהכיל כמעט טון של חומר נפץ, ולמרות שזה נשמע המון, מדובר בכמות של חומר נפץ שהכילה פצצה אווירית מסדר גודל בינוני בלבד. סך כל חומר הנפץ שיגרו הגרמנים על הערים השונות בכל מתקפות ה-V2 גם יחד, היה משהו כמו 3000 טונות של חומר נפץ. שווה ערך למשקל חומר הנפץ שהטילו מטוסי בעלות הברית על ערים גרמניות כדוגמת המבורג ודרזדן בגיחת הפצצה אחת בלבד.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">54:04</span>
                </div>
                <div class="content">
                    <p>ברור אם כן שההשפעה הצבאית של טילי ה-V2 על מהלך המלחמה הייתה זניחה למדי. אפילו לונדון עצמה סבלה יותר נזק מהפצצות של חיל האוויר הגרמני בתקופת הבליץ בתחילת המלחמה, מאשר תחת טילי ה-V2. למעשה, יותר בני אדם מתו במחילות של מיטלוורק על מזבח ייצור טילי ה-V2, מאשר מתו מהפגיעות של הפצצות האלו בפועל.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">54:32</span>
                </div>
                <div class="content">
                    <p>מאידך, תוכנית ה-V2 הייתה משקולת כבדה מאוד על צווארה של מכונת המלחמה הגרמנית. הגרמנים השקיעו ב-V2 בסביבות 30 מיליארד דולר במונחים של כסף מודרני. תקציב כמעט זהה לזה של פרויקט מנהטן האמריקאי לפיתוח פצצת האטום. אבל בעוד שלפצצות שהוטלו על הירושימה ונגסאקי הייתה השפעה אסטרטגית מהותית, הן אלו שאילצו את היפנים להיכנע בסופו של דבר, לטילי ה-V2 הייתה השפעה זניחה מאוד על שדה הקרב. רדיוס הפגיעה של טילי ה-V2 היה כמה קילומטרים מסביב לנקודת המטרה המיועדת, ומכאן שהם לא היו מדויקים מספיק כדי לפגוע במטרות ספציפיות.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">55:13</span>
                </div>
                <div class="content">
                    <p>למשל במרץ 1945 ירו הגרמנים לא פחות מ-11 טילי V2 על גשר בשטח גרמניה שנפל לידי כוחות בעלות הברית במטרה להשמיד אותו ולבלום את התקדמות הכוחות האלו. אבל אף אחד מאותם 11 טילים לא הצליח לפגוע בגשר. גם אלפי הטילים שנורו על אנטוורפן לא הצליחו להפסיק את פעולתו של הנמל החשוב הזה, ולכל היותר הצליחו להאט אותה במידה מסוימת.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">55:41</span>
                </div>
                <div class="content">
                    <p>היסטוריונים רבים ציינו שלו הייתה גרמניה משקיעה את אותם המשאבים שהשקיעה בתוכנית ה-V2 בייצור של פגזי ארטילריה רגילים או כלי נשק סטנדרטיים אחרים, סביר להניח שהם היו מפיקים מהם תועלת הרבה יותר גדולה. במילותיו של אחד ההיסטוריונים, ציטוט: "מרשימה ככל שהייתה הטכנולוגיה שמאחורי הטיל הזה, ברגע שהמנוע של ה-V2 כבה, הוא היה לא יותר מאשר פגז ארטילריה מאוד מאוד יקר ומאוד לא מדויק." סוף ציטוט.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">56:11</span>
                </div>
                <div class="content">
                    <p>את התועלת המעשית האמיתית מההשקעה הכבירה של הגרמנים בפרויקט ה-V2, הפיקו למרבה האירוניה דווקא אויבותיה: ארצות הברית וברית המועצות.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">56:23</span>
                </div>
                <div class="content">
                    <p>פון בראון ואנשיו התאזרחו בארצות הברית והשתלבו בתעשיית הנשק שלה. ולטר דורנברגר בילה שנתיים בכלא הבריטי בחשד לפשעי מלחמה, אבל לבסוף גם הוא שוחרר והוא עבר לידי האמריקאים. הוא הפך ליועץ של חיל האוויר ובהמשך כיהן כסגן נשיא של חברת Bell Aerospace. בין השנים 1946 ו-1952 שיגרו האמריקאים למעלה מ-60 טילי V2 שהם תפסו שלל במלחמה, בעזרתם הם צברו ניסיון רב בתפעול ושיגור טילים בליסטיים, כמו גם ידע רב על התנאים האטמוספריים בגובה רב. V2 אמריקאי אחראי למשל לתמונה הראשונה של כדור הארץ שצולמה מהחלל.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">57:04</span>
                </div>
                <div class="content">
                    <p>המדענים הגרמנים סייעו לצבא האמריקאי לפתח את הטילים הבליסטיים הראשונים שלו, טילי הרדסטון (Redstone), שגם נשאו לחלל את הלוויין האמריקאי הראשון, אקספלורר 1, ואת האסטרונאוט האמריקאי הראשון אלן שפרד ב-1961. על פי אחת ההערכות, הידע והניסיון שהביאו עימם המדענים הגרמנים לארצות הברית היה שווה ערך להשקעה של כעשרה מיליארד דולר במחקר ופיתוח.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">57:32</span>
                </div>
                <div class="content">
                    <p>הסובייטים, למרות שהצליחו להניח את ידיהם על מספר קטן בהרבה של מדענים גרמנים, נהנו גם הם מפירות המאמץ הגרמני. ב-1948 שיגרה ברית המועצות טיל בשם R-1, שהיה העתק כמעט מושלם של ה-V2 וגם הבסיס לפיתוחו של ה-R-7, הטיל הבליסטי הבין-יבשתי הראשון בעולם, שגם שיגר לחלל את ספוטניק 1, הלוויין המלאכותי הראשון.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">58:01</span>
                </div>
                <div class="content">
                    <p>בשנים הראשונות שלו בארצות הברית, פון בראון כמו שאר עמיתיו שמר על פרופיל נמוך ונמנע מלהופיע בתקשורת. גם הצבא האמריקאי עצמו סייע למדענים הגרמנים לחמוק מביקורת ציבורית על המעורבות שלהם במלחמה. האמריקאים העלימו מקורות החיים של המדענים שורות בעייתיות כדוגמת השתייכותו של פון בראון למפלגה הנאצית ול-SS.</p>
                </div>
            </article>
            
            <article class="paragraph speaker-טום לרר">
                <div class="paragraph-meta">
                    <span class="speaker-name">טום לרר</span>
                    <span class="timestamp">58:24</span>
                </div>
                <div class="content">
                    <p>[שיר סאטירי באנגלית על ורנר פון בראון]</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">58:34</span>
                </div>
                <div class="content">
                    <p>פה ושם היו מדענים ואנשי ציבור בולטים, כדוגמת אלברט איינשטיין למשל, שמתחו ביקורת נוקבת על החלטתה של ממשלת ארצות הברית לאמץ לחיקה את המדענים הנאצים לשעבר. הסאטיריקן טום לרר כתב שיר בשם "ורנר פון בראון", שבו הוא כתב בעוקצנות: "פעם שהטילים עולים למעלה, למי אכפת איפה הם פוגעים כשהם נופלים למטה? זו לא המחלקה שלי."</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">59:04</span>
                </div>
                <div class="content">
                    <p>אבל ככלל, התקשורת האמריקאית הייתה פטריוטית מאוד ונטתה שלא להעמיק לחפור בעברם המפוקפק של המדענים האלו, במיוחד ככל שהמלחמה הקרה מול ברית המועצות הלכה והתעצמה, והידע של אותם מדענים הפך לחיוני יותר ויותר. פון בראון עצמו טען בכל הזדמנות שמעולם לא התעניין בפוליטיקה או במלחמה, ועשה את מה שעשה אך ורק כדי לאפשר לאנושות להגיע לחלל. הוא אומנם הודה שהוא ביקר במיטלוורק מספר פעמים בין השנים 1944 ו-1945, אבל טען שלא ראה במו עיניו את הזוועות שהתחוללו שם, וככל שהיה מודע לסבל האנושי הוא היה חסר כל יכולת להשפיע על הנעשה בפועל.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">60:08</span>
                </div>
                <div class="content">
                    <p>ממחצית שנות ה-50 פון בראון החל להתראיין בתקשורת לגבי הפוטנציאל שטמון בחקר החלל. הוא פרסם מאמרים בנושא הזה בעיתונות ואפילו כיכב בסדרה מצליחה של דיסני אודות מסעות לחלל. עם הזמן הלכה והתקבעה התדמית הציבורית של פון בראון כ-"דוקטור חלל", המדען הגאון והידידותי שיעזור לאמריקאים לנצח את הרוסים במירוץ החלל.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">61:01</span>
                </div>
                <div class="content">
                    <p>ואכן פון בראון היה חלק חשוב בניצחון של האמריקאים במירוץ הזה. למשל הוא זה שתיכנן את ה-Saturn V, המשגר האימתני שהביא את חלליות אפולו אל הירח בשלהי שנות ה-60. וגם היום, למעלה מ-60 שנה לאחר ששוגר, הוא עדיין מחזיק בשיא המשקל של מטען ששוגר למסלול סביב כדור הארץ בהנפה אחת - כ-141 טון.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">61:48</span>
                </div>
                <div class="content">
                    <p>ורנר פון בראון הלך לעולמו ב-1977. רק בראשית שנות ה-80 החלה התקשורת האמריקאית לשאול את השאלות הנוקבות באמת לגבי עברם של האנשים שעזרו לארצות הברית לנצח במלחמה הקרה. כמו למשל ארתור רודולף, אחד המדענים שהגיעו לארצות הברית יחד עם פון בראון בתום המלחמה, הפך למנהל פרויקט בתוכנית פיתוח הטילים הבליסטיים ואף סייע רבות לפיתוחו של ה-Saturn V. רודולף התברר היה אחראי על עבודות הכפייה במיטלוורק. הוא טען שמעולם לא התעמר אישית באף אסיר, אבל אף אחד לא קנה את זה, וב-1983 נאלץ רודולף לוותר על אזרחותו האמריקאית כדי להימנע ממאסר. הוא חזר לגרמניה המערבית שם הלך לעולמו בשנות ה-90.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">62:41</span>
                </div>
                <div class="content">
                    <p>איך צריכה ההיסטוריה לשפוט את ורנר פון בראון ועמיתיו? אין ספק שפון בראון היה מהנדס גאון ובעל חזון, ואין עוררין על התרומה המשמעותית שלו בחקר החלל. מאידך, אין גם ספק שפון בראון היה מודע היטב למחיר היקר ששילמו עשרות אלפי עובדי הכפייה כדי להגשים את החלום הזה שלו. שלא לדבר על אלפי הקורבנות של טילי ה-V2 בלונדון, אנטוורפן וערים נוספות. באופן אישי, אני חושב שאנחנו צריכים להיזהר כשאנחנו מנתחים בדיעבד את החלטותיהם של אנשים שחיו בתקופות קודמות. קל מאוד להעביר ביקורת כשאתה יושב בכורסה נוחה ומרוחק עשרות רבות של שנים מהתקופה שעליה אתה מדבר. הגורל הציב את פון בראון בפני דילמה אכזרית. לכישורים שניחן בהם היה את הפוטנציאל להיטיב עם האנושות כולה, אבל כדי להוציא אותם לפועל היה עליו להסכים, או לכל הפחות להעלים מבט, מסבלם של אלפים מאותם אנשים שאיתם הוא ביקש להיטיב. ופון בראון לא היה היחיד. הוא מצטרף לשורה ארוכה של מדענים ומהנדסים כדוגמת פריץ הבר, שגם עליו עשיתי פרק בעושים היסטוריה, שהותירו אחריהם מורשת מדעית וטכנולוגית מפוארת, אבל כזו שמוכתמת בכתם מכוער מאוד שאין שום חומר ניקוי בעולם שיוכל להסיר.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">64:35</span>
                </div>
                <div class="content">
                    <p>נץ דורס, פינה בחסות אלביט מערכות. בפרק ששמעתם עכשיו סיפרתי לכם על תהליך הפיתוח של ה-V2 הגרמני. מטבע הדברים, כמה שלא ננסה, תמיד נהיה מוגבלים ביכולת שלנו לרדת לפרטי הפרטים ולהבין לעומק את האתגרים שניצבו בפני ורנר פון בראון ואנשיו. אבל בחודש מרץ האחרון נקרתה בפניי הזדמנות נדירה לקבל הצצה לתהליך הפיתוח של טיל מודרני, כשאלביט הזמינה אותי לבקר באחד האתרים המסווגים שלה במרכז המדינה. אותו מתקן למעשה שבו ראיתי את הרכב האוטונומי והרחפנים האוטונומיים שעליהם סיפרתי לכם באחת הפינות הקודמות של אלביט. כן, אני ממש אוהב את העבודה שלי.</p>
                </div>
            </article>
            
            <article class="paragraph speaker-א'">
                <div class="paragraph-meta">
                    <span class="speaker-name">א'</span>
                    <span class="timestamp">65:30</span>
                </div>
                <div class="content">
                    <p>אני מנהל את הנדסת הטילים והרקטות בחטיבת יבשה ותעש באלביט, אחראי על מהנדסים כמעט מכל התחומים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">65:40</span>
                </div>
                <div class="content">
                    <p>זהו א', וכפי שאתם ודאי מתארים לעצמכם, יש לו לא מעט ניסיון בפיתוח טילים. כמו למשל ה-Extra, רקטה ארטילרית שפיתח מנהל הנדסת טילים ורקטות, בעלת טווח של כ-150 קילומטרים ודיוק של עשרה מטרים. ב-2021 הוטלה על א' משימה חדשה: לפתח טיל בשם נץ דורס, דור המשך של ה-Extra, שיהיה מסוגל לשאת ראש נפץ במשקל גדול, בעל טווח פעולה כפול - 300 קילומטרים במקום 150 - ועדיין ישמור על אותה רמת דיוק. דהיינו פגיעה בתוך מעגל של פחות מעשרה מטרים סביב המטרה. לשם ההשוואה, זה כמו לקלוע לסל ממרחק של 15 קילומטרים בערך.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">66:29</span>
                </div>
                <div class="content">
                    <p>אלביט היא חברה מסחרית והיא מתחרה מול חברות ביטחוניות אחרות בכל רחבי העולם, ולכן הפרויקטים שלה צריכים תמיד לעמוד באילוצים מחמירים של לוחות זמנים צפופים ועלות פיתוח סבירה. הפעם בעקבות הטווח הארוך של הטיל הוטלה על הפרויקט מגבלה נוספת ומאתגרת במיוחד.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">66:50</span>
                </div>
                <div class="content">
                    <p>ישנן כמה וכמה אמנות בינלאומיות שמגבילות את הדחף שמותר למנועים של טילים ארוכי טווח. או בניסוח אחר, את כמות האנרגיה שיכול המנוע להעניק לטיל בעת השיגור. אלו אמנות שנועדו כדי להגביל את ההתפשטות של טכנולוגיות הטילים ברחבי העולם. במקרה של נץ דורס, החישובים הראו שכדי לאפשר לטיל להגיע בכל זאת למרחק של 300 קילומטרים, על המסלול הבליסטי שלו להביא אותו לגובה של 50 קילומטרים לפחות. וזו בעיה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">67:23</span>
                </div>
                <div class="content">
                    <p>ניהוג של טיל רגיל דומה ברמה העקרונית לזה של מטוס. תנועה של כנפונים שמנצלת את זרימת האוויר מסביב לטיל כדי לשנות את כיוון התנועה שלו. אבל בגובה של 50 קילומטרים לחץ האוויר הוא פחות מאלפית מהלחץ בגובה פני הים.</p>
                </div>
            </article>
            
            <article class="paragraph speaker-א'">
                <div class="paragraph-meta">
                    <span class="speaker-name">א'</span>
                    <span class="timestamp">67:41</span>
                </div>
                <div class="content">
                    <p>ולכן חששנו מאוד שהאוויר שם מאוד דליל בגובה הזה ולא יהיה לנו מספיק אוויר. אנחנו יכולים לאבד יציבות של הטיל או מושג שנקרא בשפה המקצועית טאמבל של הטיל ויתחיל להתגלגל וכשהוא יחזור בחזרה לגבהים יותר נמוכים כבר לא נשלוט עליו ונאבד אותו.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">68:01</span>
                </div>
                <div class="content">
                    <p>על א' ואנשיו הוטלה אם כן המשימה המאתגרת של לפתח מערכת ניהוג שתאפשר לנץ דורס לתמרן גם בגובה רב. דבר שאלביט מעולם לא ניסתה לעשות בעבר.</p>
                </div>
            </article>
            
            <article class="paragraph speaker-א'">
                <div class="paragraph-meta">
                    <span class="speaker-name">א'</span>
                    <span class="timestamp">68:13</span>
                </div>
                <div class="content">
                    <p>אני יכול להגיד שהייתי מעורב בפיתוח של חמישה-עשר, בין חמישה לעשרה טילים. אני חושב שהוא היה הכי מורכב. היו לנו עוד טילים מורכבים אחרים אבל פה רמת הסיכונים, אני חושב שלא התחלנו אף פיתוח עם כמות סיכונים כל כך גדולה ברמת סיכון גבוהה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">68:32</span>
                </div>
                <div class="content">
                    <p>בישיבת ההתנעה של הפרויקט מול מנכ"ל החברה, א' הציג את האתגרים הגדולים של פרויקט נץ דורס והמשאבים להם הוא זקוק כדי לעמוד בהם.</p>
                </div>
            </article>
            
            <article class="paragraph speaker-א'">
                <div class="paragraph-meta">
                    <span class="speaker-name">א'</span>
                    <span class="timestamp">68:42</span>
                </div>
                <div class="content">
                    <p>ובאתי אליו עם רשימת מכולת מאוד ארוכה. והתוצאה של הדיון היה הכל מאושר, צא קדימה. שזה משהו מאוד לא אופייני ומאוד ייחודי אבל זה מה שאיפשר לנו לאורך כל הדרך הדחיפה המאוד גדולה מהנהלה והרצון שלה לתמוך אותנו בכל פאר שיש. מכל הבחינות כל מה שביקשנו, באמת כל מה שביקשנו, פה אין לנו תלונות. לא יכולנו להשתמש בתירוצים, לא קיבלנו ולכן לא נעמוד. היינו חייבים לעמוד בזה.</p>
                </div>
            </article>
            
            <article class="paragraph speaker-ח'">
                <div class="paragraph-meta">
                    <span class="speaker-name">ח'</span>
                    <span class="timestamp">69:19</span>
                </div>
                <div class="content">
                    <p>אני ח' ואני ראש קבוצת הנדסת המערכת והניהול הטכני של פרויקטי הטילים והמשגרים בחטיבה. עובד פה כמה וכמה שנים, כבר מעל 20 שנה. ובעצם כמעט כל החיים הבוגרים שלי סביב העולם תוכן הזה של טילים ומשגרים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">69:38</span>
                </div>
                <div class="content">
                    <p>הניסיון העשיר בפיתוח טילים שצבר ח' במרוצת הקריירה שלו עמד כעת למבחן. כמהנדס המערכת של הפרויקט, המשימה של מציאת הפתרון המתאים לניהוג בגובה רב הוטלה על כתפיו.</p>
                </div>
            </article>
            
            <article class="paragraph speaker-ח'">
                <div class="paragraph-meta">
                    <span class="speaker-name">ח'</span>
                    <span class="timestamp">69:52</span>
                </div>
                <div class="content">
                    <p>בגדול מנסים לחפש חומר, מאמרים של אנשים אחרים שהתנסו באזור הזה. התנסו מאמרים מחקריים ופשוט להביא מידע. פשוט להביא מידע איך אנשים התנסו באתגרים של ניהוג בגובה רב או הולכה תרמית בגובה רב. כל הדברים האלה. ואז מתחילים לגבש בכלל קונספטים. בוא נראה מה אחרים עשו, ננסה לראות איך קונספט כזה נכנס לתוך המערכת שאנחנו מפתחים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">70:23</span>
                </div>
                <div class="content">
                    <p>ואכן היו מי שכבר נתקלו בעבר בבעיה דומה לזו שניצבה מול ח'. ישנם לוויינים למשל שצריכים לשנות את האוריינטציה שלהם, הכיוון שאליו מצביעה האנטנה או המצלמה של הלוויין בחלל הריק. אחד הפתרונות שהמציאה תעשיית החלל לצורך הזה הוא ניהוג באמצעות גז. נחירים זעירים בגוף הלוויין שדרכם נפלטת פולסים קצרים של גז, חנקן בדרך כלל, כדי לדחוף את הלוויין לכיוון הרצוי. מעין מנועים רקטיים בזעיר אנפין.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">70:55</span>
                </div>
                <div class="content">
                    <p>אבל בעוד שבחלל אין כמעט שום דבר אחר שמשפיע על הלוויין פרט לדחף שמעניק לו הגז, כשמדובר בטיל, הסיפור הרבה יותר מורכב. רוחות צד, תנודות שמתפתחות בגוף הטיל במהלך תנועתו, אפילו הגרר הזעיר שמפעילה על הטיל האטמוספרה הדלילה, כל אלו הם גורמים שמערכת הבקרה ששולטת על תזמון ועוצמת שחרור הגזים חייבת להתחשב בהם. העובדה הזו הפכה את המחלקה של ל', המרואיינת הבאה שלנו, לאחת החוליות החשובות ביותר בתהליך הפיתוח של נץ דורס.</p>
                </div>
            </article>
            
            <article class="paragraph speaker-ל'">
                <div class="paragraph-meta">
                    <span class="speaker-name">ל'</span>
                    <span class="timestamp">71:30</span>
                </div>
                <div class="content">
                    <p>אז אני ל' ואני ראש מחלקת ניווט בשטח סבא, שזה סימולציה, בקרה ואלגוריתמים. ואנחנו בעצם אחראים על כל האלגוריתמיקה שיושבת בתוך הטיל שבסוף גורמת לו להגיע לאיפה שהוא צריך להגיע ואיך שהוא צריך להגיע.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">71:49</span>
                </div>
                <div class="content">
                    <p>במובנים רבים מערכת הבקרה של הטיל היא המוח שלו.</p>
                </div>
            </article>
            
            <article class="paragraph speaker-ל'">
                <div class="paragraph-meta">
                    <span class="speaker-name">ל'</span>
                    <span class="timestamp">71:54</span>
                </div>
                <div class="content">
                    <p>זה בעצם הוא מחשב מה הטיל צריך לעשות כדי שבסופו של דבר הוא יגיע למטרה כמו שהוא צריך להגיע. אז זה השלב של ההנחיה. כדי שהנחיה תבצע את החישובים שלה היא צריכה לדעת הרבה דברים. חלק מהדברים שצריכה לדעת זה בעצם המיקום הנוכחי שלה, המצב הזוויתי שלה והמהירות שלה כדי שהיא תוכל לחשב את כל חישובי העזר כדי לדעת איזה פקודה לתת.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">72:22</span>
                </div>
                <div class="content">
                    <p>אל הנתונים האלו שמעבירים חיישנים שמפוזרים ברחבי הטיל מתווסף מקור מידע נוסף שורנר פון בראון יכול היה רק לחלום עליו: GPS. מערכת הבקרה לוקחת את כל סוגי המידע אלו, מסיקה מהם היכן נמצא הטיל ביחס למסלול המתוכנן שלו, ואם היא מבחינה בסטייה כלשהי היא שולחת הוראות להגאים כדי לתקן את הסטייה הזו. וכאן בדיוק טמון האתגר שניצב בפני ל' וצוותה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">72:50</span>
                </div>
                <div class="content">
                    <p>אלגוריתמי הבקרה ששולטים על כנפוני הטיל כבר עברו שיוף ודיוק רציני בפרויקטי הפיתוח הקודמים של המנהל. אומנם לכל טיל יש תכונות אווירודינמיות משלו, אבל בגדול כולם מנוהגים באותה שיטה. ניהוג באמצעות גז לעומת זאת הוא עניין אחר לגמרי. ההשפעה של שחרור הגז על תנועת הטיל שונה מאוד מזו של שינוי בזווית הכנפונים. על הקבוצה של ל' היה לפתח אלגוריתמים חדשים לחלוטין לבקרה על מערכת הגז. עובדה שהעלתה את רמת המורכבות ורמת הסיכון של פרויקט נץ דורס במידה משמעותית.</p>
                </div>
            </article>
            
            <article class="paragraph speaker-ד'">
                <div class="paragraph-meta">
                    <span class="speaker-name">ד'</span>
                    <span class="timestamp">73:28</span>
                </div>
                <div class="content">
                    <p>ספציפית לנץ דורס למשל היה לנו חשש ניכר מתנודות בגובה גבוה. פתחנו פה תחום בטיל הזה והגענו לגבהים שלא היינו בהם קודם והיה חשש מההתנהגות האווירודינמית בגובה גבוה. אנחנו פחות יודעים על אווירודינמיקה בגובה כזה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">73:47</span>
                </div>
                <div class="content">
                    <p>זהו ד', מהנדס בקרה בכיר שהוזעק כדי לתגבר את צוות הפיתוח. תחום המומחיות של ד' הוא פיתוח סימולציות שמדמות את תנועת הטיל באוויר. הסימולציות האלו רצות בחוות שרתים רבי עוצמה שמחזיקה אלביט, ומאפשרות לד' ועמיתיו לבחון כיצד מתמודדים אלגוריתמי הבקרה בשלל מצבים, כמו למשל רוח צד חזקה או תנודות כאלו ואחרות בגוף הטיל. הסימולציות הממוחשבות האלו כפי שמספר לנו ד' חוסכות המון זמן בתהליך הפיתוח, אבל גם להן יש את המגבלות שלהן כמובן.</p>
                </div>
            </article>
            
            <article class="paragraph speaker-ד'">
                <div class="paragraph-meta">
                    <span class="speaker-name">ד'</span>
                    <span class="timestamp">74:22</span>
                </div>
                <div class="content">
                    <p>אנחנו יודעים את העולם אנחנו יודעים איך הפיזיקה מתנהגת לרוב, יש גם מודלים שהם לא מדויקים אנחנו מקרבים תופעות מסוימות שאנחנו לא יודעים אותם במדויק אבל גם למשל אני אקח אווירודינמיקה. אנחנו מקבלים איזשהו מודל אווירודינמי, תכננו את הכלי, יש לו תצורה אווירודינמית אנחנו מקבלים מודל כזה, יש על זה אי-ודאות. אי אפשר לדייק בהכל. גם אם עשו CFD, מה שנקרא אווירודינמיקה חישובית כדי להעריך את המקדמים האווירודינמיים וגם אם הלכו אחר כך למנהרה ומדדו אותם, עדיין לכל אחד מהדברים האלה יש איזשהו מרווח שגיאה. זה אווירודינמיקה. אותו דבר יש לנו במנועים. אנחנו מקבלים איזשהו פרופיל של איך מנוע אמור להתנהג. גם פה יש לנו שגיאה. הסרבו שלנו אמור לעשות פיקוד מסוים לעקוב אחריו, יש לו שגיאה, הוא לא מדויק עד הסוף. בסוף יש מחיר לכל דבר אם אנחנו רוצים שהוא יהיה מאוד מדויק, הוא יהיה מאוד יקר. אז זה האתגר הגדול למרות כל האי-ודאות הזו, למרות המהירות הגדולה והאי-יציבות בחלק מהכלים שלנו, לדעת לעשות בקרה שגם תייצב את הכלי, תעמוד בדרישות של המשימה ותהיה מספיק טובה מבחינת התגובה בזמן שאנחנו רוצים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">75:31</span>
                </div>
                <div class="content">
                    <p>הפתרון עליו החליטו אנשי הבקרה היה ליצור אלגוריתם נפרד וייחודי למערכת הגז, שייכנס לפעולה ברגע שמחשב הבקרה יזהה שהניהוג באמצעות הכנפונים כבר לא מאפשר לו לשלוט בצורה טובה מספיק על תנועת הטיל.</p>
                </div>
            </article>
            
            <article class="paragraph speaker-ד'">
                <div class="paragraph-meta">
                    <span class="speaker-name">ד'</span>
                    <span class="timestamp">75:47</span>
                </div>
                <div class="content">
                    <p>אז זה בעצם סוג של משהו נפרד מהבקרה הרגילה שלנו. אנחנו פשוט מתכננים את הבקרה הרגילה, מתכננים את הבקרה באמצעות מודול גז בצורה אחרת ולחלוטין לא שגרתית לנו, ומתכננים לוגיקות למעבר ביניהן. זאת אומרת אם אחת כושלת אנחנו עוברים לשנייה או אפילו לטובת הניסוי עברנו באופן כפוי לבדוק את מודול הגז כדי לראות שהוא מתפקד ורק אם הוא לא מצליח להשתלט חוזרים לבקרה הרגילה.</p>
                </div>
            </article>
            
            <article class="paragraph speaker-ל'">
                <div class="paragraph-meta">
                    <span class="speaker-name">ל'</span>
                    <span class="timestamp">76:16</span>
                </div>
                <div class="content">
                    <p>אבל עדיין זה לא מספיק. באמת זה לא מספיק עדיין כי מסומלץ שם כל הנושא של המדידים, מה שמודד תאוצות וקצבים, זה מסומלץ. הנתוני GPS כביכול שנכנסים לניווט זה גם מסומלץ. אז מה אנחנו עושים? אנחנו עושים עוד תהליך, יש לנו מה שאנחנו קוראים ניסויי רכב. לוקחים את הכלי ושמים אותו על רכב, טויוטה לבנה כזה עם איזה טיל... לא בדיוק. לא כדאי בתקופה הזאת. אבל יוצאים ועושים סיבוב ככה או מחוץ למפעל או בתוך המפעל פה שהוא יחסית גדול ובודקים בעצם אם הוא עבד עכשיו הוא עבד ממש עם הדברים האמיתיים. עכשיו זה לא, זה רק ניווט אפשר לבדוק ככה אבל אפשר לבדוק שכשהוא קיבל את המדידים האמיתיים את ה-GPS האמיתי והאלגוריתם במחשב האמיתי זה עובד טוב.</p>
                </div>
            </article>
            
            <article class="paragraph speaker-ח'">
                <div class="paragraph-meta">
                    <span class="speaker-name">ח'</span>
                    <span class="timestamp">77:15</span>
                </div>
                <div class="content">
                    <p>אין ניסים בטילים. מה שלא בדקת לא יעבוד. אתה לא משאיר שום דבר למזל בטילים. זה אין דבר כזה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">77:29</span>
                </div>
                <div class="content">
                    <p>והדרך לבדוק את הטיל היא כמובן לירות אותו. כפי שאתם ודאי יכולים לשער, ניסוי ירי על רטוב של טיל ארוך טווח, זה קצת יותר קשה מלצאת לסיבוב עם הטויוטה.</p>
                </div>
            </article>
            
            <article class="paragraph speaker-ח'">
                <div class="paragraph-meta">
                    <span class="speaker-name">ח'</span>
                    <span class="timestamp">77:42</span>
                </div>
                <div class="content">
                    <p>וניסוי זה לא משהו שאתה קובע יאללה בא לי לעשות ניסוי מחר בבוקר וכולם עומדים ומחכים. זה תהליך, התהליך הביורוקרטי מאחוריו הוא תהליך שלוקח שנה. ואם אתה לא מתחיל אותו שנה מראש כמו שצריך אתה בחיים לא תגיע אל הניסוי בזמן.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">77:58</span>
                </div>
                <div class="content">
                    <p>בחודשים ובשבועות שהובילו לניסוי, המנהל כולו נכנס להילוך גבוה.</p>
                </div>
            </article>
            
            <article class="paragraph speaker-ח'">
                <div class="paragraph-meta">
                    <span class="speaker-name">ח'</span>
                    <span class="timestamp">78:03</span>
                </div>
                <div class="content">
                    <p>ויש את הגוף הייצור שהוא בסוף אחראי לייצר את כל החלקים ואת גוף האיכות שאמור לבדוק את האיכות של כל החלקים ויש גופי רכש וכל גופי שרשרת האספקה שתורמים לך ובסוף זה תזמורת שלמה שצריכה לנגן יחד כדי להגיע לאותה נקודה. אז אנחנו בחלק שלנו האחראים לפיתוח אבל יש פה עוד הרבה מאוד גופים מסביב שחוברים יחד להגיע לאותה נקודה. לא לבעלי לב חלש. ושמה מתנקז הכל, שם מתנקז המתח הגדול.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">78:37</span>
                </div>
                <div class="content">
                    <p>עיקר הלחץ היה על קבוצת האלגוריתמיקה של ל' ומערכת הבקרה שפיתחו לשם ניהוג בגז.</p>
                </div>
            </article>
            
            <article class="paragraph speaker-ל'">
                <div class="paragraph-meta">
                    <span class="speaker-name">ל'</span>
                    <span class="timestamp">78:44</span>
                </div>
                <div class="content">
                    <p>אנחנו לא ידענו וזה באמת היה סימן שאלה מאוד גדול. אנחנו לא ידענו עד כמה המודל נכון או לא נכון אבל באמת לא ידענו בצורה מלאה בכלל עד אותו רגע מה יהיה באמת בגובה רב. אם כמה המודלים שלנו מדויקים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">79:02</span>
                </div>
                <div class="content">
                    <p>היום הגדול הגיע. אי שם המהנדסים מכינים את הטילים לשיגור בעוד שצוות הפיתוח מתמקם בחדר הבקרה.</p>
                </div>
            </article>
            
            <article class="paragraph speaker-ל'">
                <div class="paragraph-meta">
                    <span class="speaker-name">ל'</span>
                    <span class="timestamp">79:11</span>
                </div>
                <div class="content">
                    <p>ואנחנו מכינים לעצמנו מסכים שמסתכלים על הפרמטרים שמעניינים אותנו בזמן המעוף. המון המון פרמטרים בגרפים, ריבוי של גרפים במכה שאנחנו רגילים להסתכל עליהם, אז אנחנו רגילים להבין האם אנחנו רואים עכשיו משהו תקין או משהו חריג. האם הוא במסלול שתיכננו לו, האם הזוויות שהוא פוקד על ההגאים הם כמו שציפינו, זוויות התקפה וכולי. כל הפרמטרים שאנחנו מאוד רגילים לראות אותם בעשרות אלפי סימולציות שאנחנו מריצים אז אנחנו יודעים למה לצפות בניסוי ופשוט עוקבים אחרי זה במתח גדול. מיותר לציין שבניסוי כזה יש גם לא מעט אורחים מהבכירים ביותר שיכולים להיות. יש אודיטוריום גדול שהוא מעבר לזכוכית מה שנקרא של הניהול הניסוי של חדרי הפיקוד ושם יושבים האורחים שמשקיפים. יש גם לחץ כי כולם רואים את המנהלים ואת הבכירים.</p>
                </div>
            </article>
            
            <article class="paragraph speaker-ח'">
                <div class="paragraph-meta">
                    <span class="speaker-name">ח'</span>
                    <span class="timestamp">80:05</span>
                </div>
                <div class="content">
                    <p>אתה חייב להיות ברמת מתח מסוימת חיובית, להיות מספיק דרוך ומצד שני לא להיות באובר מתח שמכניס אותך לחוסר הבנה בסיטואציה שאתה נמצא בה. וגם מי שמוביל את הניסוי ומנהל את הניסוי צריך להשרות את האווירה הזאת על כל האנשים שנמצאים בחדר כי מנהל ניסוי לחוץ זה מיד מקרין כלפי מטה. ואז כולנו ממתינים לרגע. יש כמה דקות לפני הניסוי שיש שקט מוחלט בעולם. באותו רגע מודיעים לכולם אף אחד לא מדבר, שקט מוחלט.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">80:38</span>
                </div>
                <div class="content">
                    <p>הספירה לאחור החלה.</p>
                </div>
            </article>
            
            <article class="paragraph speaker-ח'">
                <div class="paragraph-meta">
                    <span class="speaker-name">ח'</span>
                    <span class="timestamp">80:44</span>
                </div>
                <div class="content">
                    <p>אני יכול להגיד באופן כללי הניסויים שזו חוויה שהיא גדולה. זאת אומרת אני כמעט עשור פה באלביט תעש ואני עדיין מתרגש מכל ניסוי ואני זוכר את הניסוי הראשון שלי. זה משהו שלא נשארים לא נהיים אדישים אליו אחרי כמה. ההתרגשות בשיאה זה בעצם בילד אפ של שנתיים-שלוש כמה שלא לוקח פיתוח של כלי כזה לרגעים האלה של לבוא ולעשות אותם נכון ולדייק ושהכל יצליח. זה מתח גדול. זה לחץ מאוד מאוד גדול אבל אמרתי עוד פעם: מי שרוצה להיות בעולם הטילים ולא יודע לספוג לחץ שלא יגיע לשם.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">81:34</span>
                </div>
                <div class="content">
                    <p>מנהל הניסוי לוחץ על הכפתור וחמישה מאות קילומטרים מערבה מהם, הטיל שאנשי מנהל הנדסת טילים ורקטות השקיעו עשרות אלפי שעות בפיתוחו עזב את כן השיגור.</p>
                </div>
            </article>
            
            <article class="paragraph speaker-ח'">
                <div class="paragraph-meta">
                    <span class="speaker-name">ח'</span>
                    <span class="timestamp">81:48</span>
                </div>
                <div class="content">
                    <p>שיצא הטיל אין לך מה לעשות. אתה כבר לא יכול להשפיע. אז זה החלק הכי דופק 180 ואתה פשוט בבקשה בבקשה בבקשה שזה יעבוד בבקשה בבקשה. כולם עם הידיים ככה ומחכים.</p>
                </div>
            </article>
            
            <article class="paragraph speaker-ל'">
                <div class="paragraph-meta">
                    <span class="speaker-name">ל'</span>
                    <span class="timestamp">82:04</span>
                </div>
                <div class="content">
                    <p>הטיל הראשון ששיגרו, שנייה אחרי ששיגרו פשוט לא ראינו שום דבר. כאילו הטלמטריה אותה הקלטה שמעבירה את הנתונים למסכים פשוט לא עבדה. עכשיו זה לא עבד כמה שניות טובות. אתה מפחד גם כי בניסוי יש גם עוד אשם בגלל הבטיחות יש מישהו שהמשימה שלו היא להשמיד את הטיל אם הוא מסכן. אם הוא מסכן משהו. אז אתה נורא מפחד זאת אומרת אתה אומר רגע רק שלא ישמיד אותו, שייתן לו כן לחזור שאנחנו נגיד שזה נראה שזה בסדר. אז באמת הוא לא השמיד וכן הטלמטריה הצליחה לחזור בזמן ממש שאפשר היה להמשיך את המשימה. ואז אנחנו עוברים את הגובה ואומרים רגע עברת הגובה הזה, כן הזה, ואז פה ושם הפעלנו את הגז בצורה יזומה ואז אומרים פעל הגז! אז ראינו וזה באמת היה מאוד מאוד מרגש.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">83:08</span>
                </div>
                <div class="content">
                    <p>ההצלחה הייתה פנטסטית. כל שלושת הטילים ששוגרו בניסוי כולל המערכת החדשנית לניהוג בגז פעלו כשורה ופגעו במטרותיהם.</p>
                </div>
            </article>
            
            <article class="paragraph speaker-ל'">
                <div class="paragraph-meta">
                    <span class="speaker-name">ל'</span>
                    <span class="timestamp">83:20</span>
                </div>
                <div class="content">
                    <p>אחר כך כשאתה מסיים את הניסוי אתה חוזר נכנס לאוטו חוזר הביתה פתאום יש איזה נפילת מתח מרוב כל ה... עד אותו רגע היית כל כך ערני כל כך זה, צריך לעשות ככה, פה תקליטו, פה תורידו את הנתונים האלה ואז אתה מגיע לרמזור הראשון וופס... רגע צריך עוד לנסוע הביתה.</p>
                </div>
            </article>
            
            <article class="paragraph speaker-א'">
                <div class="paragraph-meta">
                    <span class="speaker-name">א'</span>
                    <span class="timestamp">83:39</span>
                </div>
                <div class="content">
                    <p>רוב הדברים הם עבדו וזה היה די קיצוני לטובה שהרוב עבד בצורה כמעט מושלמת. מה שהביא אותנו אחר כך באמת לעשות כאן הפנינג מאוד גדול בראשות המנכ"ל ונשיא אלביט שהגיעו לכאן כאן במפעל עם פודטראקים ועמדות והרבה שמחה וסרטים ותשורות לכל האנשים שלקחו חלק בניסוי וכמובן נאומים. ברור שנאומים. איך אפשר שלא?</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">84:11</span>
                </div>
                <div class="content">
                    <p>במבט לאחור שאלתי את א' מה לדעתו היה המפתח להצלחת הפרויקט.</p>
                </div>
            </article>
            
            <article class="paragraph speaker-א'">
                <div class="paragraph-meta">
                    <span class="speaker-name">א'</span>
                    <span class="timestamp">84:16</span>
                </div>
                <div class="content">
                    <p>חד משמעית האנשים. כשהתחלנו באותו דיון התנעה שהיה בנובמבר 21 עם המנכ"ל, שאל אותי מה האתגר הכי גדול שלך? אמרתי לו אני צריך לגייס עוד אנשים טובים. ואז יצאנו בקמפיין להביא עוד אנשים טובים ולמצוא אנשים טובים שיעבדו בסינרגיה ועבודת צוות בלי אגו לחלוטין. אחד מחפה על השני ואחד משתף את השני. זה קודם כל סוד ההצלחה. זה גם בתוך הנדסה אבל לא פחות מזה בין הנדסה לגופים האחרים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">84:51</span>
                </div>
                <div class="content">
                    <p>אז עכשיו הכדור במגרש שלכם המאזינים. אם טילים והאתגר של פיתוח טילים עושה לכם את זה, מנהל הנדסת טילים ורקטות בחטיבת יבשה רוצה אתכם.</p>
                </div>
            </article>
            
            <article class="paragraph speaker-א'">
                <div class="paragraph-meta">
                    <span class="speaker-name">א'</span>
                    <span class="timestamp">85:02</span>
                </div>
                <div class="content">
                    <p>קודם כל מה שאני מחפש הכי הרבה זה הברק בעיניים. אני צריך שתהיה לו תשוקה, שיהיה לו ברק בעיניים, מוטיבציה גבוהה זה מה שאני מחפש הכי הרבה. אנחנו קולטים פה גם אנשים שיש להם פוטנציאל אבל אין להם עדיין ניסיון. כמובן צריך לעבור סף מקצועיות אבל בסוף אנחנו בוחנים אותם ואם זה לא עבר סף אנחנו לא נקבל. אבל תשוקה וברק זה הכי חשוב. נחישות.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">85:27</span>
                </div>
                <div class="content">
                    <p>א' אומר שהמנהל זקוק למהנדסים מכל דיסציפלינה אפשרית: מהנדסי אווירונאוטיקה, מפתחי תוכנה, מהנדסי מכונות, מהנדסי אלקטרוניקה, מנהלי פרויקט ובעיקר מהנדסי מערכת. והוא מזמין אתכם להגיש קורות חיים שלכם דרך אתר הגיוס של אלביט: elbitsystems.careers.com.</p>
                </div>
            </article>
            
            <article class="paragraph speaker-א'">
                <div class="paragraph-meta">
                    <span class="speaker-name">א'</span>
                    <span class="timestamp">85:48</span>
                </div>
                <div class="content">
                    <p>יש ארבע סיבות למה להגיע להנדסה אצלי. אחת זה קודם כל העיסוק בטילים. לא בכל מקום מפתחים טילים. אומרים Rocket Science, מדע טילים. מדע טילים הוא מדע מאוד מורכב כמו שאמרתי מאחד הרבה מאוד תחומי הנדסה אבל יותר מזה הוא דורש ממך להיות סופר מקצוען כי אין לך אפשרות שנייה. שיגרת את הטיל ואם לא עשית את כל הבדיקות ואת כל ההנדסה ואת כל האנליזות לפני - פיספסת. וזה אופרציה יקרה ואופרציה כבדה ואופרציה שלוקחת זמן לתכנן. דבר נוסף אנחנו בסוף חברה פרטית ואלביט היא חברה פרטית שהיתרון הכי גדול שלה שכשאתה מצדיק כשאתה חושב שמשהו צריך אותו הוא פשוט קורה. אני תמיד נותן את הדוגמה שהיה ניסוי מאוד חשוב בחו"ל ובאותו זמן לא היו טיסות בגלל קורונה. והמנכ"ל שאל אותי תגיד לי יש לנו פתרון הניסוי הזה חשוב לקיים אותו עכשיו. אמרתי לו הסברתי לו למה זה חשוב, שיחה של 40 שניות בטלפון, מאושר לך להביא מטוס פרטי ב-40,000 דולר. זה לא קורה בכל מקום. דבר נוסף אני חושב שאנחנו ארגון אני לא חושב אני יודע שאנחנו ארגון שאנשים מאוד רוצים להיות בו. בסוף אנשים מחפשים מקום שבו גם אפשר לצמוח, גם יש יחסית גמישות וחופש בעבודה, האנשים מסביב איכותיים מאוד וכמובן בסוף אתה עוסק בביטחון. ויש הרבה אנשים שאומרים אני רוצה לעבוד בחברה שנותנת ביטחון ולא בחברה שרק מחפשת לעשות כסף או להתעסק במשחקים או כל דבר אחר. והשליחות הזאת של לעסוק בביטחון גם מחברת לכאן אנשים. בקיצור כדאי מאוד לבוא אלינו אם לא היה ברור עד עכשיו.</p>
                </div>
            </article>
            
        </div>
        
    
        
    
        
    
        
    </div>

    <script>
        const audio = document.getElementById('audio-player');
        function seekTo(time) {
            audio.currentTime = time;
            audio.play();
        }
    </script>

        </main>

        <footer>
            <p>&copy;  כל הזכויות שמורות לבעלי הפודקאסט. שירות זה מתמלל לכבדי שמיעה ואינו בעל הזכויות על התוכן.</p>
        </footer>
    </div>
</body>
</html>