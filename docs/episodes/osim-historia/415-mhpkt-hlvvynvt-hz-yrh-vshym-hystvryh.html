<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>415: מהפכת הלווינות הזעירה [עושים היסטוריה] - פודטקסט</title>
    <link rel="stylesheet" href="../../styles.css">
    <script defer src="../../search.js"></script>
</head>
<body>
    <div class="container">
        <header class="site-header">
            <div class="logo">
                <a href="../../index.html">פודטקסט</a>
            </div>
            
            <div class="search-box">
                <input type="text" id="search-input" placeholder="חיפוש...">
                <div id="search-results" class="search-results hidden"></div>
            </div>

            <nav class="main-nav">
                <a href="../../index.html" class="nav-link">פרקים אחרונים</a>
                <a href="../../podcasts.html" class="nav-link">כל הפודקאסטים</a>
                <a href="../../rss.xml" class="rss-link" title="RSS">
                    <svg xmlns="http://www.w3.org/2000/svg" width="18" height="18" viewBox="0 0 24 24" fill="none" stroke="currentColor" stroke-width="2" stroke-linecap="round" stroke-linejoin="round"><path d="M4 11a9 9 0 0 1 9 9"></path><path d="M4 4a16 16 0 0 1 16 16"></path><circle cx="5" cy="19" r="1"></circle></svg>
                </a>
            </nav>
        </header>

        <main>
            
    <div class="episode-header">
        <h1>415: מהפכת הלווינות הזעירה [עושים היסטוריה]</h1>
        <div class="meta-row">
            <span class="meta-date">פורסם ב: Mon, 01 Jan 2024 10:11:03 +0000</span>
            <a href="../../podcasts/osim-historia.html" class="meta-feed">עושים היסטוריה</a>
        </div>
    </div>

    <div class="player-container">
        <audio id="audio-player" controls>
            <source src="" type="audio/mpeg">
            Your browser does not support the audio element.
        </audio>
    </div>

    <div class="transcript-container" id="transcript">
        
            
        
            
        
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">00:00</span>
                </div>
                <div class="content">
                    <p>שלום וברוכים הבאים לעושים היסטוריה. פרק 415: מהפכת הלוויינות הזעירה. האזינו בסוף הפרק לפינת חסות של אורביט מערכות תקשורת, שבה אני אדבר על צד נוסף ופחות מוכר של מהפכת הלוויינות הזעירה.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">00:52</span>
                </div>
                <div class="content">
                    <p>טוב, שמי שנהב, אני בת 28, גרה במודיעין, גדלתי גם במודיעין. אני חושבת שהתחלה שלי, האהבה שלי לחלל, התחילה מגיל כאילו אפס.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">01:03</span>
                </div>
                <div class="content">
                    <p>כששנהב ליזרוביץ מספרת שהאהבה שלה לחלל התחילה פחות או יותר מגיל אפס, היא לא ממש מגזימה.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">01:13</span>
                </div>
                <div class="content">
                    <p>אמא שלי כל הזמן מספרת סיפור עליי, שבגיל לא יודעת, שהייתי ביסודי, בטרום חובה, התקשרה אליה הגננת ואמרה לה שאני חייבת להפסיק, ששנהב ילדה מאוד מאוד מבריקה, אבל היא חייבת להפסיק לדבר על חורים שחורים כי זה מפחיד את הילדים האחרים. אז להגיד לך ממתי אני לא יודעת, זה הרבה ממה שאני זוכרת, אבל זה היה שם, זה היה שם הרבה זמן.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">01:46</span>
                </div>
                <div class="content">
                    <p>יום אחד בסביבות 2009, כשהייתה שנהב תלמידה בחטיבת הביניים, ומגיע אליי ברושור כזה בדואר, כן, של בית ספר תיכון שנמצא בהרצליה, שהוא בית ספר לאנשים עם אוריינטציה יותר טכנולוגית ושמזמינים אותי ליום פתוח. עכשיו עשו את זה באופן גורף שלחו לכולם את הברושור, ובסוף הברושור היה איזה פסקה קטנה של פרויקט לוויינים וחלל, המשתתפים יבנו וישגרו לוויין לחלל. וכשאני ראיתי את הפסקה הזאת, בגדול החלטתי שאני הולכת ליום פתוח בהרצליה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">02:28</span>
                </div>
                <div class="content">
                    <p>ביום הפתוח פגשה שנהב בפעם הראשונה את האישה שעתידה לשנות את חייה, ד"ר אנה הלר, אסטרופיזיקאית ומנהלת מעבדת החלל במרכז המדעים בהרצליה, שהציבה לעצמה למטרה לקדם את תחום הלוויינות וטכנולוגיות החלל בקרב בני נוער.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">02:45</span>
                </div>
                <div class="content">
                    <p>היא באה עם איזושהי מצגת והיא אמרה 'תראו, בגדול יש לנו עכשיו קצת חלקים והרבה הרבה שאיפות, אבל אני מאמינה שבזמן שאתם תסיימו את התיכון שלכם אנחנו נשגר את הלוויין הראשון מסוג ננו-לוויין ששיגרה מדינת ישראל'.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">03:01</span>
                </div>
                <div class="content">
                    <p>שנהב לא היססה לרגע. למרות המרחק בין מודיעין והרצליה, ולמרות שהיא הייתה הבת היחידה בין כמה עשרות תלמידים בנים, כאילו אמרתי אני הולכת על זה. אני עברתי מכיתה ט', הייתי נוסעת שתי רכבות לכל כיוון להגיע להרצליה מכיתה ט' ועד כיתה י"ב, באמת בגלל הפרויקט הזה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">03:22</span>
                </div>
                <div class="content">
                    <p>וואו, זה השקעה מטורפת.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">03:24</span>
                </div>
                <div class="content">
                    <p>כן, אבל אני, זה היה בית ספר מדהים, מורים מדהימים בליום שום קשר לפרויקט, מורים מדהימים והפרויקט הוא, בוא נגיד ככה, הוא עניין אותי קצת יותר מהלימודים עצמם.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">03:36</span>
                </div>
                <div class="content">
                    <p>זה מדהים מצדה של עיריית הרצליה שיהיה לה את החזון להשקיע בדבר כזה כסף. כאילו אני חושב שזה משהו מאוד מאוד נדיר, כל הכבוד להם. אתם חייבים להודות שתכנון ושיגור של לוויין הוא פרויקט די חריג במסגרת של בית ספר תיכון. אני לא יודע מה אתכם, אבל האתגר ההנדסי המשמעותי ביותר שאני התמודדתי איתו בתיכון היה איך לתקוע את העיפרון בתוך הקוקו של שרית מהשולחן שלפניי כך שהוא יחזיק מעמד ולא יפול כל השיעור.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">04:12</span>
                </div>
                <div class="content">
                    <p>אני מניח שיצא לכם לראות תמונה או שתיים של לוויין ממוצע. מדובר על מתקן בגודל של מכונית או אפילו אוטובוס לפעמים, ששוקל מאות או אלפי קילוגרמים ועולה עשרות מיליוני דולרים לכל הפחות. אז איך קרה שהאפשרות לשגר לוויין לחלל במסגרת לימודי בית ספר בכלל עלתה על הפרק?</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">04:45</span>
                </div>
                <div class="content">
                    <p>אולי תופתעו לשמוע, אבל הלוויינים הראשונים ששוגרו לחלל בשנות החמישים והשישים של המאה הקודמת היו קטנים יחסית. ספוטניק 1 הסובייטי שקל רק 83 קילוגרמים ואקספלורר 1 האמריקאי שקל רק 14 קילוגרמים בסך הכל. הצניעות הזאת לא הייתה מבחירה כמובן. הטילים ששיגרו את אותם הלוויינים לא היו מסוגלים לשאת משאות כבדים יותר.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">05:11</span>
                </div>
                <div class="content">
                    <p>ובאמת, במרוצת העשורים הבאים, ככל שכושר הנשיאה של המשגרים השתפר, כך הלכו ותפחו גם הלוויינים ששוגרו לחלל. למשל, הלוויין הסובייטי פרוטון 4 ששוגר ב-1968 שקל לא פחות מ-17 טון. אבל עם השנים, ההתקדמות בתחום האלקטרוניקה אפשרה לדחוס מחשבים ומעגלים אלקטרוניים יותר ויותר מתקדמים לתוך נפח יותר ויותר קטן, ובכך הביאה להתהפכות המגמה ואפשרה להקטין את הלוויינים במידה משמעותית.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">05:46</span>
                </div>
                <div class="content">
                    <p>הראשון שניצל את העובדה הזו היה רוברט טוויגס, פרופסור לאווירונאוטיקה ומדעי החלל באוניברסיטת מורהד סטייט שבקנטקי. טוויגס והסטודנטים שלו פיתחו במסגרת הלימודים שלהם לוויינים זעירים בגודל של כמה עשרות סנטימטרים בלבד. אבל למרות שמשקלו של לוויין שכזה הוא קילוגרמים ספורים והוא בדרך כלל משוגר לחלל כמטען משני, זאת אומרת תופס טרמפ על טיל שמעלה לחלל לוויין גדול ויקר יותר, טוויגס התקשה למצוא סוכנות חלל שתסכים לשגר את הלוויינים שלו.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">06:21</span>
                </div>
                <div class="content">
                    <p>כל שיגור עלה אז למעלה מ-100 מיליון דולר וסוכנויות החלל חששו שתקלה כלשהי בלוויין החובבני של הסטודנטים, למשל קצר חשמלי או אפילו בורג שישתחרר מהמקום, תגרום לנזק שיסכן את המשימה העיקרית והחשובה יותר. וגם אם הצליח טוויגס לשכנע גוף כלשהו לשגר לוויין של האוניברסיטה, נדרשה עבודה רבה ומאומצת כדי להתאים את צורתו של הלוויין לדרישות הפיזיות של הטיל הספציפי שעליו הוא עתיד להיות משוגר, כמו נעל שחייבת להתאים בדיוק לצורת כף הרגל.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">06:58</span>
                </div>
                <div class="content">
                    <p>המשמעות המעשית הייתה שאף סטודנט של טוויגס לא היה מסוגל לפתח לוויין ולראות אותו משוגר לחלל במסגרת תקופת הלימודים באוניברסיטה. רוברט טוויגס חיפש פתרון לבעיה שלו ומצא אותו מכל המקומות בחנות צעצועים. ביני בייביז היה ליין של בובות קטנות וצבעוניות שמסיבה לא ברורה, האמת, זכו לפופולריות אדירה במחצית השנייה של שנות התשעים.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">07:27</span>
                </div>
                <div class="content">
                    <p>כל בובות הביני בייביז הגיעו ארוזות בתוך קופסאות פלסטיק זהות בגודל של קופסת נעליים פחות או יותר, והעיצוב הסטנדרטי הזה הצית ניצוץ של השראה במוחו של הפרופסור לאווירונאוטיקה. נניח, הוא חשב לעצמו, שכל הלוויינים שיפתחו הוא ותלמידיו יהיו בעלי גודל וצורה סטנדרטיים וידועים מראש כמו קופסאות הפלסטיק של הבובות.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">07:52</span>
                </div>
                <div class="content">
                    <p>אם הלוויינים יהיו בעלי צורה סטנדרטית, אז ניתן יהיה לפתח עבורם מארז סטנדרטי שיאחסן אותם במהלך השיגור ועד לרגע שבו הם אמורים להשתחרר לחלל. המארז הזה יכול להיות סגור ואטום לחלוטין, כך שאם תתרחש תקלה באחד הלוויינים שבתוכו, היא לא תשפיע כלל על הטיל המשגר או שאר המטענים שהוא נושא עליו. ובנוסף, עצם העובדה שמדובר במארז סטנדרטי פירושה שיהיה קל יותר להתקין את המארז הזה בתוך טילים מסוגים שונים ומשונים, ואז לא יהיה צורך להשקיע מאמצים רבים בהתאמה מדויקת כל כך של הלוויין לטיל שנושא אותו.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">08:34</span>
                </div>
                <div class="content">
                    <p>טוויגס חבר אל חבר לצרה, פרופסור ג'ורדי פויג-סוארי מאוניברסיטת קל פולי שבקליפורניה, ויחדיו השניים יצרו תקן חדש בשם CubeSat, שהגדיר את המידות, המשקל והחומרים שמהם יכול להיות עשוי לוויין זעיר. קובייה בגודל של עשרה סנטימטרים מכל צד, בעלת נפח של ליטר אחד ומשקל של לא יותר משני קילוגרמים. לצד התקן החדש הזה, תכננו השניים גם מארז סטנדרטי בשם P-POD, שיכול להחזיק עד שלושה לווייני CubeSat זה לצד זה כמו אפונים בתוך תרמיל.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">09:12</span>
                </div>
                <div class="content">
                    <p>למעשה, זה גם המקור לשם של המארז, Pea היא אפונה באנגלית. המארז הזה כאמור יהיה סגור וחתום לכל אורך תהליך השיגור, ורק אחרי שהמטען הראשי, נאמר הלוויין הגדול והיקר, עזב את הטיל והתרחק ממנו, דלת המארז תיפתח וקפיץ קטן ידחוף את הלוויינים הזעירים החוצה אל החלל. למרות היתרונות הברורים של הקונספט שהציגו שני הפרופסורים, תקן ה-CubeSat לא התקבל בזרועות פתוחות בתעשיית החלל ומסיבה ברורה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">09:47</span>
                </div>
                <div class="content">
                    <p>מה כבר אפשר לעשות עם לוויין בגודל של חצי קופסת נעליים? כזה שהפאנלים הסולאריים שלו בקושי מסוגלים לייצר חשמל בהספק של מטען USB ממוצע. איזו מצלמה או ציוד תקשורת מתוחכם אפשר לדחוס לתוך מתקן קטן כל כך? מרבית התגובות שקיבלו השניים היו די מזלזלות. 'לוויין כל כך קטן הוא לא יותר מצעצוע ואף אחד לא ירצה להשתמש בו'.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">10:15</span>
                </div>
                <div class="content">
                    <p>אבל מבחינתם של טוויגס וסוארי, CubeSat היה מושלם. המטרה שלהם הייתה חינוכית, דהיינו לאפשר לסטודנטים שלהם להתנסות בתכנון ובנייה של לוויין ולא ממש עניין אותם אם הלוויין הזה יעשה משהו שימושי. למעשה, העובדה שאף סוכנות חלל או גוף ממשלתי לא רצו להיות מעורבים בפרויקט שלהם הייתה יתרון. היא העניקה להם את החופש לעשות את מה שהם רוצים ללא מגבלות ואילוצים חיצוניים ואף דרבנה אותם לשתף פעולה עם אוניברסיטאות אחרות ובכך להפיץ את בשורת התקן החדש בקרב עמיתיהם חובבי החלל בעולם האקדמי. כמו למשל ד"ר אנה הלר בישראל.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">11:03</span>
                </div>
                <div class="content">
                    <p>אבל אף אחד לא ידע למה זה ישומש בשלב הזה. אף אחד לא הבין מה השלד של הדבר הזה, מה יהיה בסוף השימושים המסחריים. והיא אמרה 'וואלה, אנחנו אקדמיה, אנחנו אמורים לקחת את הדברים פורצי הדרך ובוא... בוא נתחיל לבחון את זה'. ובהתחלה אני יודעת שהיא התחילה את הפרויקט כבר באוניברסיטה, היא התחילה את זה עם התיכון שליד אוניברסיטת תל אביב שעבר בזמנו להרצליה. התיכון ההנדסאי הרצליה. ואז היא עברה יחד איתו באמת למרכז מדעים, ומרכז המדעים קיבל בעצם את האחריות על הפרויקט.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">11:48</span>
                </div>
                <div class="content">
                    <p>היינו מחולקים לצוותים, וכל צוות התעסק במשהו מסוים בלוויין. אני הייתי בצוות של חשמל ותוכנה. והיה צוות אחר שהתעסק בתרמיקה, היה צוות אחר שהתעסק במסלולים. והיה צוות מאוד גדול שהתעסק בתקשורת ובניית תחנת הקרקע שלנו. ובאמת הכל היה בליווי של כאילו של מהנדסים שגם הם בעצמם לא מכירים את העולם הזה של CubeSat, כן? שוב, זה היה הכל בחיתולים וסוג של למדנו ביחד. הם בגדול לימדו אותנו איך לתכנן ואנחנו... היינו... תכננו משהו. למזלנו היה לנו גם ראש פרויקט שממש עשה לנו עבודה מצוינת באמת, והוא יכול היה להנחות אותנו. הוא שיגר כמה לוויינים בעצמו מתעשייה אווירית, אולי לא ניו ספייס אבל הוא כן ידע לתוות לנו את הדרך.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">12:39</span>
                </div>
                <div class="content">
                    <p>העובדה שקבוצה של תיכוניסטים הם אלו שעמלו על פיתוחו של 'דוכיפת 1', השם לו זכה הלוויין של מרכז המדעים של הרצליה, מצביעה על אחד היתרונות המשמעותיים של לוויינים קטנים מסוגו של CubeSat. הם זולים וקלים לייצור, כך שתהליך הפיתוח שלהם לא דורש את אותה רמת איכות ושלמות שדורשים לוויינים גדולים ויקרים יותר. אם משהו משתבש בתהליך הפיתוח...</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">13:07</span>
                </div>
                <div class="content">
                    <p>היה לי פעם אחת שאיזה סוללה אחת התנפחה לי, כאילו שהבנתי שעשיתי משהו לא בסדר.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">13:12</span>
                </div>
                <div class="content">
                    <p>פשוט מזמינים עוד CubeSat מהחנות. כן, זה כזה פשוט.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">13:18</span>
                </div>
                <div class="content">
                    <p>ריבוע אתה יכול להזמין ממש באינטרנט עם טיק-טוק, יש אתר, אתה יכול ממש להזמין אותו. זה יעלה לך כמה אלפי דולרים. במושגים של לוויינים זה כלום.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">13:29</span>
                </div>
                <div class="content">
                    <p>ובעולם החדש של לוויינות זעירה, אפילו אלפי דולרים עשויים להיות מחיר גבוה במקרים מסוימים. לווייני CubeSat נחשבים לננו-לוויינים, קטגוריה שכוללת בתוכה לוויינים במשקל של קילוגרם עד עשרה קילוגרמים. אבל ישנם גם פיקו-לוויינים, שגודלם כפחית שתייה והאלקטרוניקה שלהם מבוססת על טלפון חכם. ובשנת 2019 שיגרה אוניברסיטת קורנל האמריקאית 105 פמטו-לוויינים שכל אחד מהם הוא בגודל של קרקר ממוצע, שקל 4 גרם ועלה כ-100 דולר.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">14:07</span>
                </div>
                <div class="content">
                    <p>המחיר הנמוך ומהירות הפיתוח הם יתרונות אדירים של הלוויינים הזעירים, אבל זה לא אומר שהם חפים מחסרונות או אתגרים הנדסיים משלהם. למשל, מרבית הלוויינים חייבים להיות בעלי יכולת תמרון כלשהי, למשל כדי להפנות את המכשירים שלהם לנקודה רצויה על הקרקע או כדי לשמור על הפאנלים הסולאריים שלהם מכוונים אל השמש. לוויינים גדולים יכולים להיעזר בהנעה רקטית. אבל לוויינים זעירים מוגבלים מאוד בכמות ובסוג הדלק שהם יכולים לשאת עליהם, והמגבלות האלו מחייבות את המהנדסים למצוא פתרונות יצירתיים. למשל, מנועים שמבוססים על פירוק של מים לחמצן ומימן באמצעות אלקטרוליזה ואז שרפה מחדש שלהם כדי לדחוף את הלוויין לכיוון הרצוי.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">14:59</span>
                </div>
                <div class="content">
                    <p>דוגמה נוספת לפתרון יצירתי ומעניין הוא מתקן בשם Magnetorquer. אם יצא לכם לשחק פעם עם מגנטים, בטח שמתם לב ששני מגנטים יכולים להימשך זה לזה או לדחות אחד את השני בהתאם לכיוון הקטבים שלהם. המגנטורקר מנצל את אותה תופעה בדיוק. הוא מבוסס על אלקטרומגנטים שהם סלילים שמלופפים סביב גלילי ברזל. כשמעבירים זרם חשמלי דרך הסליל, מתפתח סביבו שדה מגנטי, וכשהשדה המגנטי הזה בא במגע עם השדה המגנטי של כדור הארץ, נוצר כוח שמושך או דוחה את האלקטרומגנט כפונקציה של כיוון הקטבים של השדות המגנטיים. אמנם הכוח המדובר חלש יחסית ויכולת התמרון של הלוויין מוגבלת, אבל מאידך מדובר בהנעה פשוטה מאוד ללא חלקים נעים וגם כמעט ללא צורך בדלק.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">15:59</span>
                </div>
                <div class="content">
                    <p>אחד השלבים החיוניים בפיתוחו של לוויין חדש, גם לוויין פשוט יחסית כדוכיפת 1, הוא שלב הבדיקות.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">16:08</span>
                </div>
                <div class="content">
                    <p>אתה צריך להבין שהלוויין הזה יכול לעמוד בחימום יתר, בקירור יתר, וברעשים גם הרעשים האקוסטיים וגם ברעשים הממש תנודתיים של שיגור בכלל, לפני שאתה בכלל מדבר על לשים אותו על הטיל.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">16:22</span>
                </div>
                <div class="content">
                    <p>זו הייתה הישורת האחרונה של פיתוח הלוויין ושנהב וחבריה נכנסו למוד של פעילות קדחתנית במיוחד שלא היה מבייש סטארט-אפ רגע לפני השקת מוצר הדגל.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">16:35</span>
                </div>
                <div class="content">
                    <p>כאילו בסוף אנחנו השקענו הרבה שעות מעבר לשעות שלנו בבית ספר. אני לא הייתי חוזרת אחרי הסיום של בית ספר. נהניתי לעשות את זה. זה בסוף גם לקראת השיגור היו לנו לילות לבנים בכלל. כאילו אני לא ראיתי את הבית שלי איזה כמה... כמה שבועות עד שמסרנו את הלוויין. כזה חזרתי רק לישון ואז ישר חזרתי לאוניברסיטה... לבית ספר להמשיך לעמוד.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">17:00</span>
                </div>
                <div class="content">
                    <p>ובאמת מה שאתה הולך אתה הולך למתקן, יש מתקן בתעשייה אווירית ביהוד, שבו יש יש ממש בניין... חדר שלם כזה בניין מאוד גדול שהוא יש בו את כל הפסיליטיס באמת לעשות את הבדיקות האלה. גם בדיקות אקוסטיות, גם בדיקות חימום, בדיקות הרעדה ופירוקים. ובגדול אתה בחרדה, הרבה בחרדה, כי אם משהו מתפרק אתה צריך להרכיב הכל מחדש.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">17:26</span>
                </div>
                <div class="content">
                    <p>למרבה המזל, הלוויין שלהם שרד את הבדיקות בשלום וכעת נותר רק למצוא את המשגר שיישא את דוכיפת 1 לחלל. בימינו ישנם לא מעט שיגורים זמינים למי שמפתחים לוויינים קטנים, בעיקר מאז ש-SpaceX נכנסה למשחק והוזילה את עלות השיגור באופן דרמטי, אבל ב-2014 האפשרויות היו מצומצמות יותר, וכך שנהב מצאה את עצמה עולה על מטוס לרוסיה.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">17:54</span>
                </div>
                <div class="content">
                    <p>את האמת אני כבר הייתי בשנה הראשונה שלי באוניברסיטה כשקיבלתי את ההודעה שאנחנו כאילו שמארגנים משלחת. זה לא היה בטוח שנעשה את זה כי בסוף זה דורש שההורים ישלמו על דבר כזה ובכלל אישור כניסה לאיזשהו מתקן ברוסיה, שזה אירוע. ואנה התקשרה אליי יום אחד, אני הייתי כבר באמצע תקופת מבחנים, והיא מתקשרת אליי והיא אומרת לי 'שנהב, מתארגנת משלחת, אנחנו הצלחנו לקבל אישור להוציא משלחת. את רוצה לבוא?'. שאלתי אותה מתי זה, היא אמרה 'באמצע תקופת מבחנים', ואני אמרתי לה 'כן'. ובגדול פספסתי את כל המבחנים של אותו סמסטר אבל אמרתי אני חייבת לטוס לדבר הזה, זה חוויה של פעם בחיים ופשוט הלכתי על זה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">18:39</span>
                </div>
                <div class="content">
                    <p>דוכיפת 1 היה עתיד להיות משוגר על גבי טיל רוסי מאתר השיגורים יאסני שבדרום רוסיה.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">18:46</span>
                </div>
                <div class="content">
                    <p>ממריאים מישראל למוסקבה. היה לנו בערך כמה שעות שם עד שאנחנו באמת מתחילים את המסע הזה ליאסני. שוב, טיסה של שעתיים. היה פחות או יותר... אתה יוצא ממוסקבה ואתה מגלה שבגדול יש יותר מרחב מאשר חיים מחוץ למוסקבה, זה מטורף. אתה נוחת בעיירה שבגדול אני ירדתי מהמטוס במדרגות לכלום, כאילו היה שם בוטקה בתור צ'ק אין. יוצאת משם לאיזה ואן, לוקחים אותי באמת... שלוש שעות שכל מה שהיה שם זה קברים של אנשים שכאילו מתו על הכביש הזה, אבל זהו, לא היו שם... לא היו שם כאילו אפילו נפש חיה. כן, לא היה שם אף אחד.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">19:39</span>
                </div>
                <div class="content">
                    <p>הטיל שהיה אמור לשגר את דוכיפת 1 נשא על גבו עוד 39 לוויינים קטנים אחרים. זה נשמע המון, אבל במושגים של ימינו, שיגור של 40 לוויינים בבת אחת הוא דבר שבשגרה. השיא הנוכחי שייך ל-SpaceX שב-2021 העלתה לחלל לא פחות מ-143 לוויינים קטנים בשיגור יחיד. האפשרות לשגר כל כך הרבה לוויינים על משגר אחד, ובכך כמובן להוזיל משמעותית את עלות שיגורו של כל לוויין בודד, סללה את הדרך להגשמתו של חזון טכנולוגי יוצא דופן שנולד עוד בשנות השמונים של המאה הקודמת.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">20:26</span>
                </div>
                <div class="content">
                    <p>תוכנית מלחמת הכוכבים, או בשמה הרשמי יוזמת ההגנה האסטרטגית, Strategic Defense Initiative, באה לעולם כשנשיא ארצות הברית דאז רונלד רייגן גילה שהדרך שבה ארצו בחרה להתמודד מול איום הנשק הגרעיני של ברית המועצות הוא לכוון אליה טילים גרעיניים משלה, כך שכל מתקפה סובייטית תענה מיד במטח קטלני נגדי. רייגן חשב שזה רעיון מטורף כיוון שמלחמה שכזו תסתיים באופן כמעט ודאי בהכחדתה של הציביליזציה האנושית כולה, והוא צדק כמובן. אפילו שמה הרשמי של האסטרטגיה הזו היה MAD, ראשי תיבות של Mutual Assured Destruction.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">21:11</span>
                </div>
                <div class="content">
                    <p>רייגן ביקש מאנשיו להציע לו פתרונות שיהיו מבוססים על הגנה מפני הטילים הסובייטיים במקום הרתעה, והתוצאה הייתה אחת מהיוזמות הטכנולוגיות השאפתניות ביותר בהיסטוריה. תוכנית להקמתה של מערכת הגנה שתוצב בחלל במסלול סביב כדור הארץ ושמידית תשמיד את הטילים הבליסטיים של ברית המועצות זמן קצר לאחר שיגורם. תוכנית מלחמת הכוכבים כללה כמה וכמה אמצעי הגנה שונים, שאחד מהם קונה Smart Rocks, אבנים חכמות. מדובר היה בכמה מאות תחנות חלל קטנות שכל אחת תאחסן כמה עשרות טילים ותשגר אותם כנגד הטילים הסובייטיים ברגע האמת.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">21:56</span>
                </div>
                <div class="content">
                    <p>תוכנית ה-Smart Rocks נפסלה כמעט מיד ברגע שהוצעה, מכיוון שלכולם היה ברור שלארצות הברית אין יכולת לשגר לחלל כל כך הרבה תחנות חלל שכאלו. אבל במקומה עלה רעיון חלופי שזכה לשם Brilliant Pebbles, חלוקי נחל מבריקים בתרגום חופשי. תוכנית Brilliant Pebbles ביקשה להחליף את תחנות החלל באלפי פודים קטנים שכל אחד מהם מכיל רק טיל אחד, כך שבכל רגע נתון יהיו כמה מאות טילים שכאלה מעל שטחה של ברית המועצות.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">22:31</span>
                </div>
                <div class="content">
                    <p>למרות שתיאורטית קל יותר לשגר לחלל פוד קטן עם טיל יחיד מאשר תחנת חלל ובה עשרות טילים, עלות השיגור של כל פוד הייתה כל כך יקרה עד שעלות הפרויקט כולו נאמדה ב-55 מיליארד דולר. אבל אפילו הסכום העצום הזה לא הספיק בשביל להתגבר על העובדה הפשוטה, והיא שהטכנולוגיה של שנות השמונים לא הייתה מתקדמת מספיק כדי להוציא לפועל פרויקט כה שאפתני. כל שלושת הניסויים שנערכו במסגרת Brilliant Pebbles נכשלו כישלון חרוץ. במקביל, ברית המועצות עצמה קרסה והתפרקה, ובתוך זמן קצר בוטלה יוזמת מלחמת הכוכבים כולה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">23:22</span>
                </div>
                <div class="content">
                    <p>הרבה אנשים מוכשרים עבדו על מלחמת הכוכבים של רייגן וביניהם גם מהנדס בשם בארי ברטיגר שלאחר מכן עבר לעבוד במוטורולה. באחד הימים הציע בארי לאשתו שייצאו לחופשה בבהאמס, אבל אשתו סירבה. היא הייתה מנהלת בכירה בחברת נדל"ן והיא חששה שהיא לא תוכל להיות בקשר עם לקוחותיה במקום מרוחק שכזה. חילופי הדברים האלה גרמו לגלגלים במוחו של ברטיגר להסתובב. סביר להניח שכמו אשתו ישנם לא מעט אנשי עסקים שמסתובבים בעולם והיו שמחים מאוד להיות זמינים בטלפון מכל מקום ובכל זמן. הטכנולוגיה הסלולרית, נזכור, הייתה אז רק בחיתוליה. אז איך בכל זאת יכולה מוטורולה לענות על צורכיהם של אנשי העסקים האלו?</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">24:12</span>
                </div>
                <div class="content">
                    <p>בארי הרים את מבטו אל השמיים. לווייני תקשורת לא היו דבר חדש כמובן. לא מעט לוויינים שכאלה העבירו שידורי טלוויזיה ורדיו בין היבשות והם חגו סביב כדור הארץ במרחק עצום של כ-36,000 קילומטרים מפני הקרקע במסלול שמכונה מסלול גאו-סינכרוני או מסלול גאו-סטציונרי. הסיבה למרחק הגדול הזה היא שבמסלול שכזה לוויין שנע במהירות מקובלת, בערך 27,000 קילומטרים בשעה, יקיף את כדור הארץ אחת ל-24 שעות ומכאן שהוא יימצא כל הזמן מעל אותה נקודה בקרקע. זה המקור לשם גאו-סינכרוני.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">24:54</span>
                </div>
                <div class="content">
                    <p>במצב כזה אפשר לכוון אליו את צלחת המקלט פעם אחת בלבד ולא צריך להזיז אותה יותר, ממש כפי שצלחות הלוויין של Yes פונות כל הזמן לאותה נקודה בשמיים. להקפה במסלול גאו-סינכרוני יש יתרון נוסף והוא שממרחק כזה כל לוויין מסוגל לכסות פחות או יותר 40 אחוזים משטח כדור הארץ. עם שלושה לוויינים בלבד אפשר תיאורטית להעביר תקשורת מכל נקודה בכדור הארץ לכל נקודה אחרת. אבל אליה וקוץ בה. במרחק של 36,000 קילומטרים לגלי הרדיו לוקח בערך חצי שנייה להגיע אל הלוויין ולחזור ממנו. העיכוב הזה לא ממש מפריע לשידורי טלוויזיה, אבל הוא כן בעייתי כשמדובר בשיחת טלפון בזמן אמת.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">25:42</span>
                </div>
                <div class="content">
                    <p>בארי נזכר במלחמת הכוכבים ובפרט בהצעה להציב אלפי טילים קטנים יחסית במסלול נמוך מעל ברית המועצות. אמנם במסלול נמוך הלוויין מקיף את כדור הארץ אחת לשעה וחצי בערך ואז הוא לא יימצא כל הזמן מעל אותה נקודה בקרקע. אבל אם נציב כמה וכמה לוויינים באותו המסלול, אפשר יהיה לתכנן את המערך הזה כך שבכל נקודה שלא נבחר על כדור הארץ יהיה לפחות לוויין אחד שיהיה מעליה בכל רגע נתון. ברגע שלוויין אחד ייצא מתחום הקליטה, לוויין אחר כבר יחליף אותו. במסלול הקפה נמוך העיכוב בתקשורת יהיה כמעט בלתי מורגש ומכאן שניתן יהיה להעביר גם שיחות טלפון.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">26:27</span>
                </div>
                <div class="content">
                    <p>בארי ושניים מעמיתיו עשו את החישובים והגיעו למסקנה ש-77 לוויינים בלבד שיחוגו בגובה של כ-780 קילומטרים יספיקו כדי לכסות את כמעט כל האזורים המיושבים בכדור הארץ. הוא דחף את ההצעה שלו במעלה ההיררכיה הניהולית של מוטורולה והיא התקבלה בזרועות פתוחות. ב-1991 הושק באופן רשמי פרויקט אירידיום שקיבל את שמו מהיסוד הכימי אירידיום שבו מקיפים את גרעין האטום 77 אלקטרונים. מאוחר יותר צומצם מספר הלוויינים ל-66 בלבד אבל השם המקורי נותר על כנו.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">27:07</span>
                </div>
                <div class="content">
                    <p>למעלה מחמישה מיליארד דולר השקיעה מוטורולה בפיתוחם ושיגורם של 66 לווייני האירידיום לצד פיתוחם של מסופונים ניידים שישמשו את הלקוחות. ב-1998 הושק השירות באופן רשמי בטקס חגיגי. סגן הנשיא אל גור ערך את שיחת הטלפון הראשונה במערכת החדשה. אבל פחות מחמישה חודשים לאחר ההשקה הזו כבר היה ברור שמדובר בפלופ. במרץ של 1999 היו למוטורולה רק 10,000 לקוחות משלמים במקום 100,000 כפי שקיוותה החברה בתחזיותיה הוורודות מדי. כנראה שעלותו של המסופון הנייד, למעלה מ-2,000 דולר, לצד עלותה הגבוהה של דקת שיחה, 4 דולר, היו יקרות מדי אפילו בשביל אנשי עסקים אמידים.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">28:00</span>
                </div>
                <div class="content">
                    <p>חצי שנה בלבד לאחר מכן, באוגוסט 1999, הודיעה אירידיום על פשיטת רגל. מבין פשיטות הרגל הגדולות ביותר בהיסטוריה של ארצות הברית. ואירידיום לא הייתה לבד. כמעט באותו הזמן הושקו עוד שלושה מיזמי טלפון לווייני שכולם התבססו על אותו רעיון עקרוני: קונסטלציה של עשרות לוויינים במסלול נמוך. טלדזיק, סלסטרי וגלובלסטאר. כולם ללא יוצא מן הכלל כשלו ומאותה סיבה: העלות הגבוהה של שיגור הלוויינים שחייבה את החברות לגבות תשלום גבוה ולא ריאלי תמורת השירות.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">28:43</span>
                </div>
                <div class="content">
                    <p>אבל ב-20 השנים שחלפו מאז כאמור חלו תמורות משמעותיות בתחום החלל. הקדמה הטכנולוגית אפשרה לא רק להקטין את הלוויינים אלא גם להפחית את עלויות השיגור באופן משמעותי. SpaceX בפרט הצליחה באמצעות תכנון חכם של מערך הייצור שלה ושימוש במשגרים רב-פעמיים להוזיל את עלות השיגור בכמעט מחצית ביחס למתחרותיה. התמורות הדרמטיות האלה אפשרו לאילון מאסק, יזם החלל המפורסם, להקים לתחייה את חזונו של בארי ברטיגר ולהשיק את Starlink, מערך לווייני תקשורת במסלול נמוך, Low Earth Orbit או LEO בקיצור, שלמרות שעדיין נמצא בשלבי הקמה כבר עכשיו מאפשר למיליון וחצי לקוחות החברה גישה לרשת האינטרנט מכ-56 מדינות ברחבי העולם.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">29:34</span>
                </div>
                <div class="content">
                    <p>וסטארלינק לא לבד. לפחות שתי חברות, OneWeb ואמזון, נמצאות בשלבי פריסה של מערכי לוויינים דומים. אפילו מערך הלוויינים הנטוש של אירידיום נרכש על ידי קבוצת משקיעים שהשיקו מחדש את רשת התקשורת תחת המותג Iridium Next ואף הוסיפו לו כ-70 לוויינים חדשים. אבל למרות הדמיון העקרוני בין סטארלינק ומערכי הלוויינים של OneWeb ואמזון ובין תוכנית אירידיום של שנות התשעים, יש הבדל אחד מאוד משמעותי ביניהם.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">30:12</span>
                </div>
                <div class="content">
                    <p>בעוד שהמערך של אירידיום הכיל כזכור 66 לוויינים, המערך של סטארלינק יכלול לכשתסתיים הקמתו לא פחות מ-12,000 לוויינים ואולי אפילו 42,000 לוויינים. המערך של OneWeb אמור להכיל לא פחות מ-13,000 לוויינים וזה של אמזון כ-3,600 לוויינים. מדובר במספרים עצומים שאין להם אח ורע בהיסטוריה של תעשיית החלל. לשם השוואה, מאז ספוטניק ועד 2014 שוגרו לחלל פחות מ-9,000 לוויינים בסך הכל.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">30:53</span>
                </div>
                <div class="content">
                    <p>המשמעות היא אם כן שהאנושות פוסעת לתוך עידן חדש בכל מה שנוגע לניצול החלל הסמוך לכדור הארץ. עידן שבו קונסטלציות של עשרות אלפי לוויינים ימלאו את השמיים ובעיקר את המסלולים הנמוכים. היתרונות של ניצול החלל הקרוב ברורים. לא רק שמערכי התקשורת הגלובליים יוודאו שאיש לא יוכל עוד ללכת לאיבוד במדבר שומם או בלב ים, ושגם הכפרים הנידחים ביותר באפריקה יזכו ליהנות מחיבור לאינטרנט, הלוויינים הקרובים האלה ינטרו ולמעשה כבר מנטרים את עולמנו בכל דרך אפשרית לטובת מחקרים מדעיים, התמודדות עם אסונות טבע ועוד ועוד.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">31:37</span>
                </div>
                <div class="content">
                    <p>אבל בעת ובעונה אחת, הצפיפות ההולכת וגוברת במסלולים הנמוכים מציבה בפנינו גם סכנות חדשות ואתגרים לא פשוטים. למשל, כששוגרו ראשוני הלוויינים של סטארלינק, החלו אסטרונומים רבים להתלונן שהלוויינים החדשים האלה מחזירים את אור השמש ומפריעים למחקר האסטרונומי. בתמונות רבות אפשר לראות בבירור את השובל הבוהק שמשאירים הלוויינים כשהם חולפים על פני הטלסקופים הקרקעיים. סטארלינק ניסתה להתמודד עם התלונות האלו בכך שהיא התקינה צליות מיוחדות על הלוויינים כדי להפחית את האור המוחזר מהם. אבל למרות שנרשם שיפור מסוים, ההחזרות האלו עדיין מהוות בעיה משמעותית שהקהילה המדעית תיאלץ כנראה ללמוד להתמודד איתה בשנים הקרובות.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">32:27</span>
                </div>
                <div class="content">
                    <p>אבל הסכנה הגדולה ביותר ללא צל של ספק היא הסכנה שנשקפת לנו כתוצאה מהתנגשויות בין לוויינים. נכון להיום ישנם יותר מ-20,000 עצמים בגודל של עשרה סנטימטרים ומעלה שחגים סביב כדור הארץ במסלול נמוך וכחצי מיליון עצמים נוספים בגודל של בין סנטימטר לעשרה סנטימטרים. זה אולי נשמע המון, אבל החלל הוא מקום גדול והסיכוי להתנגשות הוא נמוך למדי. הסטטיסטיקה המקובלת חוזה התנגשות אחת בכל 50 שנה פחות או יותר.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">33:11</span>
                </div>
                <div class="content">
                    <p>אבל מה יקרה כשהחלל הקרוב יהפוך לאוטוסטרדה צפופה של עשרות אלפי לוויינים? בדיוק מה שהייתם מצפים שיקרה. הסבירות להתנגשות תעלה ובמידה משמעותית. על פי חלק מהתחזיות עד כדי התנגשות אחת בכל שנה. וזה אפילו מבלי לקחת בחשבון את השפעתם של גורמים חיצוניים כדוגמת סערת השמש הפתאומית שהכתה בכדור הארץ בפברואר 2022 וגרמה להתרסקותם של לא פחות מ-38 לוויינים של סטארלינק בו-זמנית.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">33:45</span>
                </div>
                <div class="content">
                    <p>כל התנגשות שכזו תייצר אלפי רסיסים חדשים, שבהתאם לחוקי המכניקה של ניוטון ימשיכו לנוע באותו המסלול ובאותה המהירות ויאיימו על כל שאר הלוויינים שבסביבתם. החישובים מראים שיחס הנזק של רסיס כזה הוא בערך אחד לאלף, דהיינו פגיעה של רסיס במשקל קילוגרם אחד תרסק לחלוטין לוויין במשקל של טון ותגרום לו להפוך לעננה של אלפי רסיסים חדשים.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">34:18</span>
                </div>
                <div class="content">
                    <p>דונלד קסלר, מדען של נאס"א, הראה עוד בשלהי שנות השבעים שישנו ערך קריטי כלשהו, צפיפות מסוימת של עצמים שחגים באותו המסלול, שמעליה הדינמיקה שתיארתי של התנגשות שיוצרת רסיסים שפוגעים בלוויינים אחרים ויוצרים רסיסים חדשים תהפוך לתגובת שרשרת בלתי ניתנת לעצירה שבסופו של דבר תשמיד את כמעט כל הלוויינים באותו המסלול ותהפוך את המסלול הזה לבלתי שמיש עד שהחיכוך עם האטמוספירה הדלילה יגרום לרסיסים ליפול בחזרה לכדור הארץ.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">34:54</span>
                </div>
                <div class="content">
                    <p>הזמן שיחלוף עד שהרסיסים יפלו בחזרה תלוי בצפיפות האטמוספירה בגובה המדובר. בגובה של 600 קילומטרים למשל מדובר בכחמש שנים, ובגובה של 1,200 קילומטרים לא פחות מ-25 שנה. חישוביו של קסלר מראים שעבור מסלול בגובה של 600 קילומטרים הערך הקריטי הזה הוא כ-40,000 לוויינים, ובגובה של 1,200 קילומטרים כאלף לוויינים. בעבר המספרים האלו היו דמיוניים, אבל כפי שראינו בימינו הם ממש לא דמיוניים.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">35:43</span>
                </div>
                <div class="content">
                    <p>רבים מהלוויינים מצוידים במערכות הנעה שמאפשרות להם להתחמק מהתנגשות צפויה אם מתקבלת התרעה מוקדמת לגביה. ונכון להיום נאס"א וסוכנות החלל האירופית עוקבות אחרי פיסות גדולות במיוחד של זבל חללי ומתריעות בפני מפעילי לוויינים במידה והן מזהות התנגשות אפשרית. אבל מטבע הדברים חברה שמפעילה עשרות אלפי לוויינים תתקשה להגיב להתרעות שכאלו במהירות הנדרשת.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">36:12</span>
                </div>
                <div class="content">
                    <p>עדות לכך קיבלנו ב-2019 כשהחיל האוויר האמריקאי התריע בפני סטארלינק על התנגשות פוטנציאלית בין אחד מהלוויינים שלה ללוויין של האיחוד האירופי. סטארלינק קיבלה את ההתרעה אבל באג כלשהו במערכת התקשורת הפנימית של החברה הביא לכך ששום פעולת התחמקות לא בוצעה ורק במזל חלפו שני הלוויינים האלה זה לצד זה מבלי להתנגש.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">36:38</span>
                </div>
                <div class="content">
                    <p>זאת ועוד, ככל שכמות הלוויינים במסלול הולכת וגדלה, כך נעשה קשה יותר לעקוב אחרי כל העצמים השונים ולחזות מראש התנגשויות פוטנציאליות. זה מה שקרה ב-2009 כשאירידיום 33, אחד מלווייני אירידיום המקוריים ששוגרו בסוף שנות התשעים, התנגש עם לוויין רוסי ישן ולא פעיל בגובה של כ-790 קילומטרים. שני הלוויינים המדוברים היו במעקב רציף של סוכנויות חלל, אבל ריבוי העצמים באותו המסלול הביא לכך שההתנגשות הפוטנציאלית הזו פוספסה עד שהיה מאוחר מדי. ההתנגשות הזו לבדה כמעט שהכפילה את מספר העצמים הקטנים והמסוכנים שחגים באותו המסלול.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">37:25</span>
                </div>
                <div class="content">
                    <p>חלק מהבעיה הזו אפשר כנראה לפתור באמצעות מערכות אוטונומיות למניעת התנגשות שיאפשרו ללוויינים לבצע תמרוני התחמקות באופן עצמאי. סטארלינק למשל כבר החלה לשלב מערכת כזו בלוויינים שלה. אבל הפתרון הזה תקף רק כשמדובר בלוויין פעיל ומתפקד. לוויינים ישנים ולא פעילים שממשיכים להסתובב במסלול המקורי שלהם, כמו אותו לוויין רוסי שהתנגש באירידיום 33, ימשיכו להוות סכנה מוחשית במשך שנים רבות.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">37:58</span>
                </div>
                <div class="content">
                    <p>מתוך 95 לווייני אירידיום ששוגרו עד כה, כולל הדור החדש ששוגר במסגרת Iridium Next, כ-30 חוו תקלות טכניות שהפכו אותם לגושי מתכת דוממים וחסרי שליטה, ו-23 מהם עתידים להמשיך ולחוג את כדור הארץ כמו פגזי תותח אולטרה-מהירים במשקל של חצי טון במשך 100 השנים הקרובות לפחות.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">38:25</span>
                </div>
                <div class="content">
                    <p>ולבסוף, אל האתגר הטכנולוגי הזה של שליטה ובקרה על כל כך הרבה עצמים במסלול סביב כדור הארץ מתווסף אתגר חדש ושונה לחלוטין. בינואר 2018 שיגרה חברה קטנה מקליפורניה בשם Swarm Technologies ארבעה לווייני תקשורת זעירים שכל אחד מהם היה בגודל של ספר ממוצע. כפי שכבר ראינו במציאות החדשה של עולם החלל, העובדה שסטארט-אפ עם ארבעה עובדים מסוגל לשגר לחלל לוויינים היא לא כל כך חריגה. מה שכן היה יוצא דופן הוא שבפעם הראשונה בהיסטוריה זה היה שיגור פיראטי ללא אישורה של ממשלת ארצות הברית.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">39:09</span>
                </div>
                <div class="content">
                    <p>למעשה, סוכנות התעופה האמריקאית ה-FAA אסרה במפורש על Swarm Technologies לשגר את הלוויינים שלה מכיוון שבגין גודלם הזעיר של הלוויינים האלה לא ניתן היה לעקוב אחריהם מהקרקע ולוודא שהם אינם מהווים סכנה לגופים אחרים במסלול. אבל Swarm Technologies צפצפה על ה-FAA ובכל זאת שיגרה את הלוויינים שלה על גבי משגר של חברה הודית.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">39:34</span>
                </div>
                <div class="content">
                    <p>מאוחר יותר, אחרי שחטפה קנס של כמעט מיליון דולר, חזרה Swarm Technologies למוטב ושינתה את הלוויינים שלה כך שניתן יהיה לעקוב אחריהם בקלות רבה יותר. אבל המקרה הזה מדגים את המציאות החדשה שאליה נקלענו. מציאות שבה כמעט כל אחד, מחברה קטנטנה ועד אפילו חובבן עם קצת כסף פנוי, יכול לשגר לוויין לחלל ואף אחד לא יכול לעצור את זה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">40:03</span>
                </div>
                <div class="content">
                    <p>הוכחה נוספת לכך התקבלה באותה שנה כשסטארט-אפ ניו-זילנדי קטן בשם Rocket Lab שיגר לחלל כדור דיסקו בגודל של מטר ובמשקל של עשרה קילוגרם שזרח באור בוהק במשך תשעה חודשים עד שנפל בחזרה לקרקע. 'למה שמישהו ישגר לחלל כדור דיסקו?' אתם בטח שואלים, ולדבריו של מייסד החברה, הכדור הזה, שמכונה 'כוכב האנושות', Humanity Star, אמור היה להזכיר לאנושות שכולנו רק גרגיר אבק זעיר בחלל הגדול.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">40:37</span>
                </div>
                <div class="content">
                    <p>בפועל עם זאת, כל מה שכוכב האנושות הצליח לעשות זה לעצבן את האסטרונומים ולהפריע להם בעבודתם. היו מי שראו בשיגור הזה, וכנראה שבצדק, סוג של ונדליזם כמו לתלות שלט פרסומת ענק על הקירות של הגראנד קניון. המציאות הזו אם היא תישאר כמו שהיא ולא נצליח לשנות אותה תביא אותנו כמעט בוודאות אל סיטואציה עצובה ומוכרת מאוד בדברי ימי האנושות, תרחיש שזכה לשם 'הטרגדיה של נחלת הכלל', Tragedy of the Commons.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">41:14</span>
                </div>
                <div class="content">
                    <p>מקורו של המונח הזה עוד בראשית המאה ה-19 והוא מתאר את האופן שבו גישה חופשית ובלתי מוגבלת למשאב משותף כלשהו תביא בהכרח לניצול יתר של המשאב הזה עד כדי כליה מוחלטת. הדוגמה הסטנדרטית לטרגדיה של נחלת הכלל היא כר מרעה משותף למספר בעלי עדרים של פרות או כבשים. כל אחד מבעלי העדרים שואף לרווח כלכלי מקסימלי ולכן רוצה להגדיל את מספר בעלי החיים בעדר ככל שרק יוכל. אבל מכיוון שהנזק שכל עדר גורם למרעה כתוצאה מרעיית יתר מתחלק על פני כל בעלי העדרים, לאף אחד מהם אין תמריץ להגביל מעצמו את גודלו של העדר, ורק רגולציה חיצונית כלשהי תוכל למנוע את קריסתו המוחלטת של המרעה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">42:07</span>
                </div>
                <div class="content">
                    <p>אותה תופעה עתידה אולי להתרחש גם בחלל הסמוך לכדור הארץ. כמו המרעה, גם המרחב של המסלולים הנמוכים הוא משאב מוגבל, ובהיעדר היכולת לשלוט על מי משגר לוויין וכיצד הוא מפעיל אותו, צפיפות היתר שתיווצר במרחב הזה עשויה להביא אותנו אל סינדרום קסלר ואל אותה תגובת שרשרת הרסנית שתמנע מאיתנו לנצל את המרחב הזה במשך שנים רבות. האם תצליח האנושות להתעשת בזמן ולמנוע מהחלל הקרוב להפוך לבית מטבחיים שכל לוויין שמתקרב אליו הופך לענן של שברי מתכת? נחיה ונראה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">43:03</span>
                </div>
                <div class="content">
                    <p>בחזרה ל-2014 ולשנהב ליזרוביץ וחבריה בבסיס הטילים יאסני שבדרום רוסיה.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">43:11</span>
                </div>
                <div class="content">
                    <p>אתה נכנס לחדר, זה בונקר צבאי כזה. אתה רואה יש מין ח' כזאת של מלא אנשים בטלפונים. כל אחד אחראי על מערכת אחרת בתוך הטיל וכולם שם בטלפונים, וכל הזמן הם אומרים, הם צועקים בקול 'נומינל, נומינל'. זה אומר שהכל בסדר, וכאילו מבחינתם הם יכולים... אפשר להמשיך לטוס.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">43:38</span>
                </div>
                <div class="content">
                    <p>המשגר ועליו דוכיפת 1 ועוד 39 לווייני CubeSat זעירים ישב על כן השיגור.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">43:45</span>
                </div>
                <div class="content">
                    <p>ואנחנו תפסנו טרמפ על לוויין מזג אוויר של ספרדים ששיגרו אותו, ויחד איתנו תפסו עוד איזה 40 לוויינים אחרים. כן, זה היה השיגור הכי גדול בזמנו. כאילו לאותו זמן זה היה השיגור עם הכי הרבה לוויינים שהיה. בעליהם של הלוויינים האחרים באותו השיגור נכחו גם הם בחדר הבקרה. אנחנו היינו מאוד שונים משאר הנציגים, כולם היו מבוגרים ואנחנו היינו איזה שלושה תיכוניסטים ועוד מישהי מבוגרת אחת.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">44:14</span>
                </div>
                <div class="content">
                    <p>כפי שאתם בוודאי יכולים לדמיין, לא רבים האמינו שדוכיפת 1 באמת יעבוד ויצליח ליצור קשר עם מפעיליו. הרי גם לוויינים שמתוכננים על ידי חברות ענק נכשלים כדבר שבשגרה, אז על אחת כמה וכמה כשמדובר בלוויין שפותח על ידי חבורה של ילדי בית ספר מהרצליה.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">44:35</span>
                </div>
                <div class="content">
                    <p>תראה את האמת, כל כך לא האמינו שנצליח לעשות את זה כאילו בכנות. כשאמרתי לאמא שלי שיש שיגור, אז היא כזה עשתה לי 'על מה את מדברת? אני חשבתי שזה סתם איזה פרויקט שעשית בתיכון שלך כאילו על מה את מדברת שיגור?'. אמרתי לה 'לא, לא, באמת תכננתי לוויין, כאילו זה על אמת'. רק אז היא הבינה בעצם.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">44:59</span>
                </div>
                <div class="content">
                    <p>אבל כעת הגיע רגע האמת. הרגע שבשבילו קרעו ד"ר אנה הלר, שנהב וחבריה את הישבנים שלהם במשך שלוש שנים. בגדול זה היה התרגשות של החיים. אני לא חושבת שתהיה לי התרגשות כזאת בקרוב. אתה יושב ואתה קצת לא מאמין, כן? כאילו עד לפני שנייה אני עם כובע אמבטיה וכפפות חיברתי דברים, כאילו תכננתי על הלוויין הזה. ועכשיו הדבר הזה אמנם נקי ומצוחצח מאז, הוא עומד להימצא בכלל מחוץ לאטמוספירה בגובה של 600 קילומטרים. יש בזה חוויה לא כאילו לא אמיתית, היא חוויה כזאת באמת מטורפת.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">45:48</span>
                </div>
                <div class="content">
                    <p>בשעה 10:11 בלילה שעון ישראל יצא הטיל לדרכו. זה היה כזה מין בונקר באמת אטום כדי שההדף לא... לא יפגע בך. אבל אתה עדיין הרגשת אותו כשהטיל עלה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">46:20</span>
                </div>
                <div class="content">
                    <p>עכשיו הגיע רגע האמת. שנהב וחבריה חזרו לבית המלון שלהם ומשם הם צפו דרך מצלמת רשת בחדר הבקרה של הלוויין בהרצליה. ואתה רואה חבורה של חובבי רדיו, אוסף של הורים, מורים, ראש העיר של הרצליה, מי לא היה... היה שר המדע שם נראה לי. מלא אנשים ומלא תיכוניסטים יושבים באיזה חדר צפוף על איזה שניים שלושה רמקולים ומלא מלא מסכים ומחכים, מחכים בשקט, בשקט.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">47:07</span>
                </div>
                <div class="content">
                    <p>כשעזב דוכיפת 1 את המשגר הוא אמור להתחיל לשדר אותות רדיו מחזוריים אל תחנת הקרקע כדי לסמן שהוא בחיים. עכשיו בגלל שזה היה שידור רדיו הם שמו את הסאונד של המקלטים על רמקול כדי שכולם יוכלו לשמוע. ואתה שומע הרבה רעש סטטי בהתחלה ואתה מחכה, מחכה לאיזה ביפים, לאיזה משהו, לשריקה כלשהי כאילו שזה אומר איזה הסחה דופלר כן? איזה שריקה או איזה ביפים שאומרים שזה הלוויין שאתה מזהה אותו, כי זה אפילו היה עוד לפני לקלוט שהלוויין אומר שלום אני בסדר, לפני שאתה יכול לפענח את זה. אתה רק רוצה לראות שיש אותו.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">47:48</span>
                </div>
                <div class="content">
                    <p>מי שצפה בשידור החי של ניסיון הנחיתה של בראשית על אדמת הירח יודע עד כמה מתוחים הרגעים האלה. הרגעים שקובעים אם המשימה כולה הצליחה או שכל המאמצים הרבים האלה ירדו לטמיון. ופתאום אתה שומע 'ביפ ביפ ביפ' כזה וכולם מתחילים לצרוח 'קלטנו אותו, קלטנו אותו'. ובאמת כמה שניות אחרי זה אתה מקבל הודעה כאילו שהלוויין בסדר, שהמצבים שלו תקינים, שהסוללה טעונה.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">48:45</span>
                </div>
                <div class="content">
                    <p>ואז כבר ידענו שזהו אנחנו עשינו את זה, עשינו משהו מטורף.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">49:12</span>
                </div>
                <div class="content">
                    <p>ולא סתם עשינו את זה. דוכיפת 1 המשיך לפעול ולשדר במשך חמש שנים נוספות והוא מחזיק בשיא העולמי ללוויין תלמידים בעל משך החיים הארוך ביותר בחלל. רק כששבה שנהב ארצה היא החלה להפנים את גודל ההישג.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">49:31</span>
                </div>
                <div class="content">
                    <p>כן, את האמת שהיה על זה כתבה בחדשות כשזה קרה. כאילו ואז יותר מזה גם זיהו אותי בשדה התעופה אחר כך חזרה. באו אלי ישראלים אחרים 'זה אתם אלה שהייתם בחדשות לפני יומיים, אני רואה אתכם...'. אז היה ממש באזז, היה באמת חגיגה כזאת של הרבה מראיינים ומלא אנשים שבאו לראות איך עושים את זה כאילו, לשמוע איך דבר כזה קורה ועוד קצת מתחת לרדאר של כולם.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">49:58</span>
                </div>
                <div class="content">
                    <p>זה לא שיצא בקול תרועה, לא, בגדול שוגר והצליח ואז כולם מבינים שזה קרה. ובאמת היה באמת הד יחסי גדול בעולם וגם בעולם החלל שלנו זה עשה הד. באיזשהו מקום גם עקפנו את התעשיות המסורתיות. אני ידעתי שיש עוד לוויין אחד שהיה אמור להיות משוגר לדעתי של אוניברסיטת תל אביב של CubeSat אבל אנחנו עקפנו אותם, כאילו זה תפס את כולם כזה 'רגע, מה קרה פה?'.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">50:28</span>
                </div>
                <div class="content">
                    <p>מעבר לגאווה הלאומית ולחוויה האישית שעברו תלמידי מרכז המדעים בהרצליה, גם מדינת ישראל עצמה יוצאת מורווחת מהצלחתו של דוכיפת 1. לא מעט מהחברה שנמצאו שהיו בפרויקט הזה בסוף מוצאים את עצמם גם מתעסקים בזה בצבא בכל מיני מקומות כאילו חיל אוויר, תעשייה אווירית. אבל אולי תרומתם הגדולה ביותר של פרויקטים יצירתיים ופורצי דרך שכאלה היא כפי שחזה פרופסור רוברט טוויגס לפני 20 שנה בתחום החינוך.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">51:04</span>
                </div>
                <div class="content">
                    <p>ההצלחה האדירה של דוכיפת 1 דרבנה את סוכנות החלל הישראלית להרחיב את הפרויקט, וב-2017 ו-2019 שוגרו דוכיפת 2 ודוכיפת 3 שפותחו על ידי תלמידים במרכז המדעים הרצליה ובבתי ספר באופקים, ירוחם, עופרה וחורה. בהמשך הושקה גם תוכנית 'תבל', ראשי תיבות של 'תלמידים בונים לוויינים', שבמסגרתה שוגרו ב-2022 לא פחות משמונה לוויינים שתוכננו על ידי תלמידי תיכון בטייבה, נצרת, קריית אתא, גבעת שמואל ועוד.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">51:41</span>
                </div>
                <div class="content">
                    <p>כששומעים את שנהב מספרת על ההשפעה האדירה שהייתה לפרויקט הזה על חייה, מבינים שקשה להפריז בחשיבותן של תוכניות שכאלו והשפעתן הפוטנציאלית על מסלול חייהם של התלמידים שנחשפים אליהם, במיוחד ביישובי הפריפריה.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">51:56</span>
                </div>
                <div class="content">
                    <p>זה חיזק לי את הווקטור הזה של להישאר בתחום החלל. פתאום אני מדברת על זה כאשכרה דבר. אני מחפשת... חיפשתי להגיע לזה גם בצבא וחיפשתי להתעסק בזה באוניברסיטה וחיפשתי בכל מקום להתעסק בזה בעבודה, מה שאני עושה היום. בוא נגיד ככה ידעתי מהרגע כאילו עוד מלפני אבל עכשיו אני כאילו אחרי השיגור ידעתי בוודאות שזה מה שאני רוצה להמשיך בו.</p>
                </div>
            </article>
            
            <article class="paragraph speaker-Shnav">
                <div class="paragraph-meta">
                    <span class="speaker-name">Shnav</span>
                    <span class="timestamp">52:22</span>
                </div>
                <div class="content">
                    <p>ודבר שני זה נותן לך איזושהי תחושה של מסוגלות, שאני לא הייתי התלמידה הכי טובה, כן? כאילו מבחנים זה לא הצד החזק שלי, מאובחנת עם הפרעות קשב וכל וכל וכל. וזה חיזק לי את המסוגלות שלי שאני יכולה, שאני מסוגלת לעשות דבר כזה. אני מסוגלת אם אני מסוגלת לתכנן משהו שיחזיק בחלל כאילו תקופה, אז כאילו זה נותן לך תחושה שאתה יכול לעשות גם דברים אחרים, אתה יכול באמת להשתלב בעבודה, וזו תחושה שהיא לא טריוויאלית.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">53:06</span>
                </div>
                <div class="content">
                    <p>הפינה בחסות אורביט מערכות תקשורת. אחת אחת אחת... בסדר. אז הוא רץ. יאללה, הולכים לסיבוב? יאללה, שוט. התחנה הראשונה קפה. הכי חשוב. מזה מתחילים. הכי חשוב.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">53:28</span>
                </div>
                <div class="content">
                    <p>עד כה בפרק דיברנו על מהפכת עולם החלל החדש בהקשר של הלוויינים שמשייטים בשמיים, אבל יש למהפכה הזו צד נוסף, פחות מוכר, ועם זאת לא פחות דרמטי ומרתק. הוא פחות מוכר מכיוון שברוב המקרים הוא מסתתר בתוך כדורי פיברגלס לבנים ומסתוריים כמו אלה שאפשר למצוא על הגג של חברת אורביט מערכות תקשורת בנתניה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">53:56</span>
                </div>
                <div class="content">
                    <p>בתור מהנדס פה בחברה יצא לי לבלות שמה ימים רבים וגם קצת לילות צריך להגיד... לבד על הגג בשבתות וחגים... בדיוק. מגובה הרחוב הגג של אורביט נראה קצת כמו בסיס עתידני על מאדים. לא רבים מחוץ לחברה זוכים לבקר בו ולהציץ לתוך הראדומים, אותם כדורים לבנים ענקיים. אבל היום אני ואתם מקבלים סיור פרטי והמדריך שלנו הוא אסף פוניס, מי שהחל את הקריירה שלו באורביט כמהנדס מן המניין והיום הוא סמנכ"ל הפיתוח העסקי של החברה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">54:34</span>
                </div>
                <div class="content">
                    <p>אסף מצביע על פתח קטן באחד הכדורים הלבנים שממנו אפשר לראות מכונה משונה ועליה צלחת לוויין עגולה. למעשה זה מסובב עם שלושה צירים, הוא נראה קצת מוזר אבל הוא מאוד מאוד חשוב בשבילנו. זה למעשה סימולטור ים שלנו. סימולטור ים על גג באזור התעשייה של נתניה בחברה שעוסקת בתקשורת לוויינית? אוקיי, אני חושב שאנחנו צריכים לקחת כמה צעדים אחורה.</p>
                </div>
            </article>
            
            <article class="paragraph speaker-Asaf">
                <div class="paragraph-meta">
                    <span class="speaker-name">Asaf</span>
                    <span class="timestamp">55:15</span>
                </div>
                <div class="content">
                    <p>טוב, אז אורביט מערכות תקשורת, חברה שנוסדה ב-1950 כאיזושהי חנות תיקוני אלקטרוניקה. מאוד מעניין למה התפתחנו ולאן הגענו. 10,000 לוויינים, 20,000, אפילו 100,000 לוויינים לא ממש שווים הרבה אם אתה לא יכול לדבר איתם, לשלוח להם הנחיות, לקבל מהם את התמונות שהם מצלמים וכדומה. זה הצד האחר של מהפכת הלוויינות, ואורביט היא החברה שמובילה אותו בישראל.</p>
                </div>
            </article>
            
            <article class="paragraph speaker-Asaf">
                <div class="paragraph-meta">
                    <span class="speaker-name">Asaf</span>
                    <span class="timestamp">55:46</span>
                </div>
                <div class="content">
                    <p>אפשר להגיד שב-40 שנה האחרונות אנחנו מתעסקים בתחומים, בשלושת התחומים שהם היום התחומים המובילים אצלנו. אם זה מסובבי אנטנות ומערכות עקיבה וטלמטריה, מערכות תקשורת לוויינית מוטסות ומושייטות ומערכות קשר פנים למטוסים. כשאורביט נכנסה לתחום תקשורת הלוויינות לפני 40 שנה ויותר, העולם הזה היה שונה לגמרי. תקשורת לוויינית הייתה חד-כיוונית בעיקרה, כמו למשל משידורי הטלוויזיה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">56:19</span>
                </div>
                <div class="content">
                    <p>עם הזמן נכנסו לשימוש מערכות תקשורת דו-כיווניות, כלומר כאלו שגם שולחות וגם מקבלות מידע מהלוויין. ומאז שפרצה האינטרנט לחיינו, הביקוש לרוחב פס גדול, זאת אומרת היכולת להעביר כמויות גדולות של מידע בפרק זמן קצר, רק הולך וגובר.</p>
                </div>
            </article>
            
            <article class="paragraph speaker-Asaf">
                <div class="paragraph-meta">
                    <span class="speaker-name">Asaf</span>
                    <span class="timestamp">56:37</span>
                </div>
                <div class="content">
                    <p>בסוף זה פונקציה של הדרישה. אם יש מערכת שמותקנת על קרוז ליין עם 5,000 נוסעים שכל אחד מהם רוצה לעשות FaceTime עם המשפחה שלו בבית, אפשר גם להגיע שמה לג'יגות יפות. אז הרבה פעמים זה פונקציה פשוט מאוד של הדרישה. כשזה אינסופי, כלומר ככל שניתן יותר תהיה דרישה יותר גבוהה. עוד לא הגענו למצב שמישהו אמר לנו 'לא לא, מספיק עם הרוחב פס המדהים הזה שאנחנו מקבלים'. זה עוד לא קרה, ולדעתי גם זה לא יקרה. כלומר הדבר הזה פשוט ילך ויגדל ויגבר.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">57:11</span>
                </div>
                <div class="content">
                    <p>יש המון יכולות ואתגרים טכנולוגיים שכרוכים ביכולת להעביר המון מידע אל ומלוויין שנמצא במסלול גאו-סינכרוני במרחק של 36,000 קילומטרים, או לוויין במסלול נמוך יותר אבל כזה שחולף על פני השמיים בתוך פחות מ-10 דקות. ואחד האתגרים הקריטיים הוא היכולת לכוון את אלומה השידור והקליטה של האנטנה הקרקעית אל אותו לוויין בדיוק של שברירי מעלה. אפילו סטייה זעירה כזו שלא ניתן לזהות בעין תשבש את התקשורת.</p>
                </div>
            </article>
            
            <article class="paragraph speaker-Asaf">
                <div class="paragraph-meta">
                    <span class="speaker-name">Asaf</span>
                    <span class="timestamp">57:46</span>
                </div>
                <div class="content">
                    <p>זאת אומרת בסוף בסוף בסוף זה מערכת, זה מכונה שמצביעה על נקודה מסוימת. צריך לעשות את זה בצורה מאוד מאוד מדויקת. אנחנו מדברים פה על רוחבי אלומה לפעמים מאוד מאוד קטנים, ממש ברמה כמו של חוד של סיכה. וצריך לקחת את המפלצת הזו ולהצביע בצורה מאוד מאוד מדויקת על המטרה כדי לקלוט.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">58:07</span>
                </div>
                <div class="content">
                    <p>והעובדה הזו מחזירה אותנו אל הגג של אורביט ואל סימולטור הים שמתחבא בתוך אחד הראדומים הלבנים. יש לנו על הגג מטווח אנטנות. מטווח אנטנות? ככה קוראים לזה? ככה קוראים לזה, כן. באנגלית Test Range. ואנחנו עושים ממש מדידות ואנחנו מוודאים שהסימולציות שלנו אכן נכונות. חלק מהמערכות של אורביט מותקנות על אוניות ומטוסים, שבטבעם חווים טלטלות בכל הצירים.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">58:39</span>
                </div>
                <div class="content">
                    <p>אבל לא משנה כמה יהיו חזקים הטלטולים האלה, האנטנה של אורביט חייבת להמשיך ולהצביע על אותה נקודה בשמיים ויהי מה. כפי שיספר לנו ליאור רודמינסקי, סמנכ"ל המוצרים והפתרונות של אורביט.</p>
                </div>
            </article>
            
            <article class="paragraph speaker-Lior">
                <div class="paragraph-meta">
                    <span class="speaker-name">Lior</span>
                    <span class="timestamp">58:52</span>
                </div>
                <div class="content">
                    <p>יש עוד דבר מעניין שכן שווה לציין. זה אם מסתכלים עכשיו על הסימולטור הזה של שלושה צירים שמדמה בעצם yaw, pitch ו-roll של אותה ספינה או של אותו מטוס. האנטנה שיושבת עליו, 46 סנטימטר במקרה הזה, היא מסתכלת לאותה נקודת שמיים כמו לייזר ולמרחק של 36,000 קילומטר ללוויין גאו-סטציונרי. צריך להבין את זה, זה בסוף דיוקי הכוונה והצבעה סופר מדויקים של פחות מ-0.2 מעלה במרחקים עצומים.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">59:27</span>
                </div>
                <div class="content">
                    <p>זאת אומרת כל שינוי של שבריר מעלה כאן על הקרקע מתבטא בזה שהקרן בעצם תסטה מאות או עשרות קילומטרים בצד של הלוויין.</p>
                </div>
            </article>
            
            <article class="paragraph speaker-Lior">
                <div class="paragraph-meta">
                    <span class="speaker-name">Lior</span>
                    <span class="timestamp">59:36</span>
                </div>
                <div class="content">
                    <p>בדיוק. אז מאוד חשוב שהמכניקה של אותה אנטנה תגיב בצורה מיידית לכל שינוי שיכול לקרות או בים או במטוס, וזה הגדולה והיופי של המערכת הזאת. עוד דבר שחלק מהמערכות, וזאת שאנחנו מסתכלים עליה עכשיו, בן אדם ממוצע שיכול לחוות לצורך העניין סדר גודל של 4 עד 6 G בלי להתעלף, המערכות האלה עוברות בדיקות ל-12, ל-12 GRMS. אתה רק יכול לתאר לעצמך מה... מה היא חווה בזמן הזה. כלומר אם בן אדם היה עובר בדיקה כזאת הוא היה מתעלף במקום. ואנחנו לוקחים את המערכות האלה לסופר קיצון כדי לוודא שהם הכי אמינות שיש.</p>
                </div>
            </article>
            
            <article class="paragraph speaker-Lior">
                <div class="paragraph-meta">
                    <span class="speaker-name">Lior</span>
                    <span class="timestamp">1:00:24</span>
                </div>
                <div class="content">
                    <p>בגלל שהאנטנות האלה עולות על מטוסים, עושים להם בדיקות אמינות ובדיקות חיים... הייתי מגדיר את זה משוגעות. מה שעושים לוקחים אותם ממש את המערכות לקיצון. גם מבחינת טמפרטורות, מעלים טמפרטורות גם מעבר לתקן עד שמזהים כשל. ברגע שמזהים כשל חוזרים אחורה, רואים בעצם באיזה טמפרטורה הכשל קרה, איך אנחנו מתקנים. אותו דבר עושים בטמפרטורות נמוכות, הרעדות. עושים דברים באמת הרבה מעבר לתקן על מנת לוודא שהמערכת הזאת היא סופר אמינה ויכולה לשרת את הלקוחות לתקופה מאוד מאוד ארוכה.</p>
                </div>
            </article>
            
            <article class="paragraph speaker-Lior">
                <div class="paragraph-meta">
                    <span class="speaker-name">Lior</span>
                    <span class="timestamp">1:00:59</span>
                </div>
                <div class="content">
                    <p>והיא בעצם מנסים לתת לה חוויה של החיים האמיתיים, של המראות ושל נחיתות ושוקים מאוד רציניים שהיא חוטפת והיא צריכה להמשיך אחר כך להמשיך לדייק מול הלוויין הזה שנמצא ב-36,000 קילומטר. אז זה סופר חשוב. גם חלק מהמערכות עוברות בעולם הצבאי, עוברות בדיקות של gunfire של 30, 40 G לשבריר מה שנקרא...</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">1:01:34</span>
                </div>
                <div class="content">
                    <p>כאילו לדמות מצב שכאילו נורה פגז מהספינה ועכשיו הספינה מקבלת את ה-recoil הזה של הפגז.</p>
                </div>
            </article>
            
            <article class="paragraph speaker-Lior">
                <div class="paragraph-meta">
                    <span class="speaker-name">Lior</span>
                    <span class="timestamp">1:01:40</span>
                </div>
                <div class="content">
                    <p>בדיוק בדיוק. או מהספינה או אפילו מהמטוס שיש פיצוץ כזה שהמערכת יודעת אחר כך לחזור ל-full operation גם אחרי חוויה לא נעימה בכלל. זה סופר חשוב.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">1:01:52</span>
                </div>
                <div class="content">
                    <p>אלעד באסלי, מהנדס צעיר באורביט, יושב בתוך קרון הבקרה שעל הגג ומזין לסימולטור את הנתונים הדרושים כדי לסמלץ את תנועות האונייה. הסימולטור קופץ ורועד, אבל צלחת הלוויין לא משנה את כיוונה ולו במילימטר.</p>
                </div>
            </article>
            
            <article class="paragraph speaker-Elad">
                <div class="paragraph-meta">
                    <span class="speaker-name">Elad</span>
                    <span class="timestamp">1:02:09</span>
                </div>
                <div class="content">
                    <p>אפשר לראות שברגע שאני מפעיל את המערכת, את הסימולטור... ואנחנו רואים בעצם את האנטנה בתוך הראדום מתחילה לזוז בעצם כאילו שעכשיו הספינה מטלטלת בגלים, אם אני מבין נכון... בדיוק. אני קורא לזה ככה אולי שיטת הבלרינה, שהבלרינה יכולה להסתובב ותמיד להסתכל לאותה נקודה. אז בעצם זה מה שאנחנו רואים פה. אנחנו רואים ממש את כל הבסיס זז והאנטנה עצמה תמיד תישאר מכוונת לאותה לאותו לוויין.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">1:02:41</span>
                </div>
                <div class="content">
                    <p>אבל ההשפעה של המהפכה שמתחוללת בעולם החלל בעשור האחרון על תחום תקשורת הלוויינית היא אפילו רחבה עוד יותר. קחו לשם דוגמה שירות חדש לחלוטין שהופיע בשנים האחרונות: Ground Stations as a Service, תחנות תקשורת קרקעיות כשירות.</p>
                </div>
            </article>
            
            <article class="paragraph speaker-Asaf">
                <div class="paragraph-meta">
                    <span class="speaker-name">Asaf</span>
                    <span class="timestamp">1:03:02</span>
                </div>
                <div class="content">
                    <p>דיברנו על טרנדים שקורים בשנים האחרונות, אז זה טרנד שהוא מאוד מאוד מעניין. והוא גם מתחבר לנושא של הוזלת עלויות. היום הגענו למצב שלשגר לוויין עולה כמו שאמרנו עשרות אלפי דולרים, אבל לבנות תחנת קרקע זה בסדר גודל של מאות אלפי דולרים, שזה איזשהו מצב קצת לא הגיוני בסוף. פעם זה היה הפוך, ממש ככה. פעם היה לבנות לוויין היה מיליוני דולרים ותחנות קרקע היו מאות אלפי דולרים, ואז היחס היה הגיוני ועכשיו היחס הוא פשוט התהפך.</p>
                </div>
            </article>
            
            <article class="paragraph speaker-Asaf">
                <div class="paragraph-meta">
                    <span class="speaker-name">Asaf</span>
                    <span class="timestamp">1:03:33</span>
                </div>
                <div class="content">
                    <p>ולמעשה לנקודה הזו, לוואקום הזה, נכנסו כמה חברות סטארט-אפ מאוד מעניינות בשנים האחרונות. זו תופעה גלובלית, יש לא מעט חברות שמתעסקות בזה. ולמעשה הן רוכשות תחנות קרקע ומבצעות הקצאת משאבים בניהול זמן. זאת אומרת אם מישהו עכשיו בונה לוויין, הוא לא צריך לרכוש תחנת קרקע אלא הוא פונה לאותה חברה, שלחברה הזו יש עשרות תחנות קרקע פרוסות בכל העולם, והוא למעשה קונה זמן חליפה. זה המושג. הוא משלם למעשה רק פר חליפה שהוא צריך, ובפועל הוא פשוט לא צריך לרכוש תחנת קרקע. אותנו זה פוגש באורביט כיצרנית של תחנות קרקע בהתחברות שלנו לאותן חברות, ובזה שאנחנו יודעים לתת להם ערך נוסף בעצם בפתרונות שלנו.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">1:04:24</span>
                </div>
                <div class="content">
                    <p>דוגמה יפה לאחד הפתרונות היצירתיים של אורביט קשורה לתדרי הרדיו שבהם נעשית התקשורת מול הלוויינים. כיום התקשורת הזו נעשית באחד מתוך שני תחומי תדר שמכונים X ו-S. תחום תדר חדש שהולך ונכנס הוא Ka. אבל להחזיק שלוש מערכות תקשורת שונות, שלוש אנטנות כדי לתמוך בשלושה תחומי תדר, זה סיפור יקר עבור החברות שמפעילות את תחנת הקרקע כשירות. אורביט זיהתה את האתגר הזה מבעוד מועד.</p>
                </div>
            </article>
            
            <article class="paragraph speaker-Asaf">
                <div class="paragraph-meta">
                    <span class="speaker-name">Asaf</span>
                    <span class="timestamp">1:04:56</span>
                </div>
                <div class="content">
                    <p>דוגמה הפיתוח האחרון שלנו היא אנטנת טריי-בנד, שלושה תחומי תדר, שבה אנחנו מאפשרים לאותם Ground Station as a Service לתת שירותים בתחומים הקלאסיים שקיימים היום, ואנחנו גם כבר מוכנים לתחום תדר גבוה יותר ב-Ka שייכנס בהמשך. אנחנו עוד לא יודעים אם זה יהיה עוד שנה, עוד שלוש שנים או עוד חמש שנים, אבל התחנה שלנו כבר מוכנה לזה. וזה מאוד חשוב כי בסוף כזו חברה רוצה להיות כמה שיותר גנרית, לתמוך בכמה שיותר לוויינים. זה מחייב אותנו להיות כמה שיותר גנריים ולתת פתרון שהוא באמת פתרון חדשני שגם יסגור להם את הפינה ב-15 השנה הקרובות.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">1:05:38</span>
                </div>
                <div class="content">
                    <p>אתגר מפתיע נוסף הוא אתגר הסייבר. וכשאני אומר על האתגר הזה שהוא מפתיע, אני לא מתכוון שהוא עשוי להפתיע רק אתכם.</p>
                </div>
            </article>
            
            <article class="paragraph speaker-Asaf">
                <div class="paragraph-meta">
                    <span class="speaker-name">Asaf</span>
                    <span class="timestamp">1:05:48</span>
                </div>
                <div class="content">
                    <p>בסוף כדי שתהיה תקשורת לוויינית אני צריך שהאנטנה תצביע על הלוויין. זה נשמע קצת מובן מאליו, אבל זה צריך לקרות. כן יכול להיות תרחיש שבו למעשה תתבצע התקפת סייבר שתזיז את האנטנה מהלוויין. יש פה איזה משהו שהוא מצד אחד נורא נורא טריוויאלי אבל מצד שני זה משהו שלא כל כך מתעסקים בו, ואנחנו מתעסקים בו. אני חושב שכשאלשים חושבים על התקפת סייבר זה לא הדבר שעולה לך בראש שמישהו אשכרה יזיז את האנטנה. בדיוק. תרחיש אחד שיכול להיות זה שמישהו פשוט יגיע לתחנה פיזית, יתחבר אליה ויסיט את האנטנה. אז ההגנה שלנו שהיום אנחנו מטמיעים במערכות שלנו מונעת בדיוק את זה. זאת אומרת אם מישהו עכשיו גם יגיע פיזית לתחנה וינסה להתחבר אליה הוא פשוט לא יכול, הוא לא רואה את האנטנה בתוך הרשת.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">1:06:35</span>
                </div>
                <div class="content">
                    <p>הלקוחות שלכם דרך אגב מבינים את זה? כמוכם? זה באמת מאוד טריוויאלי? האמת שלא. האמת שלא. כשאנחנו מדברים איתם על זה אז ברוב הפעמים פשוט נפתחות להם העיניים ו'וואלה לא חשבתי על זה' ברמה הזאת, שזה מאוד מעניין.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">1:06:52</span>
                </div>
                <div class="content">
                    <p>כפי שאתם בוודאי מבינים בשלב הזה, אורביט מתמודדת מול שורה של אתגרים שונים מאוד זה מזה שדורשים התמקצעות מולטי-דיסציפלינרית בתחומים רבים ומגוונים: חומרה, תוכנה, מכניקה, פיזיקה, RF ועוד ועוד. ורק לעמוד באתגרים האלה זה לא מספיק. למהירות בעולם החלל החדש יש חשיבות קריטית.</p>
                </div>
            </article>
            
            <article class="paragraph speaker-Asaf">
                <div class="paragraph-meta">
                    <span class="speaker-name">Asaf</span>
                    <span class="timestamp">1:07:25</span>
                </div>
                <div class="content">
                    <p>כשאנחנו מקבלים הזמנה מכזו חברה הם שואלים 'אוקיי אפשר לבוא מחר לעשות את התחנת קרקע?'. זה מבחינתם זה הקבוע זמן. ואנחנו גם פה חייבים להתאים את עצמנו. אסור לנו להגיע למצב, ואנחנו לא רחוקים משם, שלוקח יותר זמן לייצר תחנת קרקע ממה שלוקח לייצר לוויין. היום יש חברות שמייצרות לוויין בשבועות. זה מדהים, התחום הזה מתפתח במיוחד של ה... מה שנקרא CubeSat או ה-Small Satellite. יש שם מודולים שמוכנים, פשוט מרכיבים את זה כמו לגו. זה תחום מדהים. וכבר שמעתי מלקוחות שלנו של 'אוקיי חברה, לא יכול להיות שהלוויין מוכן לפני התחנת קרקע'. והם צודקים. כלומר אנחנו חייבים להתאים את עצמנו ואנחנו אכן מתאימים את עצמנו לעולם הזה.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">1:08:09</span>
                </div>
                <div class="content">
                    <p>כדי לעמוד באתגרים האלה אורביט זקוקה למהנדסים, מפתחים ואנשי ייצור בכל הדיסציפלינות השונות. אתם לא חייבים לאהוב את החלל וכל מה שקשור בו כדי ליהנות מהעבודה באורביט, אבל אם בכל זאת עוברת בכם צמרמורת קטנה בכל פעם שאתם מרימים את הראש לרקיע, ברור שאורביט היא המקום עבורכם.</p>
                </div>
            </article>
            
            <article class="paragraph speaker-Asaf">
                <div class="paragraph-meta">
                    <span class="speaker-name">Asaf</span>
                    <span class="timestamp">1:08:32</span>
                </div>
                <div class="content">
                    <p>אין ספק שמי שאוהב את התחום הזה וזה מלהיב אותו אז עבודה באורביט היא אולי הדבר הכי קרוב שאפשר להגיע לעולם הזה. אני חושב שבסוף היכולת של חברה קטנטנה מנתניה לעבוד עם כל החברות הגדולות בעולם, להיות מותקנים על מאות רבות של פלטפורמות, לדעת שאנחנו אלה שמספקים תקשורת לאונייה שנמצאת אי שם לבד באמצע הים או למטוס משימה עכשיו שמנטר איזושהי פעילות. הדבר הזה הוא באמת תחושת סיפוק אדירה.</p>
                </div>
            </article>
            
            <article class="paragraph speaker-Asaf">
                <div class="paragraph-meta">
                    <span class="speaker-name">Asaf</span>
                    <span class="timestamp">1:09:09</span>
                </div>
                <div class="content">
                    <p>לדעת שבוצע ניסוי אי שם שפורסם בחדשות ולדעת שהוא בוצע בזכות האנטנה שלנו. בוודאות. כלומר אם לא... אם לא הייתה אנטנה שלנו זה לא היה קורה ולא היה מצליח. תחושת סיפוק אדירה ואנחנו פשוט עושים עולם טוב יותר, עולם מחובר יותר, עולם שמאפשר לאנשים לדבר אחד עם השני בצורה קלה, בצורה אמינה ולדעת שהם יכולים לסמוך על המערכות שלנו כשהם באמת יצטרכו אותם.</p>
                </div>
            </article>
            
            <article class="paragraph speaker-Ran">
                <div class="paragraph-meta">
                    <span class="speaker-name">Ran</span>
                    <span class="timestamp">1:09:41</span>
                </div>
                <div class="content">
                    <p>אורביט מערכות תקשורת מזמינה אתכם לקחת חלק במהפכת החלל המסעירה שמתחוללת מעל ראשינו. בקרו בדף המשרות באתר הבית של החברה בכתובת orbit-cs.com/careers.</p>
                </div>
            </article>
            
        </div>
        
    
        
    
        
    </div>

    <script>
        const audio = document.getElementById('audio-player');
        function seekTo(time) {
            audio.currentTime = time;
            audio.play();
        }
    </script>

        </main>

        <footer>
            <p>&copy;  כל הזכויות שמורות לבעלי הפודקאסט. שירות זה מתמלל לכבדי שמיעה ואינו בעל הזכויות על התוכן.</p>
        </footer>
    </div>
</body>
</html>