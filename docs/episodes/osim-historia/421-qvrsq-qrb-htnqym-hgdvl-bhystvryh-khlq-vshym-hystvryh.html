<!DOCTYPE html>
<html lang="en" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>421: קורסק, קרב הטנקים הגדול בהיסטוריה, חלק א' [עושים היסטוריה] - Podtext</title>
    <link rel="stylesheet" href="../../styles.css">
</head>
<body>
    <div class="container">
        <header>
            <a href="../../index.html" class="back-link">Back to Episodes</a>
            <h1>421: קורסק, קרב הטנקים הגדול בהיסטוריה, חלק א' [עושים היסטוריה]</h1>
            <p class="meta">Published on Wed, 17 Apr 2024 06:49:08 +0000</p>
        </header>

        <div class="player-container">
            <audio id="audio-player" controls>
                <source src="https://api.spreaker.com/download/episode/59497506/ep421_kursk_part_1.mp3" type="audio/mpeg">
                Your browser does not support the audio element.
            </audio>
        </div>

        <div class="transcript-container" id="transcript">
            
            <article class="paragraph speaker-קריין">
                <div class="paragraph-meta">
                    <span class="speaker-name">קריין</span>
                    <span class="timestamp">00:00</span>
                </div>
                <div class="content">
                    <p>אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'רגע, אבל אם הוא עשה ככה...' אז תקשיבו לזה. יש עשרה חדרים, בכל אחד מהם ישן שובב. באמצע הלילה כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן?</p>
                </div>
            </article>
            
            <article class="paragraph speaker-קריין">
                <div class="paragraph-meta">
                    <span class="speaker-name">קריין</span>
                    <span class="timestamp">01:08</span>
                </div>
                <div class="content">
                    <p>שלום וברוכים הבאים לעושים היסטוריה. פרק 421: קורסק, קרב הטנקים הגדול בהיסטוריה. חלק א'.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">01:45</span>
                </div>
                <div class="content">
                    <p>כולנו גדלנו עם הידיעה שישראל היא מדינה פיצפונת. מספיק להסתכל על מפת העולם כדי להבין שלמרות שאנחנו עושים די הרבה רעש בחדשות, אנחנו באמת קטנטנים. אבל יש הבדל, אתם יודעים, בין לדעת משהו לבין באמת להבין אותו. עבורי, הרגע שבו הבנתי עד כמה ישראל באמת פיצפונת היה הביקור הראשון שלי בניו יורק, אי שם לפני 20 שנה. רק כשהתהלכתי ברחובותיה של העיר העצומה הזו שגורדי השחקים שלה מגמדים את אלו של תל אביב, הבנתי את ההבדל בין מדינה למעצמה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">03:54</span>
                </div>
                <div class="content">
                    <p>אותו הדבר נכון גם לגבי מלחמת העולם השנייה. המורים בבית הספר לימדו אותנו שזו הייתה המלחמה הגדולה ביותר בהיסטוריה. אבל יש הבדל בין לדעת משהו לבין באמת להבין אותו. צה"ל, עם כ-200 אלף חיילים בסדיר וכ-4,000 טנקים, נחשב לצבא החזק ביותר במזרח התיכון. אבל בקרב קורסק, סך הכל קרב אחד מתוך מאות קרבות שהתרחשו באירופה, המזרח התיכון והאוקיינוס הפסיפי במלחמת העולם השנייה, השתתפו כמעט שלושה מיליון חיילים ו-8,000 טנקים שתמרנו על פני שטח שדומה בהיקפו לשטחה של מדינת ישראל. וכל זה בקרב אחד בלבד.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">04:44</span>
                </div>
                <div class="content">
                    <p>מבין שני הצדדים היריבים בקרב קורסק, ברית המועצות וגרמניה הנאצית, לסובייטים היה יתרון מספרי ברור. היו להם פי שניים יותר חיילים מהגרמנים ופי ארבעה יותר טנקים וכלים משוריינים אחרים. אבל כפי שהוכיח מבצע ברברוסה, שבמסגרתו הגיע הצבא הגרמני עד לפאתי מוסקבה בתוך שלושה חודשים בלבד, הטכנולוגיה הצבאית הגרמנית הייתה בבירור עדיפה על זו הרוסית, והחיילים הגרמנים היו גם מאומנים ומצוידים יותר מיריביהם. ולגרמנים היה אס נוסף בשרוול, בדמותו של גנרל שהיסטוריונים רבים רואים בו המפקד הצבאי הטוב ביותר שהיה לצבא הגרמני במלחמה כולה. קצין שהיה רב אומן בתכנון והוצאה לפועל של תמרונים מהירים והחלטיים בשדה הקרב, כמו זה שהוביל למשל לניצחון המדהים על צרפת בפתיחת המלחמה. ביולי 1943 גורלה של החזית המזרחית, ולמעשה גורלה של המלחמה כולה, היו על כף המאזניים כששניים מהצבאות הגדולים ביותר שידעה האנושות מעולם התייצבו זה מול זה בקורסק. ומי שתכנן את המתקפה הזו והיה מופקד על החלק הארי של ביצועה היה לא אחר מאשר אותו רב אומן של שדה הקרב, האיש שקונה 'האסטרטג של היטלר'.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">06:17</span>
                </div>
                <div class="content">
                    <p>אריך פון מנשטיין נולד בברלין ב-1887 לאדוארד והלן לווינסקי. אחותה הגדולה של הלן הייתה נשואה לאציל גרמני בשם גיאורג פון מנשטיין, אבל לשניים לא נולדו ילדים משלהם. מכיוון שלזוג לווינסקי כבר היו עשרה ילדים, הוחלט, כמקובל באותה התקופה, שהאחות הגדולה תאמץ את אחד מילדיה של האחות הקטנה ותגדל אותו כשלה. אריך, אם כן, הובטח למנשטיינים עוד בטרם בא לאוויר העולם.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">06:54</span>
                </div>
                <div class="content">
                    <p>שתי המשפחות המדוברות, לווינסקי ופון מנשטיין, היו נצר למשפחות אריסטוקרטיות מכובדות שצאצאיהן פיקדו על כוחות גרמניים בשדה הקרב כבר מאז המאה ה-13. לא פחות מ-16 מאבותיו של אדוארד לווינסקי שירתו את הקייזר לאורך הדורות, ודודו של אריך היה לא אחר מאשר פאול פון הינדנבורג, שפיקד על הצבא הגרמני במלחמת העולם הראשונה. גיאורג, אביו המאמץ, היה גנרל בחיל התותחנים. עם מורשת כזו, אין פלא שאריך ידע עוד כשהיה ילד בדיוק מה הוא עתיד לעשות כשיגדל, כפי שסיפר באוטוביוגרפיה שכתב.</p>
                </div>
            </article>
            
            <article class="paragraph speaker-אריך פון מנשטיין">
                <div class="paragraph-meta">
                    <span class="speaker-name">אריך פון מנשטיין</span>
                    <span class="timestamp">07:32</span>
                </div>
                <div class="content">
                    <p>הסביבה בה גדלתי הייתה עולמו של חייל פרוסי. אין זה מפתיע אם כן שמשחר ילדותי ידעתי שאני רוצה להיות חייל.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">07:42</span>
                </div>
                <div class="content">
                    <p>בגיל 13 נשלח פון מנשטיין לפנימייה צבאית יוקרתית אליה שלחו רבים מאנשי הצבא את בניהם. בשש השנים שבילה בה ספג מנשטיין הצעיר את הערכים הפרוסיים שהיו עמוד השדרה של הצבא האימפריאלי הגרמני: אחריות, אומץ, משמעת עצמית ונאמנות מוחלטת למדינה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">08:04</span>
                </div>
                <div class="content">
                    <p>מלחמת העולם הראשונה הייתה עבור מנשטיין אכזבה מרה. מנשטיין שירת בצבא במהלך המלחמה וכקצינים פרוסים רבים אחרים האמין שמה שהוביל לתבוסתה של גרמניה לא הייתה עדיפות כזו או אחרת של אויביה, אלא הסכין שננעצה בגבו של הצבא - אלמנטים חלשים ותבוסתניים בחברה הגרמנית, ובפרט הסוציאליסטים והדמוקרטים. מנשטיין, כמו כמעט כל עמיתיו, בז לרעיונות הליברלים והדמוקרטים וראה ברפובליקת ויימאר שהוקמה בגרמניה בעקבות המלחמה גוף זר שנכפה על הגרמנים בניגוד לתרבותם וערכיהם. מסיבה זו מנשטיין לא ראה בנאציזם דבר רע בהכרח.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">08:50</span>
                </div>
                <div class="content">
                    <p>במישור האישי הוא לא היה נאצי. בהזדמנות אחת לפחות, למשל, הוא הפעיל את קשריו בצמרת הצבא כדי לסייע לקצין יהודי שעתיד היה להיפגע מהגזירות הנאציות. אבל הבטחותיו של היטלר לחזק ולהעצים את הצבא הגרמני שספג השפלה קשה במסגרת הסכם ורסאי נעמו לאוזניו של מנשטיין, ולמרות שהאמין שלאנשי הצבא אסור בשום אופן לעסוק בפוליטיקה - עוד אחד מעקרונות היסוד של הצבא הפרוסי - מנשטיין תמך בעקיפין בעלייתם של הנאצים לשלטון בראשית שנות ה-30.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">09:30</span>
                </div>
                <div class="content">
                    <p>בשנים שלאחר מלחמת העולם הראשונה טיפס פון מנשטיין בסולם הדרגות עד שהגיע להיות קצין בכיר במטעה הגרמני. הוא היה מבין התומכים העיקריים של תורת הלחימה שאימץ הצבא הגרמני, הבליצקריג - מלחמת הבזק. תורת לחימה שהדגישה את היתרונות של תמרון מהיר והחלטי, ריכוז כוחות בנקודות קריטיות ושיתוף פעולה הדוק בין כוחות החי"ר, השריון, הארטילריה והאוויר כדי להכריע את האויב. הוא יישם את הרעיונות האלה בתוכניות מבצעיות שהגה לקראת כיבושן של אוסטריה ופולין ובעקבות כך קנה לעצמו שם של אסטרטג מבריק. אבל פריצת הדרך האמיתית שלו בתוך הצבא הגרמני הייתה בימים שלקראת המתקפה על צרפת, בחזית המערבית של אירופה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">10:23</span>
                </div>
                <div class="content">
                    <p>התוכניות המקוריות שהגיש המטה הכללי הגרמני להיטלר לקראת הפלישה לצרפת היו דומות למדי לאלו שהיו לגרמנים לפני מלחמת העולם הראשונה. תוכניות לפיהן החדירה לצפון צרפת תיעשה דרך בלגיה והולנד. למרות שרוב קציני המטה הגרמנים דגלו בתוכניות האלה, מנשטיין לא אהב אותן. אומנם הפלישה מצפון תאפשר לגרמנים למנוע מכוחות בריטים לבוא לעזרתם של הצרפתים דרך נמלי הים של הולנד, אבל בעוד שבמלחמת העולם הראשונה התוכנית הזו היוותה הפתעה מסוימת, למנשטיין לא היה ספק שהצרפתים והבריטים מצפים בדיוק למתקפה שכזו ושהם מכינים מתקפת נגד שתכה בכוח הגרמני בבטן הרכה שלו מדרום בזמן שהגרמנים שועטים מערבה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">11:13</span>
                </div>
                <div class="content">
                    <p>על כן, מנשטיין ניסח ביוזמתו תוכנית חלופית לכיבושה של צרפת. בתוכנית של מנשטיין, עיקר הכוח הגרמני יפלוש לצרפת דווקא מכיוון דרום, דרך יער הארדנים, יקיף את הכוחות הצרפתיים ויאגף אותם במה שקונה 'אבחת מגל'. תמרון מהיר והחלטי שיכניס את הצרפתים לצבת בין הכוחות הגרמניים מדרום ומצפון. מפקדיו של מנשטיין לא אהבו את התוכנית שלו וחשבו שהיא מסוכנת מדי, בעיקר מכיוון שיער הארדנים נחשב למחסום בלתי עביר לכוחות שריון. מנשטיין אפילו הועבר מתפקידו ונשלח לפקד על קורפוס טנקים הרחק במזרח.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">11:58</span>
                </div>
                <div class="content">
                    <p>אבל בפברואר 1940 שמע היטלר על חילוקי הדעות האלה בתוך מטה הצבא והזמין את מנשטיין לשיחה כדי לשמוע ממנו על התוכנית שלו. היטלר לא אהב את ראשי הצבא הגרמני. הוא חשב שהם זהירים מדי ולא מספיק התקפיים. הגישה ההתקפית של מנשטיין אם כן נעמה מאוד לאוזניו. 'מכל הקצינים עמם שוחחתי', אמר היטלר באחת ההזדמנויות, 'מנשטיין היה היחיד שהבין אותי'. בסופו של דבר החליט היטלר לאמץ את תוכניתו הנועזת של מנשטיין. הצבא הגרמני תקף את צרפת דרך יער הארדנים, וממש כפי שהעריך מנשטיין, ההגנה הצרפתית התרסקה והתפוררה לרסיסים אל מול אגרוף הברזל הנאצי.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">12:43</span>
                </div>
                <div class="content">
                    <p>נפילתה של צרפת, מי שנחשבה לאחת המעצמות החזקות בעולם, בתוך שישה שבועות בלבד, הממה את העולם כולו ושינתה לחלוטין את מאזן הכוחות באירופה לטובתה של גרמניה הנאצית. הניצחון המדהים הזה זיכה את מנשטיין בעיטור כבוד מיוחד, הפך אותו לכוכב עולה בצבא הגרמני וחיזק עוד יותר את המוניטין שלו כאסטרטג מבריק.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">13:20</span>
                </div>
                <div class="content">
                    <p>באביב 1943 מכונת המלחמה הנאצית הייתה בצרות צרורות. לומר שלא שררה חיבה גדולה בין ברית המועצות לגרמניה הנאצית יהיה כנראה אנדרסטייטמנט משמעותי. אדולף היטלר וחבריו למפלגה הנאצית כינו את בני העמים הסלאביים של מזרח אירופה בשם 'אונטר-מנשן', תתי אדם, והאמינו כי תפקידם של בני האדם הנחותים האלה הוא לשרת את גזע האדונים הארי. הרוסים מצדם ניהלו מדיניות תוקפנית נגד גרמניה, הן במישור הדיפלומטי באמצעות ניסיון לכרות בריתות הגנה עם צרפת ובריטניה והן במישור הצבאי בדמות התערבות במלחמת האזרחים בספרד וסיוע לאויביהם של הפשיסטים שם.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">14:06</span>
                </div>
                <div class="content">
                    <p>ובכל זאת, למרות האיבה העצומה, רגע חולף של הצטרפות אינטרסים הוביל את היטלר ואת ג'וזף סטלין, שליטה של ברית המועצות, לחתום על הסכם של אי-תוקפנות בין המדינות. ההסכם הזה, שקיבל את השם הסכם ריבנטרופ-מולוטוב על שמם של שרי החוץ של שתי המדינות, כלל גם מספר נספחים סודיים שבהם חילקו גרמניה וברית המועצות - שלשתיהן היו שאיפות התפשטות מרחיקות לכת - את אירופה לאזורי השפעה נפרדים. שבוע לאחר חתימת ההסכם פלשו גרמניה וברית המועצות לפולין.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">15:03</span>
                </div>
                <div class="content">
                    <p>שלוש שנים לאחר מכן, ביוני 1941, החליט היטלר שהשותפות המתוחה עם סטלין כבר לא מסיבה לו את התועלת שהביאה לו בעבר, וארבעה מיליון חיילים של גרמניה הנאצית ובעלות בריתה פלשו לברית המועצות בהפתעה גמורה. שלושה חודשים לאחר שמבצע ברברוסה יצא לדרך, כבר חנו כוחות הוורמכט ליד התחנה האחרונה של המטרו של מוסקבה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">15:35</span>
                </div>
                <div class="content">
                    <p>לאריך פון מנשטיין היה תפקיד חשוב בהצלחה המרשימה הזו. כמפקד קורפוס טנקים, הוא לקח חלק במערכה על לנינגרד וכבש שתי ערים בעלות חשיבות אסטרטגית משמעותית באזור לטביה, ובהמשך, כמפקד הארמייה ה-11, הוא היה אחראי על כיבושו של חצי האי קרים שהיה בעל חשיבות אדירה לעתידה של גרמניה כפרוזדור שמוליך לשדות הנפט של הקווקז.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">16:16</span>
                </div>
                <div class="content">
                    <p>אבל היטלר שגה שגיאה קשה. האבידות שספג הצבא האדום במהלך קרבות הבלימה כנגד הגרמנים היו איומות, לא פחות מארבעה מיליון חיילים ואזרחים, אבל כבר בשלהי אותה שנה יצאו הרוסים למתקפת נגד והצליחו לדחוק את הצבא הגרמני ולהסיג אותו מערבה. ההתנגדות העיקשת של המגינים הסובייטים הגיעה לשיאה בקרב המפורסם על סטלינגרד שבו הצליח הצבא האדום לכתר את הארמייה השישית הגרמנית.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">17:03</span>
                </div>
                <div class="content">
                    <p>מנשטיין הופקד על מאמצי הסיוע והחילוץ של הארמייה הנצורה, אבל כשכשלו המאמצים האלה, המליץ להיטלר להורות לארמייה לנסות ולפרוץ את המצור. היטלר סירב בתוקף והורה שלא לסגת מסטלינגרד בכל מחיר. החלטה שעלתה לגרמניה בכ-300 אלף הרוגים, פצועים ושבויים כשהארמייה כולה נפלה לידי הסובייטים. בין ההרוגים היה גם בנו של פון מנשטיין עצמו.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">17:31</span>
                </div>
                <div class="content">
                    <p>הכישלון המהדהד בסטלינגרד גרם למספר קצינים במטה הגרמני להבין שהגיעה השעה להפיל את שלטונו של היטלר. אחד ממובילי הקשר פנה למנשטיין וניסה לשכנע אותו להצטרף אליהם, אבל מנשטיין סירב. בזיכרונותיו הסביר הגנרל הגרמני את הגורמים להחלטתו.</p>
                </div>
            </article>
            
            <article class="paragraph speaker-אריך פון מנשטיין">
                <div class="paragraph-meta">
                    <span class="speaker-name">אריך פון מנשטיין</span>
                    <span class="timestamp">17:52</span>
                </div>
                <div class="content">
                    <p>לא חשבתי שמתוך תפקידי כמפקד בצבא אני יכול לתמוך ברעיון של הפיכה אשר לדעתי הייתה מובילה להתמוטטות מהירה של החזית וקרוב לוודאי שהייתה משליכה את גרמניה לכאוס. אי אפשר לבקש ממפקד צבאי שבמשך שנים דרש מחייליו להקריב את חייהם עבור הניצחון לתרום במו ידיו לתבוסה שכזו.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">18:16</span>
                </div>
                <div class="content">
                    <p>כתוצאה מסירובו של מנשטיין לסייע לקושרים, ניסיון ההפיכה הזה לא יצא לפועל עד יולי 1944 וגם אז הסתיים בכישלון. הסובייטים בינתיים לא עצרו. לכל אורך 1942 דחק הצבא האדום את הגרמנים עוד ועוד מערבה והסב להם אבידות כבדות. בדרום מערב רוסיה הצליח הצבא האדום להשתלט מחדש על קורסק, עיר שהייתה בעלת חשיבות אדירה עבור התעשייה הסובייטית בזכות היותה אחד מצמתי הרכבות המרכזיים במדינה. הכוחות הגרמניים הדלילים היו פרוסים מלנינגרד שבצפון הרחוק ועד חצי האי קרים שבדרום ולא הצליחו להתמודד מול הלחץ שהפעיל עליהם הצבא הסובייטי.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">19:02</span>
                </div>
                <div class="content">
                    <p>בשלהי שנת 1942 כבר היה ברור לכל שאחרי כמעט שנתיים של הצלחות מבריקות וניצחונות בזק מהירים, מצב העניינים במלחמה החל לנטות בבירור לרעתה של גרמניה הנאצית. כמו קצינים רבים אחרים בפיקוד הגרמני, גם מנשטיין כבר הבין שאבד הסיכוי לכבוש את ברית המועצות ולהקים שם את מרחב המחיה הארי עליו פנטז היטלר. אבל מצד שני, למרות הלחץ הכבד שהפעילו הסובייטים על הצבא הגרמני, מנשטיין סירב להאמין שהחזית המזרחית אבודה. הוא היה משוכנע שעם כוח רצון, נחישות ותמרונים מהירים והחלטיים ניתן יהיה להסב לברית המועצות מספיק אבידות ונזק חומרי כדי לכפות עליה לחתום על הסכם שלום עם גרמניה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">19:51</span>
                </div>
                <div class="content">
                    <p>אבל כאן הייתה בעיה. כדי שהוא יוכל לתמרן את כוחותיו בשדה הקרב, היה על מנשטיין קודם כל להסיג חלק מהכוחות האלה משטחים שהגרמנים כבשו בעבר אבל כבר לא העניקו להם יתרון אסטרטגי. היטלר, עם זאת, לא היה מוכן לקבל נסיגות שכאלה בשום פנים ואופן, אפילו כשהמצב הטקטי היה אבוד והמשך האחיזה בקרקע יביא לאסון כפי שאכן קרה לארמייה השישית בסטלינגרד. הפיהרר האמין בכל ליבו שנסיגה פירושה חולשה של כוח הרצון, וכפי שכתב מנשטיין עצמו בזיכרונותיו, לדידו של היטלר לא היה שום דבר חשוב יותר מכוח הרצון.</p>
                </div>
            </article>
            
            <article class="paragraph speaker-אריך פון מנשטיין">
                <div class="paragraph-meta">
                    <span class="speaker-name">אריך פון מנשטיין</span>
                    <span class="timestamp">20:34</span>
                </div>
                <div class="content">
                    <p>וכאן אני מגיע אל הגורם שלעניות דעתי השפיע יותר מכל אחד אחר על אופיו מנהיגותו של היטלר: הערכת היתר שלו לגבי חשיבותו של כוח הרצון. הוא האמין שכל מה שצריך לקרות כדי שפקודותיו יתבצעו בהצלחה וההחלטות שלו יוכיחו את עצמן כנכונות, זה שאפילו הטוראי הצעיר ביותר יאמין בהן ללא עוררין.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">20:59</span>
                </div>
                <div class="content">
                    <p>מנשטיין עצמו, בהיותו איש צבא ותיק ועתיר ניסיון, ידע שזה לא נכון. גם הצבא הנחוש ביותר בעולם לא יוכל לנצח אויב שנמצא בעמדה טקטית ואסטרטגית טובה ומוצלחת יותר במידה ניכרת. בשיחותיו עם היטלר הוא ניסה להסביר לפיהרר את העובדות בשטח ולשכנע אותו לאפשר לו להסיג לפחות חלק מהכוחות כדי שיוכל לאגף את הסובייטים ולבלום אותם. אבל היטלר לא היה מוכן לשמוע. בנו של מנשטיין כתב על אביו ב-1988 שהטעות שלו הייתה שהוא פשוט לא הבין לאשורו את האישיות של היטלר. מנשטיין חשב שהוא יוכל לשכנע את היטלר עם עובדות וטיעונים הגיוניים, אבל בדמיונו של היטלר היו רק שני סופים אפשריים למלחמה הזו: ניצחון מוחלט או הרס מוחלט של גרמניה. במילים אחרות, היגיון לא היה שם.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">22:05</span>
                </div>
                <div class="content">
                    <p>אחד מקציני המטה של מנשטיין סיפר אחרי המלחמה על האופן שבו התנהלו השיחות הארוכות והמייגעות של הגנרל עם הפיהרר.</p>
                </div>
            </article>
            
            <article class="paragraph speaker-קריין">
                <div class="paragraph-meta">
                    <span class="speaker-name">קריין</span>
                    <span class="timestamp">22:15</span>
                </div>
                <div class="content">
                    <p>מנשטיין היה מציג בפני היטלר את דעותיו לפיהן חובה לוותר על שליטה בטריטוריה מסוימת כדי שניתן יהיה לנצל את הכוחות לשם הצלחה במקום אחר באמצעות תמרון מבצעי. היטלר היה קוטע אותו בחדות: 'אל תדבר על זה יותר'. מנשטיין היה משתתק. כשהוא היה מבין שהוא לא עומד לנצח בוויכוח, הוא פשוט היה מפסיק לדבר.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">22:31</span>
                </div>
                <div class="content">
                    <p>רבות נכתב וסופר על נטייתו של היטלר להתערב בהחלטות שקיבלו ראשי הצבא שלו ואף להכתיב להם מה לעשות, ועל ההשפעה המזיקה שהייתה להתנהלות הזו על המאמץ המלחמתי של גרמניה. בצר לו, מנשטיין ניסה לשכנע את היטלר שירפה את לופתת החנק שלו על המטכ"ל הגרמני ויאפשר לגנרלים שלו לקבל החלטות מבצעיות באופן עצמאי. אבל כל הדיבורים האלה גרמו לפיהרר לשקול להדיח את מנשטיין. היטלר תמיד העדיף קצינים צייתנים שהסכימו עם דעותיו על פני קצינים שחשבו שהם מבינים יותר ממנו. אבל בסופו של דבר הוא החליט להשאיר אותו בתפקידו מכיוון שמנשטיין היה, במילותיו של הפיהרר עצמו, 'המוח הטוב ביותר שהמטה הכללי שלנו הצליח להוציא תחת ידיו'. ובתחילת 1943 מוחו המבריק של מנשטיין הוכיח את עצמו בשנית.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">23:30</span>
                </div>
                <div class="content">
                    <p>כאמור, הלחץ הבלתי פוסק שהפעילו הרוסים איפשר להם לדחוק את הגרמנים מערבה ולהשתלט מחדש על מספר ערים אסטרטגיות. אבל בבת אחת הוא גם גרם לכוחות הסובייטים להיות פרוסים דק מדי בחזית באזור הדרום מערבי של רוסיה, מצפון לאוקראינה. מנשטיין, שתמיד תר אחר הזדמנויות התקפיות, זיהה את החולשה הזו. הוא פנה אל היטלר והצביע על הזדמנות נדירה להפוך את הקערה על פיה בחזית המזרחית. היטלר הסכים. הוא העלה אותו לדרגת גנרל פלדמרשל והעניק לו את הפיקוד על קבוצת הארמיות דרום, אחת היחידות הצבאיות הגדולות ביותר בצבא הגרמני.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">24:14</span>
                </div>
                <div class="content">
                    <p>מנשטיין לא אכזב. הוא ארגן מחדש את הארמיות הגרמניות ובמרץ של 1943 יצא למתקפת נגד שהסתיימה בניצחון מוחץ. בתוך ארבעה שבועות בלבד הצליחה קבוצת הארמיות דרום להשמיד שלוש ארמיות סובייטיות ולפגוע קשות בשלוש נוספות. תבוסה שעלתה לצבא האדום בכ-46 אלף חיילים, 600 טנקים ו-1,200 קני ארטילריה. לא פחות חשוב, מנשטיין הצליח לכבוש מחדש את חרקוב ובלגורוד, שתי ערים תעשייתיות חשובות. הצבא האדום נאלץ לעצור את התקדמותו כדי להתארגן מחדש ולהתגונן מפני כוחותיו הדורסניים של מנשטיין שקיווה לנצל את המומנטום ולכבוש מחדש גם את קורסק ובכך להשתלט על צומת הרכבות שבה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">25:04</span>
                </div>
                <div class="content">
                    <p>אבל בנקודה הזו התערב מזג האוויר בלוחמה. החורף הרוסי הקשוח הגיע לסיומו והקרקע בדרום מערב רוסיה הפשירה והפכה לעיסה בוצית ודביקה שמנעה כל אפשרות לתמרון צבאי. שני הצבאות נאלצו לחנות במקום שבו עמדו, והתוצאה הייתה שקורסק, עדיין תחת שליטת הצבא האדום, ניצבה במרכזה של בליטה עצומה, 100 קילומטרים רוחבה ו-300 קילומטרים אורכה, שפלשה במירכאות לתוך השטח שהחזיק הצבא הגרמני. הבליטה הזו, או 'מבלט' בשפה הצבאית, הייתה עצם בגרונם של הגרמנים, אבל למנשטיין לא הייתה כל ברירה אלא לחכות לקיץ, שאז תתייבש הקרקע הבוצית וניתן יהיה לשוב ולתמרן בשדה הקרב.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">26:03</span>
                </div>
                <div class="content">
                    <p>בשאר החזיתות כמובן, המלחמה לא פסקה לרגע. במערב אירופה החלו בעלות הברית להפציץ ערים ומרכזי תעשייה גרמניים, ובאוקיינוס האטלנטי ספגו 'להקות הזאבים', הצוללות הגרמניות שהטילו את חיתתן על אוניות הסוחר של בעלות הברית, מכות קשות ששברו את המצור הכלכלי על בריטניה. היטלר היה זקוק נואשות להישג צבאי במזרח שיאפשר לו לבלום את הצבא האדום כדי להתרכז בהדיפת מתקפות בעלות הברית בחזיתות האחרות, וגם כזה שיראה לבעלות בריתה של גרמניה הנאצית שכוחו של הרייך השלישי עדיין במותניו וימנע מהן לפרוש מהמלחמה. גם הפעם היה זה מנשטיין שסיפק לפיהרר את הסחורה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">26:51</span>
                </div>
                <div class="content">
                    <p>הוא הציג להיטלר שתי אפשרויות. הראשונה הייתה להמתין שהצבא האדום ייצא למתקפה כנגד הכוחות הגרמניים באזור הבליטה. הגרמנים יסוגו לאחור תחת הלחץ, אבל הנסיגה הזו תהיה לא יותר מאשר תחבולה שתפקידה יהיה לפתות את הרוסים עוד ועוד לתוך השטח הגרמני. או אז יסגור עליהם מנשטיין את המלכודת והצבא הגרמני יתקוף את אגפי הכוח הרוסי, יכתר אותו וישמיד אותו. התוכנית הזו הייתה המועדפת על מנשטיין, אבל היטלר דחה אותה על הסף מכיוון שכאמור הוא לא היה מסוגל לסבול את הרעיון של נסיגה משטחים מוחזקים, אפילו כחלק מתחבולה מחוכמת.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">27:35</span>
                </div>
                <div class="content">
                    <p>האפשרות השנייה הייתה פשוטה וישירה יותר. כאמור, בליטת קורסק חדרה למעלה מ-100 קילומטר לתוך השטח הגרמני, ופירוש הדבר היה שהגרמנים הקיפו אותה מצפון, ממערב ומדרום. תקיפה של המבלט בתנועת מלקחיים מצפון ומדרום בו זמנית תנתק את קורסק משאר רוסיה והגרמנים יוכלו לכתר את הכוחות שמגינים עליה מכל הכיוונים ובכך לכבוש אותה בקלות. היטלר, אולי באופן לא מפתיע, התלהב מהאפשרות השנייה הזו. הנה ניצבה בפניו הזדמנות זהב להשיג לא רק ניצחון מזהיר שיעלה את קרנו של הצבא הגרמני ויקיז את דמה של ברית המועצות, אלא גם הזדמנות ללכוד מאות אלפי שבויים רוסים שאותם יהיה אפשר להעסיק בעבודות כפייה בתעשיית התחמושת הגרמנית שמשוועת לידיים עובדות. מספר שבועות לאחר מכן חתם היטלר על פקודת המבצע של 'סיטדל' (מצודה), התוכנית לכיבושה של בליטת קורסק.</p>
                </div>
            </article>
            
            <article class="paragraph speaker-אריך פון מנשטיין">
                <div class="paragraph-meta">
                    <span class="speaker-name">אריך פון מנשטיין</span>
                    <span class="timestamp">28:36</span>
                </div>
                <div class="content">
                    <p>כל קצין וכל אזרח חייב להכיר בחשיבותה של המתקפה הזו. ניצחון בקורסק יהיה כמגדלור לעולם.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">28:47</span>
                </div>
                <div class="content">
                    <p>אבל אליה וקוץ בה. מנשטיין הדגיש בתוכניותיו שעל הגרמנים לפעול מהר ולתקוף את מבלט קורסק לכל המאוחר בחודש מאי. והוא ידע על מה הוא מדבר. העובדה שתוכניתו של מנשטיין לכיבושה של קורסק הייתה, כפי שציינתי קודם, פשוטה ואולי כמעט מובנת מאליה, פירושה שגם הפיקוד הסובייטי ניחש בקלות את כוונותיה של גרמניה. גם מידע מודיעיני שקיבלה ברית המועצות מבעלות בריתה במערב סייע לאושש את ההערכות לגבי הקרב המתקרב.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">29:20</span>
                </div>
                <div class="content">
                    <p>סטלין העדיף בדרך כלל להתמודד עם אתגרים שכאלה באמצעות נקיטת יוזמה התקפית, אבל גאורגי ז'וקוב, המשנה לרמטכ"ל הסובייטי ומי שהיה אחראי על האסטרטגיה הסובייטית במלחמה, שכנע אותו שהפעם דווקא הגישה ההגנתית היא זו העדיפה. לצבא האדום, הזכיר ז'וקוב, יש הרבה יותר חיילים וטנקים מאשר לגרמנים, ולכן זה יהיה נכון יותר להקים במבלט מערך הגנה מפואר, לתת לכוחות הגרמניים להקיז את דמם בניסיון להתגבר על ההגנות האלה ורק אז להטיל למערכה כוחות עתודה רעננים וחזקים שיביסו את הצבא הגרמני המותש. סטלין ושאר צמרת הפיקוד הסובייטית ראו את ההיגיון מאחורי תוכניתו של ז'וקוב ואישרו אותה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">30:09</span>
                </div>
                <div class="content">
                    <p>למנשטיין לא היה ספק שהצבא האדום מתכנן להקים מערך הגנה שכזה בקורסק, והוא ידע היטב שכל יום שחולף יאפשר לרוסים להעמיק ולחזק את ההגנות האלה. אם יצליחו הרוסים להשלים את מערך ההגנה לפני הפלישה הגרמנית, בליטת קורסק עלולה להפוך למלכודת מוות עבור הצבא הגרמני. זו הסיבה שמנשטיין דחק בהיטלר לאשר את מכת הפתיחה של מבצע מצודה כבר בשבוע הראשון של מאי, מיד לכשמזג האוויר יאפשר זאת. אבל לא כל הגנרלים הגרמנים הסכימו איתו.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">30:47</span>
                </div>
                <div class="content">
                    <p>פלדמרשל ולטר מודל, מפקד הארמייה התשיעית ומי שנחשב לקצין מוערך ובעל יוזמה, טען שהכוח הגרמני שקיים בחזית המזרחית לא מספיק חזק כדי להוציא לפועל מבצע גדול שכזה, ולכן עדיף להמתין עם התקיפה עד שניתן יהיה להביא לקורסק יחידות נוספות. לעומתו, היינץ גודריאן, המפקח הכללי של כוחות השריון הגרמניים, ואלברט שפר, שר החימוש, המליצו היטלר לבטל לחלוטין את מבצע מצודה ולשמור את כוחות הצבא הגרמני להתמודדות עם פלישה אפשרית של בעלות הברית במערב אירופה, שבשלב הזה של המלחמה נראתה כמו התפתחות בלתי נמנעת.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">31:27</span>
                </div>
                <div class="content">
                    <p>היטלר מצא את עצמו אם כן בצומת החלטה לא פשוטה. להכות מיד, להמתין או לבטל את המבצע לחלוטין. על הכף ניצבו לא פחות מ-64% מהכוח המשוריין של הרייך השלישי שהיו אמורים להיות מוטלים למערכה בקורסק. והיטלר, מספר לנו מנשטיין בזיכרונותיו, לא התמודד טוב עם החלטות.</p>
                </div>
            </article>
            
            <article class="paragraph speaker-אריך פון מנשטיין">
                <div class="paragraph-meta">
                    <span class="speaker-name">אריך פון מנשטיין</span>
                    <span class="timestamp">31:53</span>
                </div>
                <div class="content">
                    <p>בכל פעם שניצב היטלר בפני החלטה שלא רצה לקבל אבל לא יכול היה לחמוק ממנה, הוא דחה אותה זמן רב ככל שרק יכול היה. כך קרה בכל פעם שהיה עלינו להטיל בדחיפות כוחות לשדה הקרב כדי למנוע מהאויב הצלחה מבצעית. קציני המטה הכללי נאבקו בהיטלר במשך ימים שלמים לפני שהוא הסכים לשלוף יחידות מאזורים שלא היו בסיכון כדי לשלוח אותן למקומות שבהם הן היו הכרחיות.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">32:23</span>
                </div>
                <div class="content">
                    <p>כעת בא החיסרון הזה באישיותו של היטלר לידי ביטוי באופן החריף ביותר. השבוע הראשון של מאי בא והלך, ואז השבוע השני וגם השלישי, והיטלר עדיין לא הצליח להחליט מתי בדיוק יחל מבצע מצודה. בלית ברירה דחו קציני המטה את המבצע ליוני, וכשגם ביוני לא הגיע היטלר להחלטה, דחו אותו שוב לתחילת יולי. מנשטיין לא ידע את נפשו מרוב תסכול. אחד מפקודיו של מנשטיין סיפר איך בכל פעם שעזב את לשכתו של הפיהרר, היה הגנרל ממלמל לעצמו: 'אלוהים אדירים, איזה אידיוט'.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">33:05</span>
                </div>
                <div class="content">
                    <p>הרוסים, כפי שבוודאי ניחשתם, ניצלו את ההתמהמהות הזו עד הסוף. 300 אלף חיילים ואזרחים, רובם נשים מהעיירות והכפרים הסמוכים לחזית, גויסו כדי לחפור למעלה מ-9,000 קילומטרים של שוחות ותעלות בצפונה ובדרומה של בליטת קורסק. הרוסים בנו כ-700 גשרים חדשים וסללו כ-2,000 קילומטרים של כבישים שיחד יצרו מערך אדיר של שלושה קווי הגנה שהוצבו זה במקביל לזה לכל אורך החזית, בעומק כולל של כמאה ועשרה קילומטרים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">33:43</span>
                </div>
                <div class="content">
                    <p>כל קו הגנה שכזה כלל אלפי קילומטרים של גדרות תיל, תעלות לחימה ומכשולי נ"ט, לצד אלפי עמדות מוסוות של מכונות ירייה, מרגמות ותותחים. לפני קווי ההגנה נזרעו למעלה מחצי מיליון מוקשים נגד טנקים ועוד כ-440 אלף מוקשים נגד אדם. במקביל, פרטיזנים רוסים שפעלו מאחורי הקווים תקפו מסילות רכבת וגשרים כדי לפגוע במערך הלוגיסטי של הגרמנים. בחודש יוני לבדו למשל ביצעו הפרטיזנים למעלה מאלף תקיפות של פסי רכבת ופגעו בכ-400 קרונות ו-54 גשרים. הרוסים גם אימנו את החיילים שלהם שלא יפחדו מהטנקים הגרמניים. החיילים היו שוכבים בשוחות עמוקות והטנקים היו עוברים מעליהם הלוך ושוב במה שהלוחמים הסובייטים כינו בהומור שחור אופייני - 'גיהוץ'.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">34:40</span>
                </div>
                <div class="content">
                    <p>ופון מנשטיין, שעקב אחר ההכנות הסובייטיות במבלט קורסק בעיניים כלות, לא יכול היה לעשות דבר.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">35:05</span>
                </div>
                <div class="content">
                    <p>אבל אולי היטלר לא היה כל כך טיפש כפי שניתן אולי לחשוב. למעשה, דווקא מנשטיין עצמו, שכאמור לא היסס להתעמת עם הפיהרר כשלא הסכים איתו, כתב עליו כמה דברים מפתיעים מאוד בזיכרונותיו.</p>
                </div>
            </article>
            
            <article class="paragraph speaker-אריך פון מנשטיין">
                <div class="paragraph-meta">
                    <span class="speaker-name">אריך פון מנשטיין</span>
                    <span class="timestamp">35:21</span>
                </div>
                <div class="content">
                    <p>כשמדברים על היטלר כמפקד הצבא, עלינו לנפנף אותו עם קלישאות בסגנון 'הוא היה רק רב טוראי במלחמת העולם הראשונה'. הייתה לו, ללא צל של ספק, הבנה טובה להזדמנויות מבצעיות. אפשר למצוא יכולות כאלה אצל לא מעט חובבים, אחרת ההיסטוריה לא הייתה עשירה בכל כך הרבה דוכסים ונסיכים שהפכו למפקדים מצליחים. זאת ועוד, היטלר ניחן בזיכרון מעולה ודמיון עשיר שאיפשרו לו להבין בקלות עניינים טכניים ובעיות בחימוש. הוא הכיר באופן מדוקדק את כל כלי הנשק העכשוויים שבידי האויב ויכול היה לצטט מהזיכרון טורים שלמים של נתונים ומספרים אודות יכולות הייצור שלנו ושל האויב.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">36:08</span>
                </div>
                <div class="content">
                    <p>כעת, לקראת מה שהיה אולי המבצע החשוב ביותר של הצבא הגרמני במלחמה כולה, באו היכולות האלה של היטלר לידי ביטוי.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">36:18</span>
                </div>
                <div class="content">
                    <p>למרות ההצלחה הכבירה של הוורמכט במבצע ברברוסה, היה תחום אחד שבו בכל זאת הצליחו הרוסים להפתיע את הצבא הגרמני. כפי שסיפרתי לכם קודם, ברית המועצות סייעה לכוחות הרפובליקנים במלחמת האזרחים בספרד, וכחלק מהסיוע הזה סיפקה להם גם כלי רכב משוריינים. הקרבות בספרד חשפו שתי חולשות קריטיות בטנקים הסובייטים: הם לא היו ממוגנים דיים כנגד פגזים של האויב, ומנועי הבנזין שלהם נטו להתלקח בקלות בעקבות פגיעות.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">36:51</span>
                </div>
                <div class="content">
                    <p>עקב כך, ב-1937 החלו המהנדסים הרוסים לעמול על פיתוחו של טנק חדש בשם T-34. כחלק מהפקת הלקחים של מלחמת האזרחים הספרדית, צויד ה-T-34 במנוע דיזל שהיה הרבה יותר עמיד בפני דליקות, ובשריון קדמי שהיה לא רק עבה מאוד, עד כדי 70 מילימטרים של פלדה, אלא גם נטוי בשיפוע של כ-60 מעלות. השיפוע הזה, שהיה מאפיין חדש יחסית בעולם הטנקים, שידרג את היכולות ההגנתיות של ה-T-34 בשתי דרכים.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">37:26</span>
                </div>
                <div class="content">
                    <p>הראשון היה שבמקרים מסוימים פגזים שפגעו בשריון המשופע ניתזו ממנו מבלי שחדרו לתוכו כלל. השני הוא שגם פגז שלא ניתז מהשריון היה צריך לעבור דרך ארוכה יותר כדי לחדור לתוך הטנק מאשר אם היו לוחות השריון עומדים בניצב לקרקע. כדי להבין למה, דמיינו לעצמכם ריבוע שאורך הצלעות שלו הוא נאמר 10 סנטימטרים. פגז שחוצה את הריבוע הזה מדופן לדופן צריך לעבור 10 סנטימטרים של פלדה. עכשיו קחו את הריבוע הזה והטו אותו על הצד, כך שכעת אותו הפגז חודר לא דרך הדופן אלא מהפינה של הריבוע. המרחק שאותו פגז צריך לעבור כעת כדי לצאת מהפינה השנייה הוא למעשה האלכסון של הריבוע, שהוא מטבע הדברים ארוך יותר מאשר הצלע - כ-14 סנטימטרים לעומת 10. באופן הזה ה-T-34 זכה בשריון הרבה יותר אפקטיבי ללא תוספת משקל.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">38:28</span>
                </div>
                <div class="content">
                    <p>פיתוחו של ה-T-34 הסתיים בראשית 1940, וכדי להוכיח את אמינותו הגבוהה של מכונת המלחמה שיצרו, לקח צוות הפיתוח של הטנק את אב הטיפוס ויצא איתו למסע של 1,000 קילומטר מהמפעל בחרקוב ועד לקרמלין שבמוסקבה, ואז מהקרמלין בחזרה לחרקוב, אבל הפעם דרך פינלנד - 2,000 קילומטרים נוספים. הטנק הקשוח שרד את הנסיעה המפרכת ואת החורף הרוסי המקפיא בהצלחה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">38:59</span>
                </div>
                <div class="content">
                    <p>הטנקים הראשונים מדגם T-34 עזבו את פס הייצור בספטמבר 1940 ומיד הושלכו לסערת הקרב של מבצע ברברוסה. השריון המשופר הוכיח את עצמו. פגזי הנ"ט בקוטר 37 מילימטר שבהם השתמשו הגרמנים לא הזיזו ל-T-34 כהוא זה. הלוחמים הגרמנים החלו לכנות את תותחי הנ"ט שלהם בשם 'הנוקשים בדלת הטנק' - אני מבטיח לכם שבגרמנית זה נשמע הרבה יותר מוצלח - מכיוון שכל מה שעשו הפגזים האלה היה להתריע בפני צוות הטנק שחיילים גרמנים נמצאים בסביבה. זאת ועוד, ה-T-34 ניחן גם בתותח 76 מילימטר משופר שהצליח לחדור את הטנקים הגרמניים בקלות יחסית.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">39:46</span>
                </div>
                <div class="content">
                    <p>למרות שהטנק החדש לא הספיק להותיר חותם עמוק בשדה הקרב, הגרמנים הבינו מיד כי עליהם למצוא לו מענה הולם וגייסו לעזרתם את חברת מאן, שאת האוטובוסים והמשאיות מתוצרתה אפשר למצוא גם היום בכבישי ישראל. מהנדסיה של מאן בחנו טנקי T-34 שנתפסו כשלל והציעו לממשלה הגרמנית תכנון לטנק חדש שיתעלה על זה הסובייטי. הפנצר סימן 5, שקיבל את השם פנתר, היה לא רק שיפור משמעותי על פני הפנצר סימן 3 וסימן 4 הקיימים, אלא הוא היה גם טוב יותר מה-T-34 בכמעט כל פרמטר אפשרי.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">40:31</span>
                </div>
                <div class="content">
                    <p>השריון הקדמי שלו, שהיה משופע אף הוא, היה עבה יותר, התותח 75 מילימטר שלו היה מדויק וקטלני בהרבה מזה של ה-T-34, ומנוע מייבאך עוצמתי העניק לו מהירות גבוהה פי פעם וחצי מזו של מקבילו הרוסי. ואם זה לא היה מספיק, לגרמנים היה טנק חדש נוסף שעמד לעזוב את פס הייצור: הפנצר סימן 6, טייגר, שפיתוחו הוחל עוד ב-1937.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">41:04</span>
                </div>
                <div class="content">
                    <p>ה-T-34 והפנתר היו מה שקונה טנקים בינוניים, זאת אומרת טנקים קלים וניידים יחסית. הטייגר לעומתם היה טנק כבד. מפלצת פלדה במשקל של 55 טונות, עשר טונות יותר מהפנתר ו-30 טון יותר מה-T-34, בעלת תותח בקוטר 88 מילימטר שהיה העוצמתי ביותר בעולם בפער, ושריון בעובי של 100 מילימטר שאומנם לא היה משופע, אבל היה גם כן השריון העבה ביותר באותם הימים. יחד, התכונות האלה הפכו את הטייגר לטנק הטוב ביותר בשדה הקרב בפער ניכר על פני כל הטנקים האחרים. למשל, הטייגר היה מסוגל להשמיד T-34 ממרחק של למעלה מקילומטר וחצי, בעוד שהטנק הסובייטי היה צריך להתקרב למרחק של 500 מטר בלבד כדי להיות מסוגל בכלל לחדור את השריון של הטייגר, וגם זה רק מהצד, כי השריון בחזית של הטייגר היה כמעט בלתי חדיר לפגזי ה-T-34.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">42:13</span>
                </div>
                <div class="content">
                    <p>העליונות של הטנקים הגרמניים בשדה הקרב הייתה חדשות טובות מאוד להיטלר, שכן האבידות הכבדות שספגו הגרמנים במבצע ברברוסה ובמצור על סטלינגרד הביאו לכך שב-1943 הצבא הגרמני סבל ממחסור כרוני בכוח אדם ונאלץ להסתמך במידה משמעותית על כוחות השריון שלו. הייתה רק בעיה אחת. ראשוני הפנתרים והטייגרים עזבו את המפעלים רק בתחילת אותה שנה, כך שבמאי 1943, תאריך הפתיחה המקורי של מבצע מצודה, עדיין לא היו מספיק פנתרים וטייגרים זמינים בחזית.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">42:51</span>
                </div>
                <div class="content">
                    <p>אומנם היה ברור שכל עיכוב בפתיחת המבצע מאפשר לרוסים לחזק עוד יותר את מערך ההגנה שלהם במבלט קורסק, אבל היטלר היה משוכנע שההמתנה להגעת הטנקים החדשים תשתלם בסופו של דבר, מכיוון שלרוסים לא היה מענה לעוצמתם המרסקת של הפנתר והטייגר, ואלו יוכלו לחדור דרך ההגנות הסובייטיות כמו סכין דרך חמאה רכה.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">43:21</span>
                </div>
                <div class="content">
                    <p>בראשית יולי היו הטנקים החדשים סוף סוף בחזית, ושני הצבאות היו בשיא המוכנות שלהם. הגרמנים נערכו בשתי חזיתות, צפונית ודרומית למבלט, עם כ-800 אלף חיילים, 7,400 תותחים וכ-2,500 טנקים, מהם 260 פנתרים וכ-210 טייגרים. מולם הציבו הרוסים לא פחות ממיליון ו-900 אלף חיילים, 31 אלף קני ארטילריה ולא פחות מ-5,000 טנקים. בפלישה המפורסמת בנורמנדי, לשם השוואה, השתתפו כ-200 אלף חיילים בלבד.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">44:03</span>
                </div>
                <div class="content">
                    <p>בערבו של ה-4 ביולי עטפה שמיכה של אפלה את מבלט קורסק. הרוסים לא ידעו מתי בדיוק ינחיתו הגרמנים את מהלומת הפתיחה שלהם, אבל לכולם היה ברור שזה עניין של ימים ואולי אפילו שעות. כך תיאר קצין סובייטי את הפעילות בצד הרוסי.</p>
                </div>
            </article>
            
            <article class="paragraph speaker-קצין סובייטי">
                <div class="paragraph-meta">
                    <span class="speaker-name">קצין סובייטי</span>
                    <span class="timestamp">44:23</span>
                </div>
                <div class="content">
                    <p>הדרכים החשוכות המו רעשי מנועים. שיירות של טנקים ותותחים, מכוסים בשכבה של אבק, התגלגלו אל הגזרה שבה ציפינו לפלישה הגרמנית. בעוד שהקצינים הגרמנים הקריאו בקול לחיילים שלהם את פקודת הקרב של הפיהרר, המגינים שלנו ערכו את ההכנות האחרונות לקבלת האויב. עיבינו את קו ההגנה הקדמי ביותר, הזזנו תותחים למקומותיהם והשלמנו את טבלאות הירי הארטילרי.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">44:52</span>
                </div>
                <div class="content">
                    <p>הכלים הוצבו על לוח המשחק. עכשיו נותר רק לראות מי יעשה את המהלך הראשון.</p>
                </div>
            </article>
            
            <article class="paragraph speaker-רן לוי">
                <div class="paragraph-meta">
                    <span class="speaker-name">רן לוי</span>
                    <span class="timestamp">45:12</span>
                </div>
                <div class="content">
                    <p>זהו, עד כאן. בפרק הבא, חלקו השני של הסדרה על קרב קורסק. בינתיים, אם בא לכם לשמוע עוד סיפורים מרתקים על מלחמת העולם השנייה, אני מזכיר שעשיתי כמה וכמה סדרות שכאלה. למשל, פרק 281, 'הקרב על האוקיינוס האטלנטי', מספר את סיפורן של ה-U-boats, הצוללות הגרמניות במלחמת העולם השנייה. פרקים 267 ו-268 מספרים על הקרבות שניהלו הגרמנים והבריטים בצפון אפריקה, ועל הבונקרים שחפרו אנשי היישוב היהודי בכרמל כהכנה לפלישה נאצית קרבה לארץ ישראל. ופרקים 227 ו-228 מספרים את סיפורה של מערכת ההגנה הסודית שבנו הבריטים במפרץ חיפה בימי המלחמה, וסיפורה של הצוללת האיטלקית שירה, ששרידיה נמצאים בפתח המפרץ עד היום. ולבסוף, אני מזכיר גם את שלושת הפרקים שעשיתי על סיפורה של חטיבה 188, שהייתה זו שנצבה כמעט לבדה מול מאות הטנקים הסורים שהסתערו על רמת הגולן במלחמת יום הכיפורים, פרקים 254 עד 256.</p>
                </div>
            </article>
            
        </div>
    </div>

    <script>
        const audio = document.getElementById('audio-player');
        const words = document.querySelectorAll('.word');
        let currentWord = null;

        function seekTo(time) {
            audio.currentTime = time;
            audio.play();
        }

        audio.addEventListener('timeupdate', () => {
            const time = audio.currentTime;

            // Simple optimization: only check around the current word or linear scan if lost
            // For robustness, we'll just do a linear scan for now. 
            // In a huge transcript, we might want a binary search or index.
            
            let found = false;
            words.forEach(word => {
                const start = parseFloat(word.dataset.start);
                const end = parseFloat(word.dataset.end);

                if (time >= start && time < end) {
                    if (currentWord !== word) {
                        if (currentWord) currentWord.classList.remove('active');
                        word.classList.add('active');
                        currentWord = word;
                        
                        // Auto-scroll logic
                        const container = document.getElementById('transcript');
                        const wordTop = word.offsetTop - container.offsetTop;
                        // scroll if word is getting out of view
                        container.scrollTop = wordTop - 100; 
                    }
                    found = true;
                }
            });

            if (!found && currentWord) {
                currentWord.classList.remove('active');
                currentWord = null;
            }
        });
    </script>
</body>
</html>