<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>למה דווקא האירופאים כבשו את העולם?[התשובה] - פודטקסט</title>
    <link rel="stylesheet" href="../../styles.css">
    <script defer src="../../search.js"></script>
</head>
<body>
    <div class="container">
        <header class="site-header">
            <div class="logo">
                <a href="../../index.html">פודטקסט</a>
            </div>
            
            <div class="search-box">
                <input type="text" id="search-input" placeholder="חיפוש...">
                <div id="search-results" class="search-results hidden"></div>
            </div>

            <nav class="main-nav">
                <a href="../../index.html" class="nav-link">פרקים אחרונים</a>
                <a href="../../podcasts.html" class="nav-link">כל הפודקאסטים</a>
                <a href="../../rss.xml" class="rss-link" title="RSS">
                    <svg xmlns="http://www.w3.org/2000/svg" width="18" height="18" viewBox="0 0 24 24" fill="none" stroke="currentColor" stroke-width="2" stroke-linecap="round" stroke-linejoin="round"><path d="M4 11a9 9 0 0 1 9 9"></path><path d="M4 4a16 16 0 0 1 16 16"></path><circle cx="5" cy="19" r="1"></circle></svg>
                </a>
            </nav>
        </header>

        <main>
            
    <div class="episode-header">
        <h1>למה דווקא האירופאים כבשו את העולם?[התשובה]</h1>
        <div class="meta-row">
            <span class="meta-date">פורסם ב: 2 באוגוסט 2021</span>
            <a href="../../podcasts/the-answer.html" class="meta-feed">התשובה</a>
        </div>
    </div>

    <div class="player-container">
        <audio id="audio-player" controls>
            <source src="" type="audio/mpeg">
            Your browser does not support the audio element.
        </audio>
    </div>

    <div class="transcript-container" id="transcript">
        
            
        
            
        
            
        
            
        
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">00:00</span>
                </div>
                <div class="content">
                    <p>אתם אוהבים חידות? לא כאלה של מה ההבדל בין חלב, אלא חידות שגורמות לכם לבהות בתקרה ולמלמל 'מין רגע, אבל אם הוא עשה ככה...' תקשיבו לזה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">00:15</span>
                </div>
                <div class="content">
                    <p>יש עשרה חדרים. בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים, לא החדר שלו, מפרק אותה וסוחב אותה למחסן, ואז חוזר לישון. אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזו דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן?</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">01:13</span>
                </div>
                <div class="content">
                    <p>אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה, שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">01:41</span>
                </div>
                <div class="content">
                    <p>במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד י"א. וישנה גם הנבחרת הצעירה, שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס.</p>
                </div>
            </article>
            
            <article class="paragraph speaker-קריין">
                <div class="paragraph-meta">
                    <span class="speaker-name">קריין</span>
                    <span class="timestamp">02:36</span>
                </div>
                <div class="content">
                    <p>רשת 'עושים היסטוריה'.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">02:46</span>
                </div>
                <div class="content">
                    <p>איתם שאל אותי: 'אבא, טבתה בסובוגבל לבה בקריבי אבצבה בבסבת הבבבת?'. והתשובה היא: כן. אני דורון פישלר, זאת 'התשובה', בואו נתחיל.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">03:00</span>
                </div>
                <div class="content">
                    <p>לעיתים קרובות יצא לי לדבר בפודקאסט הזה וגם ב'מובן מאליו' על למה דברים הם כמו שהם בכל העולם. כלומר, למה סופרים בכל העולם בבסיס 10? ולמה בכל העולם היממה מחולקת ל-24 שעות דווקא? ולמה יש שבעה ימים בשבוע? ולעיתים קרובות ההסברים האלה כוללים את השלב שהולך ככה: וזאת הסיבה שהדבר הזה קרה באירופה, ואז האירופאים השתלטו על כל העולם והביאו את הסטנדרטים שלהם לכל שאר העולם, ולכן כולנו משתמשים בזה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">03:45</span>
                </div>
                <div class="content">
                    <p>וזה נכון, זאת באמת הסיבה, זה מה שקרה. אבל בעקבות זה, היו הרבה אנשים ששאלו אותי: למה בעצם זה קרה שהאירופאים השתלטו על כל העולם? למה מה שהיה מקובל בבריטניה וצרפת וספרד הפך להיות הסטנדרט הכלל-עולמי ולא מה שהיה מקובל פעם בצ'ילה או דרום תאילנד? שאלו את זה בכל מיני צורות. קמץ קטן שאל: 'למה בסופו של דבר האירופים כבשו את העולם ולא הסינים או האצטקים?'. וגלעד שאל: 'למה עד לפני 200 או 300 שנים אירופה הייתה היבשת הכי מפותחת, ולמה האינדיאנים לא הגיעו לשאר העולם כמו שאירופה עשתה?'. ושאלו את זה גם בניסוחים אחרים: הדר ותמר וישראל הישראלי וג'וסאקה היגשיגאטה ויוגב ובניה ואלעד ומנגו שולט, שניסח את זה ככה: 'אוקיי, אז יכול להיות שזאת שאלה קצת גדולה או רחבה מדי בשביל פרק - אתה צודק, מנגו - אבל היא ממש מעניינת אותי: איך זה שבמהלך ההיסטוריה נוצרו מדינות שהתפתחו הרבה יותר מאחרות? למשל מדינות אירופה לעומת מדינות באפריקה או באסיה? עד היום יש פערים ממש גדולים לפעמים, אבל מאיפה הם הגיעו בעצם?'.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">04:56</span>
                </div>
                <div class="content">
                    <p>אז כן. כולם צודקים. מ-1492 בערך, מדינות באירופה הפכו לאימפריות ענקיות. הן כבשו ביחד כמעט את כל העולם. בריטניה כבשה את אוסטרליה, ניו זילנד, הודו - שגדולה פי הרבה מבריטניה עצמה - והרבה מאוד איים בכל מיני מקומות ואזור מסוים בצפון אמריקה. ספרד ופורטוגל לקחו לעצמן את כל דרום אמריקה. הולנד כבשה את אינדונזיה. ואז, כשנגמרו להם המקומות האחרים, כולם התחילו לכבוש את אפריקה. צרפת לקחה לעצמה חתיכה ענקית מאפריקה, גרמניה כבשה קצת מאפריקה, איטליה כבשה קצת, בלגיה... בלגיה! מדינה קטנה, מדינה בגודל של ישראל, שלטה על חתיכה מאפריקה בגודל של פי שמונה מבלגיה עצמה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">05:46</span>
                </div>
                <div class="content">
                    <p>אז היה ככה במשך כמה זמן ואז זה הפסיק לעבוד. החלק של בריטניה שהיה באמריקה החליט שהם כבר לא בריטניה אלא מדינה אחרת שקוראים לה ארצות הברית. ודרום אמריקה כבר לא הייתה ספרד או פורטוגל אלא מדינות אחרות כמו ברזיל וארגנטינה וצ'ילה וכל מיני. והודו החליטה שהיא הודו ולא בריטניה, וכל המדינות באפריקה קיבלו עצמאות אחת אחת, וכל המדינות האירופאיות חזרו להיות רק הן עצמן ולא אימפריות.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">06:13</span>
                </div>
                <div class="content">
                    <p>ועדיין, את ההשפעה של התקופה הזאת מרגישים עד היום. מרגישים את זה בשפות שמדברים בכל מיני מקומות בעולם ובעובדה שבכל העולם משתמשים בשבוע של שבעה ימים וסופרים את השנים מאז לידת ישו, גם אם הם לא נוצרים שם בכלל. אבל למה כל זה קרה מההתחלה? איך זה שאירופה - שהיא דרך אגב לא יבשת, אבל זה עניין אחר - איך זה שדווקא המדינות באזור הקטן הזה כבשו את כל העולם?</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">06:44</span>
                </div>
                <div class="content">
                    <p>זאת שאלה מאוד גדולה, כי השאלה הזאת היא בעצם למה ההיסטוריה קרתה כמו שההיסטוריה קרתה. זה סיפור ארוך ומסובך מן הסתם. אבל ברגע ששואלים את השאלה הזאת, יש אנשים שמתחילים מיד לצעוק שלוש מילים. למעשה ממש ברגע זה, חלק מהמאזינים צועקים על הרמקול שלהם את המילים האלה. והמילים הן: רובים, חיידקים ופלדה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">07:18</span>
                </div>
                <div class="content">
                    <p>זה כי 'רובים, חיידקים ופלדה' זה השם של הספר מאת ג'ארד דיימונד שיצא ב-1997, ספר מאוד פופולרי שנועד לענות בדיוק על השאלה הזאת. עכשיו, זה לוקח לו במהדורה העברית 333 עמודים, שזה דרך אגב בדיוק חצי מ-666, יו! ועוד יש 23 עמודים של המלצות לקריאה נוספת אחר כך. אז זה די ארוך, ועדיין זה ממש ממש קצר בתור סיכום של, אתם יודעים, כל ההיסטוריה האנושית. ולקצר את זה עוד יותר עכשיו למשהו שייכנס בתוך פרק אחד של פודקאסט - זה אולי עוד יותר מגוחך, אבל אני אעשה את זה בכל זאת. כי יכול להיות שהשאלה הזאת גדולה עליי, אולי אני לבד לא יכול לענות על השאלה הזאת, אבל אולי ג'ארד דיימונד יכול. הוא קיבל על זה פרס פוליצר אחרי הכל. מצד שני, יש אנשים אחרים שממש כרגע צועקים על הרמקול שלהם דברים כמו 'לאאאא!' ומאוד מאוכזבים ממני. אז כן, אני יודע גם שהספר הזה לא בדיוק מקובל על כולם. לא כולם מקבלים את התשובות שהוא נותן. יש אנשים שקצת לא סובלים אותו בכלל. אז מי צודק בכל העסק הזה? זאת השאלה. תכף תבוא התשובה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">08:53</span>
                </div>
                <div class="content">
                    <p>למה אירופה כבשה את כל העולם? התשובה הפשוטה היא: כי יכלה. אירופה הייתה מתקדמת יותר טכנולוגית משאר העולם, ולכן היא יכלה לכבוש את שאר העולם. בתור התחלה, היו להם רובים. כשל... האמריקאים הילידים והאפריקאים והאוסטרלים והאינדונזים - להם לא היו רובים. וכשיש מלחמה בין שני צדדים, לצד אחד יש רובים ולשני לא, אני הולך להמר על הצד עם הרובים.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">09:30</span>
                </div>
                <div class="content">
                    <p>ואפילו בלי הרובים. כשהספרדים כבשו את מקסיקו, זה נכון שהיו להם רובים אבל הם היו רובים ממש לא משהו. הם היו מהדורות המוקדמים של הרובים, הם היו מאוד מאוד איטיים ומאוד לא מדויקים. הם היו יותר יעילים בלעשות הרבה רעש ולהפחיד מאשר להרוג מישהו. אבל אפילו בלי הרובים, היו להם חרבות, היה להם שריון ממתכת. לאצטקים לא היה את זה. האצטקים היו אימפריה, הם היו גדולים, הם היו מאורגנים, אבל כלי הנשק שלהם היו עשויים מעץ ומאבן. פלדה הייתה יתרון ממש גדול במלחמה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">10:16</span>
                </div>
                <div class="content">
                    <p>בנוסף, האירופאים יכלו להגיע למקומות האלה בכלל בגלל שהיו להם ספינות גדולות, כאלה שיכולות לחצות אוקיינוסים. והם המציאו את הספינות האלה לפני האמריקאים או האוסטרלים. בקיצור, הייתה להם טכנולוגיה טובה יותר ולכן הם היו חזקים יותר ולכן הם ניצחו. אוקיי, אבל זה לא ממש עונה על השאלה. כי כאן פשוט אפשר לקחת צעד אחד אחורה ולשאול: אוקיי, למה? למה הם היו מתקדמים יותר? למה לאירופאים היו רובים ופלדה ולאחרים לא?</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">10:52</span>
                </div>
                <div class="content">
                    <p>במשך רוב ההיסטוריה, אם הייתם שואלים את השאלה הזאת, סביר שהייתם מקבלים את התשובה: מה זאת אומרת? כי הם טובים יותר. בני האדם האירופאים, הלבנים, הם פשוט חכמים יותר ומתקדמים יותר ונעלים יותר מהפראים שחיים במקומות אחרים. עובדה, האירופאים התקדמו, המציאו דברים, האפריקאים לא. האדם הלבן הוא בעצם היחיד שנחשב. לשאול למה האדם הלבן שולט בכל היתר? באותה מידה אפשר לשאול למה בני אדם שולטים בפרות. בגלל שהם טובים יותר.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">11:34</span>
                </div>
                <div class="content">
                    <p>בגלל זה, בכל פעם שהאירופאים הגיעו לאיזשהו מקום שהם לא היו בו קודם, אז הם הכריזו שהם הגיעו לשם ראשונים, הם גילו את המקום הזה בלי לספור בכלל את האנשים שהיו שם לפניהם כי הם גרו שם. עכשיו, הרעיון הזה, שסוג אחד של בני אדם הוא פשוט טוב יותר מסוג אחר של בני אדם - בואו לא, אוקיי? בואו לא. בואו נגיד שהרעיון הזה לא ממש פופולרי היום ובצדק. הוא לא מאוד נחמד, אבל מה שיותר חשוב - הוא לא נכון.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">12:15</span>
                </div>
                <div class="content">
                    <p>בני אדם השייכים כולם לאותו מין. אנחנו כולנו הומו-סאפיינס. האמא המשותפת של כל בני האדם חיה באזור של לפני 150,000 שנה, שזה בקנה מידה של אבולוציה - כלום. זה לא מספיק בשביל שאנחנו נהפוך למינים שונים משמעותית. יש הבדלים בין אנשים, כן, הם לא כולם נראים אותו דבר, אבל הרעיון שיש זן מסוים של בני אדם שהתפתחו ביולוגית להיות חכמים יותר וטובים יותר מזנים אחרים - זה לא נכון. או בקיצור, כדי לגשת לעניין, לא, אפריקאי ממוצע הוא לא חכם פחות מאירופאי ממוצע.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">12:53</span>
                </div>
                <div class="content">
                    <p>ובכל זאת, היו מקומות בעולם שהתפתחו יותר והיו כאלה שהיו להם רובים והיו כאלה שלא. למה? כדי להמציא את הרובים, אתם צריכים להמציא את המתכת ואתם צריכים גם אבק שרפה, זה לא עובד בלי זה. וכדי להמציא ספינות שיכולות לשוט למרחקים גדולים בים, אתם צריכים גם מצפן, אתם צריכים ניווט. ובשביל זה אתם צריכים לדעת משהו על כדור הארץ ואיך הוא עובד, הכוכבים וכל זה. כל אלה דברים שצריך להמציא אותם, אתם לא יכולים לעשות את זה במקרה. אתם צריכים מדענים וחוקרים וממציאים. וזה דבר שהיה במקומות מסוימים בעולם ובאחרים לא.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">13:45</span>
                </div>
                <div class="content">
                    <p>כן, אבל למה? כי כדי לחקור ולגלות דברים צריך זמן. ולאורך רוב הקיום של בני האדם, לא היה להם זמן לזה. הם היו עסוקים. הם היו עסוקים בלמצוא אוכל. מישהי שחיה לבדה בטבע, לצורך העניין נקרא לה אהההה... אגגג. אין לה אפשרות להזמין אוכל הביתה. היא צריכה למצוא ולקטוף או לצוד את כל האוכל שלה. היא אפילו לא יכולה לשמור אוכל במקרר למחר כי אין לה מקרר. אז היא אף פעם לא לגמרי בטוחה שיהיה לה מה לאכול גם מחר. אז היא מבלה את כל היום בלהסתובב ולחפש אוכל.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">14:35</span>
                </div>
                <div class="content">
                    <p>ויכול להיות שהיא תבלה את כל היום במרדף אחרי איזו ארנבת כדי שיהיה לה מה לאכול היום. זאת העבודה שלה. היא עובדת בלמצוא אוכל לעצמה ולילדים שלה והתינוקת הקטנה. והיא עובדת בזה כל היום, כל היום. היא לא יכולה לקחת שבוע חופש כי זה אומר שזה יהיה שבוע שבו היא והילדים שלה לא יאכלו. ואז הם ימותו. אז היא מאוד עסוקה. אין לה זמן לשבת ולהסתכל על הכוכבים או לחפור ולמצוא סלעים מעניינים או משהו ולכתוב על זה מאמרים.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">15:16</span>
                </div>
                <div class="content">
                    <p>כדי שלאנשים יהיה זמן לחקור ולמצוא ולהמציא דברים, הם צריכים קודם כל שהזמן שלהם לא יהיה מלא לגמרי בלחפש אוכל. ובשביל זה צריך להגיע למצב שבו לא כל האנשים מחפשים לעצמם אוכל כל הזמן. כלומר, רק חלק מהאנשים עוסקים בייצור אוכל, והם עושים מספיק בשביל כולם. לאנשים האלה קוראים חקלאים בדרך כלל. חקלאי שמגדל שדה חיטה, יש שם מספיק חיטה לא רק לעצמו אלא להרבה אנשים.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">15:48</span>
                </div>
                <div class="content">
                    <p>וככה, אם יש לכם חקלאות, חלק מהאנשים עוסקים בגידול אוכל ומתפרנסים מזה, ואולי אפילו יש להם כמה שעות מנוחה ביום, וחלק אחר מהאנשים עושים דברים אחרים. מה שאומר שהם יכולים להקדיש את כל היום למשהו אחר ולהיות ממש טובים במשהו האחר הזה שהם עושים. שזה אולי מסחר, ואולי לשבת ולחשוב על מספרים שיכול להוביל לתוצאות מעניינות, ואולי לבנות סירות ואז אתם עושים סירות ממש טובות. יש הרבה דברים שאפשר להגיע אליהם בצורה כזאת.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">16:31</span>
                </div>
                <div class="content">
                    <p>אייזק ניוטון היה מדען אדיר וגאון, כן? אבל עם כל הכבוד, הוא לא היה יכול לגלות את הכבידה ואת שבירת קרני האור וכל הדברים האלה - הוא לא היה יכול לעשות את זה אילו היה עסוק כל היום בללקט גרעינים ולצוד ארנבות. אז אייזק ניוטון הוא זה שרשום בהיסטוריה, אבל התגליות שלו לא היו יכולות לקרות בלי ג'ק סמית' שגידל את העגבניות שהוא אכל לארוחת בוקר, וכריסטינה מאיזלינגטון שגידלה את החיטה שהפכה ללחם שהוא אכל, ועוד הרבה אנשים אחרים.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">17:10</span>
                </div>
                <div class="content">
                    <p>אז מקומות שבהם הייתה שיטה כזאת, שבה חלק מהאנשים מגדלים אוכל וחלק מהאנשים עושים דברים אחרים, התפתחו טכנולוגית. כלומר, במקומות שהייתה בהם חקלאות - הם המקומות שהתפתחו טכנולוגית. המקומות שבהם לא היה המבנה הזה - לא. כן, אבל למה? למה במקומות מסוימים היה את זה ובמקומות אחרים לא?</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">17:42</span>
                </div>
                <div class="content">
                    <p>בסופו של דבר, אם שואלים מספיק פעמים 'כן, אבל למה?', פשוט חוזרים עוד ועוד ועוד אחורה. אז מה שג'ארד דיימונד טוען זה שבסופו של דבר, מה שמשנה זה לא מי היו האנשים האלה אלא איפה הם היו. אני, כמו שאמרתי, לא באמת מומחה גדול בהיסטוריה, אבל אני כן שיחקתי סיביליזציה (Civilization) די הרבה. אתם מכירים סיביליזציה? המשחק, לא התרבות האנושית. סיביליזציה זה סדרה של משחקים, או אפשר להגיד גם משחק אחד שפשוט יוצא כל פעם בגרסה משודרגת יותר ויותר. המשחק הראשון יצא ב-1991 והוא היה עם מעט מאוד פיקסלים צבעוניים ברזולוציה לא משהו, ומאז כל פעם יוצא סיביליזציה 2, 3, 4, שכל פעם משתכללים ומשתדרגים והגרפיקה יותר טובה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">18:42</span>
                </div>
                <div class="content">
                    <p>בכל מקרה, המשחקים האלה כולם הם משחקים שאסור לי להתקרב אליהם, אסור לי לשחק בהם, כי הניסיון מעיד שאם משחק מהסדרה הזאת מותקן על המחשב שלי, אז אני לא הולך לעשות שום דבר אחר. אני פשוט אשב מול המשחק הזה ימים שלמים עד אמצע הלילה במקום לעשות דברים אחרים, כמו לכתוב פרקים לפודקאסטים וכאלה דברים. מה שהמשחק הזה עושה, הוא מדמה את ההיסטוריה האנושית. אתם משחקים סיביליזציה, כלומר אתם הזולו או האצטקים או האינקה או הבריטים, ואתם צריכים לקחת את הסיביליזציה שלכם משנת 4,000 לפני הספירה אל העתיד.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">19:28</span>
                </div>
                <div class="content">
                    <p>שזה אומר לבנות ערים, לדאוג שיהיה לאנשים מה לאכול, להילחם עם מדינות אחרות לפעמים, לכבוש שטחים וגם לפתח את התרבות שלכם ואת המדע. וזה מאוד חשוב לפתח את המדע, כי בלי זה לא תגיעו לכלום. אז יש עץ טכנולוגיות ענק של מה אתם צריכים להמציא קודם ומה אחר כך, כי אי אפשר להמציא את המטוס לפני שהמצאתם את המכונית, ואי אפשר להמציא את המכונית לפני שהמצאתם את העגלה, ואי אפשר להמציא את העגלה לפני שבייתתם את הסוס.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">19:58</span>
                </div>
                <div class="content">
                    <p>עכשיו, סיביליזציה זה משחק, כן? זאת לא המציאות. זאת לא הדמיה מלאה של המציאות כי אין דבר כזה. אבל זה די מדהים איך שבמשחקים האלה אפשר ליצור תסריט לא רע לאיך שההיסטוריה באמת הלכה. או איך שהיא לא. כלומר, לפעמים יוצא שהוויקינגים המציאו את פצצת האטום והפציצו את המונגולים כדי להשתלט על העולם, שזה לא מדויק היסטורית, אבל היה אולי יכול לקרות אם ההיסטוריה הייתה קורית אחרת.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">20:34</span>
                </div>
                <div class="content">
                    <p>עכשיו, ג'ארד דיימונד אמנם לא אמר את זה, אבל אני ממש לא אתפלא אם את ההשראה ל'רובים, חיידקים ופלדה' הוא קיבל בעצם בזמן שהוא שיחק בסיביליזציה 2 או משהו. כשהמשחק מתחיל, בתורות ראשונים, כלומר שנת 4,000 לפני הספירה, לא קורה הרבה. אתם מתחילים עם יחידה אחת של מתיישבים שמשוטטת בעולם עד שהיא מוצאת מקום שבו היא מקימה יישוב, העיר הראשונה שלכם.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">21:05</span>
                </div>
                <div class="content">
                    <p>אתם מתחילים במקום אקראי כלשהו בעולם ואתם אפילו לא רואים את כל העולם אלא רק כמה משבצות מסביב, משום שבשנת 4,000 לפני הספירה עכשיו, מאיפה לכם לדעת איך נראה כל העולם או מה קורה ביבשת אחרת. אז אתם מתיישבים פחות או יותר איפה שגלתם. ואז אתם עושים דברים כמו לקטוף תפוחים או לבנות יחידה אחת של לוחמים, או אולי אתם מחליטים לבנות אסם כדי לשים בו את התפוחים. והמדענים שלכם מתחילים לעבוד על הטכנולוגיה הראשונה שהיא בדרך כלל קדרות.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">21:39</span>
                </div>
                <div class="content">
                    <p>עכשיו, זה לא נראה כמו מה שיכריע את גורל העולם אם תבנו אסם או לא, וקדרות לא נראית כמו משהו שייתן לכם יום אחד עליונות גרעינית. אבל זה משנה. אתם צריכים לעשות את זה, אתם צריכים להתחיל לעבוד כבר בתורות הראשונים, כי אם לא תעשו את זה, בזמן שאתם יושבים ולא עושים כלום, היריבים שלכם עובדים והם יבנו אסם, ואחר כך הם יבנו חומות, ואחר כך הם יבנו... אני לא זוכר כבר את השמות של היחידות במשחק, אולי אני צריך להתקין את המשחק עכשיו... לא, לא, לא, לא, לא. אני לא אתקין.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">22:25</span>
                </div>
                <div class="content">
                    <p>בקיצור, אם אתם קצת מתעכבים בהתחלה, אתם תמצאו את עצמכם בסופו של דבר בנחיתות טכנולוגית מול היריבים שלכם שאתם לא תצליחו להתאושש ממנה. לפני שתבינו מה קורה, ההודים בראשות גנדי הולכים להפגיז אתכם מהאוויר במפציצים בזמן שכל מה שיש לכם נגדם זה אבירים על סוסים או משהו. תיזהרו מגנדי, הוא פסיכופט. בתורות הראשונים האלה, אני משחק עם מה שיש לי בסביבה שלי. אם יצא במקרה שאני מתחיל את המשחק על אי שאין בו הרבה משאבים, פשוט אין הרבה צמחים לאכול או חיות לביית או מחצבים לכרות, יהיה לי קשה מאוד, בעיקר בהתחלה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">23:15</span>
                </div>
                <div class="content">
                    <p>כי מה לעשות? האנשים בעיר שלי צריכים לאכול. בלי אוכל אני לא יכול למשוך עוד אנשים שאיתם אני אוכל לבנות עוד דברים שימשכו עוד אנשים שייתנו לי יותר נקודות מחקר שבהן אפשר להמציא דברים חדשים. זה הכל מתחיל באוכל. וגם אמנם יש במשחק גם מנגנון שבו אפשר לסחור בטכנולוגיה, אתם לא חייבים להמציא הכל, אתם יכולים לקבל טכנולוגיה מהתרבות השכנה תמורת אוכל או תמורת כסף או משהו, אבל אם יצא לי שאני על אי ועוד לא המצאתי את האונייה, אז במשך אלפי שנים אין לי אפילו דרך ליצור קשר עם השכנים שלי, אז גם את זה אני לא אוכל לעשות.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">23:54</span>
                </div>
                <div class="content">
                    <p>אם פשוט הוגרלתי להתחיל את המשחק במקום גרוע, לכל השחקנים האחרים יהיה יתרון ענק עליי. יהיה לי מאוד קשה לנצח במשחק הזה. זה לא אומר בהכרח שאני לא יכול לנצח אם אני שחקן סיביליזציה ממש טוב ומנוסה, אז אולי אני יכול להתייחס לזה פשוט בתור להתחיל ברמה קשה יותר. זה יהיה אתגר. אבל אולי אני אצליח. אבל זה הרבה יותר קשה. ואם אנחנו מניחים שאף אחד מהשחקנים במשחק הוא לא מנוסה וטוב יותר מהאחרים, אז בואו נגיד שלשחקנית שמתחילה באוסטרליה - מקום שהוא ברובו הגדול מדבר ומנותק מכל שאר העולם - יש לה פשוט סיכוי הרבה יותר קטן לכבוש את העולם אי פעם מאשר מי שמתחיל באירופה - מקום שיש בו המון משאבים, המון מחצבים, המון חיות והמון שכנים.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">24:53</span>
                </div>
                <div class="content">
                    <p>ומה שנכון במשחק נכון גם במציאות. יש מקומות שקל יותר להקים בהם תרבות מאשר מקומות אחרים. ובאמת, כשהאירופאים הראשונים נחתו באוסטרליה במאה ה-17 עם ספינות ועם רובים ועם פלדה ועם ספרים וממשלה מאורגנת והכל, הם מצאו שם את האבוריג'ינים שעדיין חיו באותו זמן כמו בתקופת האבן. כלומר, שבטים נודדים של ציידים-לקטים שמבלים את רוב הזמן שלהם בלמצוא את האוכל של עצמם. לא הייתה להם טכנולוגיה מתקדמת, לא היו להם ערים, הם לא ידעו לכתוב.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">25:29</span>
                </div>
                <div class="content">
                    <p>אבל כל זה לא אומר שהאבוריג'ינים הם טיפשים או נחותים ביולוגית מהאירופאים. הם לא. הם בני אדם בדיוק באותה מידה. הם פשוט התחילו את המשחק במקום קשה יותר. זה הטיעון של ג'ארד דיימונד בגדול. ההצלחה וההתקדמות של חברה נובעות במידה רבה מהתנאים במקום שבו היא התחילה. ואז הוא מבלה את כל שאר הספר בלהציג בפרוטרוט את כל הדרכים שבהן אירואסיה, כלומר היבשת הענקית שכוללת את אירופה ואת אסיה, היא המקום הכי טוב להתחיל בו. ולמי שמתחילים בו יש יתרון עצום על כל אחד אחר.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">26:15</span>
                </div>
                <div class="content">
                    <p>הוא מדבר על צמחים. צמחים יש בכל מקום. גם באוסטרליה יש צמחים, אבל אנחנו לא מדברים על כל צמח. כדי לייצר אוכל בכמויות גדולות צריך לביית את הצמח, כלומר לא לתת לטבע וללקט מפה ומשם, אלא לזרוע אותו בשדה אחד ליד הבית שלכם שאפשר לצאת אליו ולקצור המון כאלה. אבל לא כל צמח אפשר או קל לביית, ולא כל צמח הוא מזין. חיטה היא צמח מועיל שאפשר לביית. תירס - גם. אבל יש מספר מוגבל של צמחים כאלה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">26:48</span>
                </div>
                <div class="content">
                    <p>אגסים, למשל, הם טעימים, הם מזינים, אבל אם בא לכם הרעיון המבריק לשתול בחצר מטע של אגסים, ייקח חמש או שבע שנים עד שהם יתחילו לתת פירות. ומה בדיוק תאכלו בינתיים? חיטה, לעומת זאת, נותנת אוכל תוך כמה חודשים. שותלים, אחר כך קוצרים, יש חיטה. אז אנחנו צריכים צמח שהוא מזין, שקל לשתול אותו ולביית אותו ושנותן אוכל מהר. ואמרתי, אין המון צמחים כאלה. יש חיטה, יש תירס, יש שעורה, אבל יש מספר מוגבל של צמחים שמתאימים לזה, ורוב הצמחים האלה גדלים באירואסיה. אבל לא באמריקה ולא באפריקה ולא באוסטרליה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">27:32</span>
                </div>
                <div class="content">
                    <p>הוא מדבר על חיות. חיות גדולות ושימושיות: פרות, עיזים, כבשים וסוסים. מתברר שהמון מההיסטוריה של העולם נקבעה על ידי פרות. חיות משק הן מקור טוב לאוכל. הן גם מאוד מייעלות את עבודת גידול הצמחים כי אתם יכולים לרתום להם מחרשה. ובמקרה של סוס, סוס היה במשך אלפי שנים כלי התחבורה הכי טוב שקיים. אז אם אתם מבייתים חיות, אתם חיים ביחד עם פרות, עיזים וכבשים וסוסים - זה מאוד מאוד עוזר.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">28:11</span>
                </div>
                <div class="content">
                    <p>אבל שוב, זה לא יעבוד עם כל חיה. לא כל חיה אפשר לביית. אנחנו מדברים פה על אלפי שנים של היסטוריה בכל העולם, אז בשלב כלשהו מישהו בעולם בטוח ניסה לביית כל חיה. מישהו פעם הסתכל על פיל ואמר 'וואלה, זה יכול להיות שימושי שיהיה לך אחד כזה אצלך בבית' וניסה לגדל אותו אצלו בבית. אבל ברוב המכריע של המקרים הם גילו שזה לא עובד. כי אתם יודעים כמה פיל אוכל? מאיפה אתם תאכילו אותו? שלא לדבר על זה שפילה מתי שהיא נולדת ואז מתי שהיא יכולה ללדת ילדים בעצמה עוברות 15 שנה. אז לגדל עדר פילים זה משימה להרבה מאוד שנים ויש לה הרבה מאוד אוכל, אז זה פשוט לא כל כך עובד. אתם יכולים לנסות לגדל צ'יטה, אבל יש סיכוי די משמעותי ש... תצאו בסוף אכולים מהעסק הזה. בקיצור, יש המון המון חיות אפשריות אבל יש מעט מאוד חיות שבאמת מתאימות לזה. ואלה החיות שבאמת בויטו: סוסים, גמלים, כבשים, עיזים, חזירים, פרות ו... פחות או יותר זהו. הרשימה היא ממש ממש קצרה. והחיות האלה נמצאות באירואסיה. באמריקה לא היו סוסים ולא היו פרות. באפריקה היו המון חיות אבל יותר מהסוג שאוכל אתכם מאשר שאתם אוכלים אותם.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">29:46</span>
                </div>
                <div class="content">
                    <p>הוא מדבר על עצם הגודל. העובדה שאירואסיה היא מקום ענק שאפשר לנדוד לאורכה ולרוחבה אומר שהרבה תרבויות שונות צמחו בה בכל מיני מקומות אחרים, ואז גם אם אחת מהן לא המציאה טכנולוגיה מסוימת, היא קיבלה אותה בסופו של דבר מהשכנים. לעומת זאת באפריקה, כדי להגיע מהצד הדרומי לצד הצפוני של היבשת, צריך לעבור את מדבר סהרה. וזה די לא קורה. מאוד מאוד קשה לעבור אותו ולכן הקשר בין שני החלקים של היבשת היה קלוש. באמריקה יש את הג'ונגלים ושוב, לעבור מצד אחד שלהם לצד השני - זה כמעט בלתי אפשרי. לכן הקשר בין אנשים שחיו במקומות שונים ביבשות האלה היה קטן. הם פחות סחרו אחד עם השני ופחות החליפו טכנולוגיות אחד עם השני ולכן הם התפתחו פחות.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">30:33</span>
                </div>
                <div class="content">
                    <p>בקיצור, מהרבה סיבות שונות שמפורטות באופן מאוד מאוד מרשים, אירואסיה היא המקום שהכי טוב להתחיל בו משחק של סיביליזציה. לאנשים שהתחילו שם היה יתרון ולכן הם פיתחו טכנולוגיות מהר יותר, ואז כשהם הגיעו לשאר העולם הם אמרו: 'מה? אנחנו פשוט טובים יותר'. אם מתייחסים להיסטוריה של העולם בתור משחק סיב, ושמים את נקודת הניצחון בשנת 1850 בערך - האירופאים ניצחו. הייתה להם יותר טכנולוגיה, הם כבשו יותר שטחים.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">31:13</span>
                </div>
                <div class="content">
                    <p>עכשיו ברור, המשחק לא באמת נגמר ב-1850, הוא עדיין נמשך והרבה מאוד דברים קרו מאז. נגיד האמריקאים שהיו פעם נספח קטן של האירופאים הפכו לאימפריה ענקית ובמשך כמה זמן נראה כאילו הם פשוט ניצחו במשחק. והרוסים היו חזקים מאוד ואז לא כל כך, ונכון לעכשיו אפשר להגיד שהכוחות המובילים הם האמריקאים והאירופאים והסינים. וגם ההודים לא ממש הייתי מזלזל בהם. ומה יקרה בהמשך? לכו תדעו. אבל נניח לזה כרגע. האירופאים ניצחו כי הם התחילו במקום טוב יותר.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">31:46</span>
                </div>
                <div class="content">
                    <p>זאת התשובה של ג'ארד דיימונד. אבל זה לא אומר שזה הכל. ענינו על השאלה ואין יותר ויכוח. הספר הזה הוא מאוד פופולרי, יחסית כמובן, פופולרי בקרב אנשים שקוראים ספרים של 300 ומשהו עמודים על היסטוריה. אבל עדיין, זה ספר מדע פופולרי, זה לא מחקר אקדמי מקיף. ואם קראתם ספר - יופי! אבל זה לא אומר שעכשיו אתם יודעים הכל. יש ספרים אחרים, יש ספרים שסותרים ספרים אחרים. ובמקרה המסוים הזה, הספר הוא פופולרי, אבל ממש אין הסכמה מוחלטת לגביו. יש הרבה ביקורת. יש הרבה אנשים שלא אוהבים אותו בכלל, אנשים שמבינים בנושא. ובעיקר היסטוריונים נוטים לא לאהוב את הספר הזה ולא לאהוב אותו בקול רם ובהרחבה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">32:38</span>
                </div>
                <div class="content">
                    <p>למה? דבר ראשון, הביקורת הנפוצה על הספר זה שהדוגמאות ההיסטוריות שהוא נותן, והוא נותן הרבה, למפגשים בין תרבות מתקדמת יותר לאחת אחרת - הדוגמאות האלה נוטות להיות לא מדויקות בלשון המעטה. למשל הסיפור שלו על איך 168 ספרדים כבשו לבד את אימפריית האינקה הענקית מכיוון שהיו להם רובים וסוסים - מתברר שהסיפור הזה הוא איפשהו בין מוגזם לפשוט לא נכון. כלומר, לעיתים קרובות דיימונד בוחר את הפרטים שמתאימים לתאוריה שלו ומתעלם מפרטים שלא מתאימים, או כותב דברים שהיו יכולים להיות מתאימים אם הם היו נכונים, רק שהם לא באמת נכונים. עכשיו כל זה לא אומר שהתאוריה שלו בהכרח לא נכונה, אבל זה לא מבשר טובות כל כך.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">33:31</span>
                </div>
                <div class="content">
                    <p>ישנם גם השאלות שהספר פשוט לא עונה עליהן. הוא עובד המון ומפרט בהמון צורות למה אירואסיה היא המקום הכי טוב להתחיל בו תרבות. אוקיי, קיבלתי. אז זה מסביר למה אנשים משם כבשו את כל העולם, אבל זה לא עונה על השאלה למה דווקא האירופאים? למה דווקא הבריטים והצרפתים והספרדים? למה לא הסינים? או ההודים? גם הם באירואסיה. היו להם אותם יתרונות. הייתה להם חיטה ואורז ופרות וסוסים. למה הם לא כבשו את העולם?</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">34:00</span>
                </div>
                <div class="content">
                    <p>למה הבריטים כבשו בין השאר את הודו? להודים היו רובים ופלדה וחיידקים. אז למה? הספר פשוט לא עונה על זה. ולמה היום צפון אמריקה עשירה ודרום אמריקה ענייה? זה לא בגלל נקודת הפתיחה שלהן, זה צריך להיות משהו אחר, משהו שהספר הזה לא מסביר בכלל. אבל הנקודה העיקרית שמעצבנת היסטוריונים היא נקודת הפתיחה, הדבר שממנו התחלנו: למה האירופאים כבשו את העולם? כי הם יכלו. מי אמר? מי אמר שזה שארץ אחת יכולה לכבוש ארץ אחרת זה אומר שהיא תעשה את זה?</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">34:47</span>
                </div>
                <div class="content">
                    <p>ומי אמר שיתרון טכנולוגי אוטומטי מוביל לקולוניזציה? הגישה הזאת מתאימה אולי למחשב שמשחק סיביליזציה, השחקן האוטומטי, זה שתמיד משתמש בטכנולוגיות שלו כדי להתקדם הלאה ולכבוש. אבל זה לא מתאים לבן אדם שמשחק במשחק הזה. כי אני, כשאני משחק במשחק, לפעמים אני עושה דברים אחרים. לפעמים אני מחליט: אני אשחק הפעם את ונציה, אני אנסה להגיע עד סוף המשחק רק עם עיר אחת, עיר ענקית אחת. אני אסחור עם כולם ואנהל דיפלומטיה עם כולם ואני לא אכבוש שום דבר. למה? כי אני המנהיג של האימפריה הזאת וככה אני החלטתי.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">35:26</span>
                </div>
                <div class="content">
                    <p>לפעמים אני מחליט שאני רוצה לפתח את התרבות, אני רוצה להיות פריז, אני רוצה להיות בירת התרבות של העולם, לבנות אצלי את כל פלאי העולם. מי אמר שאני מעוניין בכיבושים דווקא? העניין הוא שהספר מציג את העניין כאילו הכל כתוב מראש. התחלתם בנקודה טובה - אז ניצחתם. וכן, ברור, למקום שבו אתם מתחילים יש השפעה על כמה תהיו חזקים בהמשך. אוקיי, השתכנעתי. יש לזה הרבה טיעונים משכנעים, אני לא צריך עוד רשימה של כל צמחי המאכל בעולם. אבל זה לא הדבר היחיד שקובע. יש עוד דברים שמשפיעים על ההיסטוריה של העולם חוץ מרובים ופרות.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">36:01</span>
                </div>
                <div class="content">
                    <p>למשל, דת. האירופאים שכבשו את אמריקה עשו את זה, או לפחות תירצו את זה לעצמם, בתור משהו שהם עשו בשם אלוהים. הם הפיצו את הנצרות בקרב הפראים. או, שיטה כלכלית. העובדה שהאנשים האלה נעשו גם מאוד מאוד עשירים מהמסעות האלה זה בטח סייע להם לקרות, וזה לא היה קורה אילו הם היו מגיעים ממדינה קומוניסטית והיו ישר נותנים את כל הכסף שהם הרוויחו, נכון? יש עוד דברים שהפכו אותן א' למדינות חזקות וב' למדינות שכובשות מדינות אחרות ושאין להן קשר לגאוגרפיה או לחיות שהן גידלו.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">36:43</span>
                </div>
                <div class="content">
                    <p>ובכלל, מישהו פה שכח שכל העסק הזה של כיבוש אמריקה התחיל בגלל טעות טיפשית של טמבל אחד שקוראים לו כריסטופר קולומבוס, שניסה להגיע להודו דרך האוקיינוס האטלנטי. זה בן אדם אחד שעשה טעות אחת. מה אם הוא לא היה עושה את זה? האירופאים היו מן הסתם מגלים את אמריקה בסופו של דבר, כן, אבל אולי המפגש הזה היה קורה 100 שנה מאוחר יותר? זה לא היה קורה אותו דבר במקרה כזה, זה היה קורה אחרת. איך? לא יודע. אבל אחרת. וזה לא החיטה שגרמה לקולומבוס לעשות את מה שהוא עשה. זאת החלטה אחת של בן אדם ששינתה את העולם לגמרי.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">37:26</span>
                </div>
                <div class="content">
                    <p>וזה לא נדיר. מלך יכול להחליט לצאת למלחמה או שלא. מדען אחד מבריק יכול להמציא משהו שבלעדיו אולי הוא היה מומצא במדינה אחרת 30 שנה מאוחר יותר ואז היה משנה לגמרי את יחסי הכוחות. מישהי שמארגנת הפגנה יכולה להשפיע על דעת הקהל באופן כזה שיתה מספר של מצביעים שמספיק להזיז את תוצאות הבחירות מנדט אחד הצידה, מה שמשנה את התוצאות בכל המדינה. יש המון החלטות, לא של תרבויות ולא של אומות, אלא של בני אדם, שיכולה להיות להן השפעה על ההיסטוריה. אנשים מקבלים כל יום החלטות שמשנות את העולם. לזה קוראים היסטוריה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">38:08</span>
                </div>
                <div class="content">
                    <p>זה ארוך, זה מורכב מאוד, זה פשוט המון המון דברים שקורים ומשפיעים אחד על השני. וכמה שקשה להודות בזה, זה יותר מסובך ממשחק מחשב. וחוץ מזה, לפעמים במשחקים מסוימים של סיביליזציה - אלה האבוריג'ינים שכובשים את העולם. אז מה הייתה השאלה? למה דווקא האירופים כבשו את העולם? התשובה היא: רובים, חיידקים ופלדה... ופרות וסוסים וספינות ונצרות וקפיטליזם וקרה הגדול והטעות של קולומבוס והשעון של ג'ון הריסון והביוב בלונדון וגוטנברג ובננות ועוד המון המון המון דברים. היסטוריה - זה מסובך, מתברר. מי היה מאמין? התשובה של דיימונד היא תשובה טובה, אבל היא לא תשובה מלאה. כל ספרי ההיסטוריה - זאת התשובה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">39:09</span>
                </div>
                <div class="content">
                    <p>עכשיו, אני יודע גם שלאורך כל הדבר הזה אני דיברתי על הרובים והפלדה, אבל בעצם לא דיברתי בכלל על החיידקים. אז נעשה הפסקה קטנה ונדבר גם על זה. כשהספרדים הגיעו לאמריקה, הם הביאו איתם רובים ופלדה, אבל בסופו של דבר זה לא מה ששינה הכי הרבה. הם הביאו איתם עוד משהו: חיידקים. חיידקים הם לא טכנולוגיה, זה לא שהאירופאים המציאו את החיידקים והשתמשו בהם בתור כלי נשק. הם לא ידעו שחיידקים קיימים במשך מאות שנים אחר כך. אבל החיידקים הם מה שעשה את ההשפעה הכי גדולה בסופו של דבר.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">39:51</span>
                </div>
                <div class="content">
                    <p>ההתקדמות של החיים באירופה לא ממש הייתה חלקה, כי מדי פעם, פעם בכמה עשרות שנים, התפרצה שם מגפה. וכשאני מדבר על מגפה בתקופה ההיא, אני לא מתכוון שאוי ואבוי, כולם צריכים להישאר בבית ולראות טלוויזיה. לא, אני אומר שכולם מתים ובדרכים די נוראיות, מכיוון שלא היה להם שמץ של מושג מאיפה מגפות מגיעות ואיך מונעים מהם להתפשט, שלא לדבר על חיסונים. כשהגיעה מגפה, היא פשוט הרגה ים של אנשים. היו כמה סיבובים של מגפות כאלה שהרגו מיליוני אנשים, הרבה פעמים שליש או חצי מהתושבים באיזו עיר היו יכולים פשוט למות.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">40:42</span>
                </div>
                <div class="content">
                    <p>במקומות אחרים זה פחות קרה. הסיבה שזה קרה באירואסיה ולא במקומות אחרים היא קודם כל העובדה שאנשים שם חיו בערים, מקומות צפופים הם המקומות הכי טובים להתפשטות מחלות. אבל מעבר לזה, יש את הדבר האחר שאמרתי שהשפיע על תולדות העולם: הפרות. ויכול להיות שגם סוסים וחמורים וחזירים וכל זה. הרבה מהמגפות שנפוצות בבני אדם מגיעות מחיות. עטלפים, למשל, אבל נפוץ יותר מחלות שמגיעות מחיות משק: שפעת חזירים מגיעה מן הסתם מחזירים, שפעת עופות מגיעה מעופות, חצבת אומרים שהגיעה במקור מפרות, ולגבי הרבה מחלות אחרות - הן התחילו בחיה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">41:31</span>
                </div>
                <div class="content">
                    <p>עכשיו, זה מאוד מאוד נדיר שמחלה תקפוץ מפרה או מחזיר לאדם. אתם יכולים לפגוש פרות בפינת חי וללטף אותן - זה באמת בסדר. הסיכוי שיקרה משהו מזה הוא מאוד מאוד קטן. אבל כשיש לכם הרבה אנשים שחיים במשך מאות שנים בקרבת הרבה חיות כל הזמן, זה פחות או יותר מבטיח שהדבר הזה, הסיכוי המאוד קטן הזה, יקרה בסופו של דבר. ולכן זה באמת קרה, שוב ושוב. עכשיו, מה שמוזר פה זה שזה לא נשמע כמו יתרון, לא הייתי רושם את זה ברשימת היתרונות של אירופה: העובדה שמדי פעם מגיעות לשם מגפות שמחסלות חצי מהאנשים.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">42:14</span>
                </div>
                <div class="content">
                    <p>אבל העניין הוא שאלה שלא מתו היו אלה שהיו חסינים למחלות. כלומר, לאורך דורות האירופאים בנו חסינות למחלות - שוב, הם בנו את זה על ידי כך שהרבה מהם מתו, זאת לא שיטה שאני ממליץ להשתמש בה - הם עדיין סחבו את החיידקים עליהם, הם פשוט היו עמידים להם. האמריקאים לא היו עמידים להם, כי אמריקאים אף פעם לא נתקלו במחלות האלה. ולכן כשהאירופאים הגיעו בפעם הראשונה לאמריקה, הם הביאו איתם פצצה מרוכזת של שחפת ושפעת וחצבת ואבעבועות ודבר, הכל בבת אחת. מגפות שלתושבי אמריקה לא הייתה שום עמידות נגדן והתוצאה הייתה שתוך זמן די קצר רוב תושבי אמריקה פשוט מתו. הם לא מתו מרובים, הם מתו מחיידקים. וככה יצא שבמפגש הזה לאירופאים היה עוד יתרון חוץ מהרובים והפלדה.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">43:24</span>
                </div>
                <div class="content">
                    <p>עכשיו שוב, גם במקום הזה הספר 'רובים, חיידקים ופלדה' הוא מניח כל מיני הנחות שהן לא בהכרח נכונות כדי לקדם את התאוריה שלו. למשל הוא מציין כעובדה את העסק הזה שחצבת זאת מחלה שמגיעה מפרות, וזה אולי נכון ואולי לא, יש ויכוח בעניין. זה לא דבר שאנחנו יודעים כעובדה, אבל זה בהחלט עוזר לטיעון, אז הוא כלל את זה גם. עד כמה באמת העובדה שגידלו חיות הייתה משמעותית בקטע הזה של פיתוח מגפות - יש מה להתווכח על זה. לא בטוח שזה היה כזה משמעותי, יכול להיות שכן... שוב, אני לא טוען שאני יודע את זה, זה דבר שלא קיים במשחקי סיביליזציה, אז אין לי ניסיון בלהתמודד עם זה ב-3:00 בבוקר.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">44:17</span>
                </div>
                <div class="content">
                    <p>אז זאת התשובה. כמו שאמרתי, הנושא הזה הוא דבר שהוזכר כבר ברמה כלשהי בהרבה פרקים, אבל ספציפית אולי תרצו להמשיך מכאן לפרק 'למה הצפון תמיד עשיר יותר?', שהוא קצת דומה לשאלה הזאת בתחומים מסוימים, והוא הפרק שהכי הרבה אנשים הגיבו אליו ב'רובים, חיידקים ופלדה'. וגם הפרקים 'האם אירופה יבשת?' ו'מי באמת גילה את אמריקה?' הם פרקים שקשורים לנושא. בנוסף, מתברר שכשאתם ברשת עם הרבה פודקאסטים, אז תמיד יש מישהו אחר שעשה פרק בנושא דומה ממש לא מזמן. אז אם אתם מתעניינים בנושא הזה, אתם מוזמנים לשמוע את הפרק של 'עושים חשבון' שנקרא 'דגנים, פקעות ומדינות מתפקדות', שגם הוא מתעסק בתחום הזה ובמחקרים חדשים בתחום הזה עם עוד רעיונות לגבי למה מקומות מסוימים מתפתחים ואחרים לא.</p>
                </div>
            </article>
            
            <article class="paragraph speaker-דורון פישלר">
                <div class="paragraph-meta">
                    <span class="speaker-name">דורון פישלר</span>
                    <span class="timestamp">45:09</span>
                </div>
                <div class="content">
                    <p>זאת התשובה. את כל הפרקים של הפודקאסט אתם יכולים למצוא באתר של רשת עושים היסטוריה או בכל אפליקציית פודקאסטים. ואם בא לכם לקפוץ לעמוד הפייסבוק 'דורון פישלר נגד העולם', אז אני עושה הרצאות בכל מיני נושאים שקשורים ושלא קשורים לפודקאסט, ומשמה אתם יכולים להתעדכן כדי לראות מתי ואיפה זה קורה. עורך: יותם הלכמי. ייעוץ ותמיכה מורלית: בן אור הברי ואביב שם טוב. ציידת-לקטת: שרה וחטל. עורך ראשי: רן לוי. מנהל כללי של הכל באופן כללי: דני טימור. אני דורון פישלר. תזכירו לי בבקשה לא לעשות שוב פרקים על נושאים סופר-מסובכים באמצע הקיץ, בסדר? אוקיי. יאללה ביי.</p>
                </div>
            </article>
            
        </div>
        
    
        
    
        
    
        
    
        
    </div>

    <script>
        const audio = document.getElementById('audio-player');
        function seekTo(time) {
            audio.currentTime = time;
            audio.play();
        }
    </script>

        </main>

        <footer>
            <p>&copy;  כל הזכויות שמורות לבעלי הפודקאסט. שירות זה מתמלל לכבדי שמיעה ואינו בעל הזכויות על התוכן.</p>
        </footer>
    </div>
</body>
</html>