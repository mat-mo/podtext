<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>[עושים היסטוריה] 285: המקרה המוזר של החיטה המהונדסת גנטית בשדה באורגון - פודטקסט</title>
    <link rel="stylesheet" href="../../styles.css">
    <script defer src="../../search.js"></script>
</head>
<body>
    <div class="container">
        <header class="site-header">
            <div class="logo">
                <a href="../../index.html">פודטקסט</a>
            </div>
            
            <div class="search-box">
                <input type="text" id="search-input" placeholder="חיפוש...">
                <div id="search-results" class="search-results hidden"></div>
            </div>

            <nav class="main-nav">
                <a href="../../index.html" class="nav-link">פרקים אחרונים</a>
                <a href="../../podcasts.html" class="nav-link">כל הפודקאסטים</a>
                <a href="../../rss.xml" class="rss-link" title="RSS">
                    <svg xmlns="http://www.w3.org/2000/svg" width="18" height="18" viewBox="0 0 24 24" fill="none" stroke="currentColor" stroke-width="2" stroke-linecap="round" stroke-linejoin="round"><path d="M4 11a9 9 0 0 1 9 9"></path><path d="M4 4a16 16 0 0 1 16 16"></path><circle cx="5" cy="19" r="1"></circle></svg>
                </a>
            </nav>
        </header>

        <main>
            
    <div class="episode-header">
        <h1>[עושים היסטוריה] 285: המקרה המוזר של החיטה המהונדסת גנטית בשדה באורגון</h1>
        <div class="meta-row">
            <span class="meta-date">פורסם ב: 15 בספטמבר 2019</span>
            <a href="../../podcasts/vshym-hystvryh.html" class="meta-feed">עושים היסטוריה</a>
        </div>
    </div>

    <div class="player-container">
        <audio id="audio-player" controls>
            <source src="https://api.spreaker.com/download/episode/22580005/ep285_gmo_wheat_tc.mp3" type="audio/mpeg">
            Your browser does not support the audio element.
        </audio>
    </div>

    <div class="transcript-container" id="transcript">
        
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">00:00</span>
                </div>
                <div class="content">
                    <p>אתם אוהבים חידות? לא כאלה של 'מה ההבדל בין חלב', אלא חידות שגורמות לכם לבהות בתקרה ולמלמל 'רגע, אבל אם הוא עשה ככה'. תקשיבו לזה: יש עשרה חדרים, בכל אחד מהם ישן שובב. באמצע הלילה, כל אחד מהשובבים בתורו מתעורר ובודק את הדלת של החדר שלו. אם הדלת שלו בסדר, היא שם, היא דלת, אז הוא הולך לדלת של אחד החדרים האחרים - לא החדר שלו - מפרק אותה וסוחב אותה למחסן. ואז חוזר לישון.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">00:44</span>
                </div>
                <div class="content">
                    <p>אם הוא מתעורר ומגלה שאין לו דלת בחדר כי מישהו לקח אותה, אז הוא הולך למחסן, לוקח דלת, מתקין אותה בחדר שלו וחוזר לישון. ככה זה נמשך עד שכל אחד מהשובבים התעורר ועשה את מה שהוא עשה. אנחנו לא יודעים באיזה סדר הם התעוררו, אנחנו לא יודעים איזה דלת כל אחד מהם פירק. השאלה היא: בסוף הלילה הזה, מה המספר המקסימלי של דלתות שיכולות להיות במחסן?</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">01:13</span>
                </div>
                <div class="content">
                    <p>אם בשלב הזה אתם עצרתם רגע, או עשיתם פאוז, או העברתם אחורה כדי לשמוע את זה שוב, או התחלתם לספור על האצבעות או לצייר משהו על נייר או לעצום עיניים ולהתרכז ממש - יופי! כי הפרסומת הזאת נועדה לכם. כי חידות כאלה שהן חצי משחק וחצי כאב ראש, זה בדיוק סוג החשיבה של אנשים שנהנים לאתגר את המוח שלהם עם שאלות קשות. ואם זה אתם, אז כדאי שתדעו את הדבר הבא.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">01:41</span>
                </div>
                <div class="content">
                    <p>במהלך חודש פברואר מתקיים השלב הראשון של המיונים לנבחרות ישראל במדעים. יש דבר כזה. למדינת ישראל יש נבחרות בוגרות שהן מתחרות באולימפיאדות הבינלאומיות בכימיה, בפיזיקה, במתמטיקה, בביולוגיה, במדעי המחשב, בסייבר ובבינה מלאכותית. אליהן יכולים להתמיין תלמידות ותלמידים מכיתה ט' עד יא'. וישנה גם הנבחרת הצעירה שהיא עתודה לנבחרות הבוגרות, אליה מצטרפים כבר בכיתה ז'. אז מה עושים כשפרסומת כזאת נגמרת? פשוט נכנסים לרשת, מחפשים 'נבחרות ישראל במדעים', בודקים מתי זה קורה, ואולי מייצגים את ישראל באולימפיאדות הבינלאומיות במדעים. ואפילו לא צריך לדעת לעשות סקיפ בשביל זה. נבחרות ישראל במדעים הן מיזם משותף של משרד החינוך ומרכז מדעני העתיד של קרן מיימונידס.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">02:30</span>
                </div>
                <div class="content">
                    <p>שלום וברוכים הבאים לעושים היסטוריה. פרק 285. המקרה המוזר של החיטה המהונדסת גנטית בשדה באורגון. רשת עושים היסטוריה.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">02:54</span>
                </div>
                <div class="content">
                    <p>הפרק בחסות eToro, חברה בינלאומית למסחר והשקעות מקוונות. במשך יותר מעשור, eToro התבססה כחברה חלוצית בתעשיית הטכנולוגיה הפיננסית, פינטק, וקידמה מושגים חדשניים כגון מסחר חברתי וסחר במטבעות קריפטו. לצד פלטפורמת המסחר המונה למעלה מעשרה מיליון משתמשים מרחבי העולם, eToro מציעה ללקוחותיה מגוון מוצרי השקעה המבוססים על בינה מלאכותית, חוכמת המונים, משין לרנינג ועוד. eToro מגייסת למשרות במגוון תחומים: בקנד, פרונטנד, פול-סטאק, בלוקצ'יין, ראשי צוותים, דאטה, דבאופס, ניהול מוצר ועוד. לכל המשרות הפנויות בקרו בדף המשרות של etoro.com או הקליקו על הבאנר של eToro באתר הבית של רשת עושים היסטוריה.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">03:45</span>
                </div>
                <div class="content">
                    <p>עושים היסטוריה עם רן לוי. הזמן הוא אפריל 2013. המקום - שדה חקלאי בצפון מדינת אורגון שבארצות הברית. חקלאי ששמו מעולם לא הותר לפרסום מסיבות שתבינו בהמשך, ריסס את שדות התבואה שלו בחומר קוטל עשבים כהכנה לזריעת חיטה. כעבור מספר ימים שב החקלאי אל השדות לבחון את השטח ואת השפעת חומר הריסוס. ואכן, בכל מקום בו ריסס, היו הצמחים, עשבים שוטים וגבעולי חיטה שנותרו מהעונה הקודמת, צהובים וכמושים. ליתר דיוק, כמעט בכל מקום. באחד השדות מצא החקלאי מספר קבוצות של גבעולי חיטה, ירוקים ורעננים. ניכר היה שקוטל העשבים שריסס לא השפיע על גבעולי החיטה האלה ולא במעט.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">05:01</span>
                </div>
                <div class="content">
                    <p>לומר שהחקלאי היה מופתע מהתגלית יהיה אנדרסטייטמנט. קוטל העשבים שבו השתמש נחשב לאחד מחומרי ההדברה המוצלחים ביותר ונמצא בשימוש מסיבי בכל העולם מזה עשרות שנים. אף צמח - לא חיטה, לא עשבים שוטים - לא אמור לשרוד אחרי ריסוס של החומר הזה. האם יכול להיות שמשהו בחומר ההדברה שרכש לא בסדר? לא, זה בלתי אפשרי. בכל שאר השדות, כל הצמחים כולל גבעולי חיטה שנותרו מהקציר הקודם, נבלו ומתו בעקבות הריסוס. חומר ההדברה היה בסדר גמור. הייתה זו החיטה שעמדה לנגד עיניו שמשהו בה היה לא בסדר. משהו בחיטה הזו אפשר לה לשרוד ריסוס של חומר שהיה אמור להרוג אותה בוודאות.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">06:09</span>
                </div>
                <div class="content">
                    <p>החקלאי האלמוני יצר קשר עם מדענית מאוניברסיטת אורגון סטייט הסמוכה, פרופסור קרול מלורי סמית', חוקרת בעלת שם בתחום גידולי עשב. הוא שאל אותה אם יכול להיות שהחיטה שלו פיתחה עמידות טבעית לחומר ההדברה. מלורי השיבה שהדבר לא סביר. החקלאי קטף כמה גבעולי חיטה ושלח אותם אליה. פרופסור מלורי בחנה את הגבעולים, הריצה עליהם סקירה גנטית מקיפה ומהרה גילתה את התשובה לחידה. החיטה שקיבלה הכילה גן בשם CP4, גן שהקנה לה עמידות בפני חומר ההדברה. ללא שהות הרימה פרופסור מלורי את הטלפון, חייגה אל משרד החקלאות האמריקאי ודיווחה לו על מה שגילתה.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">06:54</span>
                </div>
                <div class="content">
                    <p>זה היה ביום שישי בצהריים. משרדי ממשלה, אתם יודעים, לא בדיוק זוכים לציונים גבוהים על זריזות, אבל המקרה הזה היה שונה. כבר ביום שני בבוקר דפקו שני חוקרים של משרד החקלאות על דלתותיו של החקלאי. הם רצו לדעת מאיפה הגיעו לידיו זרעי החיטה שלו. הוא השיב להם שמדובר בזרעים רגילים לגמרי שקנה מחברה רגילה לגמרי והראה להם את כל האישורים וההוכחות. התשובה הזו לא סיפקה את אנשי משרד החקלאות, ובמשך כל השבוע סרקו תשעה חוקרים את החווה החקלאית באורגון במסרק צפוף. פשפשו בכל מיכל, בחנו כל טרקטור ולקחו עשרות אלפי דגימות של גבעולי חיטה מהשדות החקלאיים.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">07:41</span>
                </div>
                <div class="content">
                    <p>מה פשר החקירה האינטנסיבית הזו, אתם שואלים? ובכן, CP4 הוא לא גן רגיל. הוא אפילו לא גן של חיטה. הוא גן של חיידק שמדעניה של חברת מונסנטו, תאגיד ביוטכנולוגיה ענק, הכניסו לתוך הגנום של גרגירי חיטה מסוימים כדי לפתח בהם את אותה עמידות לחומר ההדברה. העניין הוא שלאף אחד לא הייתה אמורה להיות גישה לחיטה המהונדסת הזאת. מונסנטו גידלה את החיטה המהונדסת במספר שדות ניסוי ברחבי ארצות הברית, אבל הניסוי האחרון בהחלט הסתיים ב-2005, למעלה משבע שנים קודם לכן. והניסוי האחרון באורגון עצמה הסתיים אפילו עוד קודם, ב-2001. מאז ועד היום נשמרה החיטה המהונדסת בקונטיינרים מאובטחים באתר החברה בקולורדו. אין שום דרך חוקית שהזרעים האלה היו יכולים למצוא את דרכם אל השדה באורגון ב-2013. והחוק הפדרלי קובע שגידול של חיטה מהונדסת גנטית שלא במסגרת ניסוי מפוקח היטב ומאושר מראש הוא פשע חמור שהעונש עליו הוא קנס של כמיליון דולר ואולי אפילו מספר שנות מאסר.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">09:02</span>
                </div>
                <div class="content">
                    <p>נגדים ונאמר שהחקירה הרשמית של משרד החקלאות האמריקאי לא העלתה דבר. החוקרים לא הצליחו להסביר איך הצליחו זרעי החיטה המהונדסים להגיע לשדה המדובר באורגון, ויותר חשוב - מי הביא אותם לשם. אבל למרות שהאשם בפרשה עדיין לא נתפס, סיפורה של התעלומה הבלשית הבלתי שגרתית הזו הוא הזדמנות לצלול לעומק הסוגיה המורכבת של מזון מהונדס גנטית בכלל, וחיטה מהונדסת גנטית בפרט, ולחשוף את בעלי האינטרסים השונים שמושכים בחוטים מאחורי הקלעים: מהחקלאים והצרכנים ועד סוכנויות ביון וממשלות. בואו נצא לדרך.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">09:51</span>
                </div>
                <div class="content">
                    <p>אנחנו מתחילים ב-1974. עשבים שוטים, צמחים לא רצויים שגדלים פרא בקרקע, הם אחד האיומים הגדולים ביותר על תנובת השדות החקלאיים. הם מתחרים בגידולים חקלאיים על מזון, מים ואור שמש. חקלאים לאורך הדורות מצאו מגוון שיטות להתמודד עם העשבים השוטים, כמו למשל חריש של הקרקע כדי לעקור את העשבים השוטים מהשורש. אבל הדברה כימית היא מן הסתם השיטה הקלה והנוחה ביותר. מרססים את השדה והופ - העשבים מתים. הנוחות של ההדברה הכימית הפכה אותה לפופולרית במרוצת המאה ה-20, אבל קוטלי העשבים שעמדו לרשות החקלאים עד שנות ה-70 לא היו מוצלחים במיוחד מבחינה סביבתית. הם אמנם פגעו בעשבים שוטים, אבל הם היו רעילים גם לבעלי חיים וחרקים שניזונו מהצמחים המרוססים.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">10:48</span>
                </div>
                <div class="content">
                    <p>ב-1974 הכריזה חברת מונסנטו על קוטל עשבים חדש בשם ראונדאפ (Roundup). ראונדאפ היה חומר הדברה מדהים. הוא היה יעיל נגד מגוון רחב מאוד של עשבים שוטים ממינים שונים, אבל לא הזיק כלל לבני אדם ולבעלי חיים. חומר הפלא הזה היה כל כך מרשים עד שהראונדאפ הפך בתוך מספר שנים לקוטל העשבים הנפוץ ביותר בעולם בפער ניכר מחומרי ההדברה המתחרים, עד ימינו. הפטנט של מונסנטו על הראונדאפ פג בסביבות שנת 2000, וכיום הוא מיוצר על ידי מספר חברות נוספות בשוק.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">11:32</span>
                </div>
                <div class="content">
                    <p>סוד עוצמתו של הראונדאפ הוא בתרכובת כימית שבבסיסו. מדובר במולקולה המכונה גלייפוסט (Glyphosate), שמסוגלת לשבש את אחד התהליכים הביולוגיים הבסיסיים ביותר בצמחים. בעלי צמח ישנם איברונים זעירים בשם כלורופלסטים, שהם מעין מפעלי מזון של התא הצמחי. הם ממירים את אור השמש לסוכרים, שהופכים בהמשך לחומצות אמינו, ויטמינים, הורמונים ועוד שלל מולקולות ותרכובות חיוניות לצמח. כדי לייצר את אותם סוכרים, הכלורופלסט צריך לקבל לתוכו אנזים בשם EPSP, שהוא חוליה קריטית בשרשרת הייצור של הסוכרים. כשמרססים את הראונדאפ על עלי הצמח, מולקולות הגלייפוסט חודרות אל התאים, נקשרות אל אנזים ה-EPSP ומונעות ממנו להיכנס אל תוך הכלורופלסטים. אפשר לומר שהגלייפוסט, כמו נועל במירכאות את שערי מפעלי המזון של התאים. אותו ייצור סוכרים שתיארתי הוא אחד התהליכים הבסיסיים והחשובים ביותר בתא הצמחי, ולכן הוא משותף לכמעט כל סוגי הצמחים באשר הם. זו הסיבה ליעילות המדהימה של הראונדאפ נגד מגוון רחב מאוד של עשבים שוטים.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">12:59</span>
                </div>
                <div class="content">
                    <p>לא פחות חשוב - מנגנון ייצור הסוכרים שבו פוגע הגלייפוסט קיים אך ורק אצל צמחים, חיידקים מסוימים וכמה סוגי פטריות, והוא לא קיים בכלל אצל בעלי חיים. אנחנו משיגים את הסוכרים שלנו ממקורות אחרים, אנחנו לא מייצרים אותם בעצמנו. זו הסיבה שהראונדאפ לא מזיק לבעלי חיים ונחשב לחומר הדברה בטוח יחסית לשימוש. כאן כדאי להוסיף כוכבית קטנה: ב-2015 הכריז ארגון הבריאות העולמי על הגלייפוסט כחומר החשוד כמסרטן, אבל מאז נערכו בדיקות אחרות שהזימו את החשדות האלה. יש עדיין טענות לכאן ולכאן בעניין הזה, אבל לא ניכנס לוויכוח הזה במסגרת הפרק הנוכחי. כך או כך, אי אפשר להפריז בחשיבותו של הגלייפוסט. הוא חולל מהפכה אמיתית בעולם החקלאות, והשמדה היעילה כל כך של עשבים שוטים העלתה את תנובת השדות החקלאיים בשיעור ניכר. אחד ממדעני משרד החקלאות האמריקאי אמר על הגלייפוסט ב-2010 כי ציטוט: 'הגלייפוסט הוא תגלית של פעם במאה שנה, והוא חשוב לתעשיית ייצור המזון העולמית כמו שהפניצילין חשוב למלחמה במחלות'. סוף ציטוט. אבל לא הכל ורוד, או אולי ירוק.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">14:21</span>
                </div>
                <div class="content">
                    <p>מנגנון ייצור הסוכרים שתיארתי קודם הוא כאמור מנגנון בסיסי שהתפתח אצל צמחים בשלב מוקדם מאוד באבולוציה, ומכאן שהוא משותף לכמעט כל הצמחים באשר הם. זו הסיבה שהראונדאפ יעיל נגד מגוון רחב כל כך של עשבים שוטים, אבל לא רק נגדם. אם נרסס אותו על חיטה, תירס, סויה ואורז - הגידולים שעליהם הוא אמור להגן - הוא יהרוג גם אותם. אז מה עושים?</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">14:53</span>
                </div>
                <div class="content">
                    <p>כאן נכנסת לתמונה ההנדסה הגנטית. טכנולוגיה שהחלה להבשיל בשנות ה-80. מדעניה של מונסנטו החלו לתור אחר שיטות לשנות את הגנום של הגידולים החקלאיים השונים כדי להפוך אותם לחסינים מפני הראונדאפ. האתגר היה אדיר. לא קל לשנות תהליכים כימיים בסיסיים כל כך בצמח מבלי לפגוע בו בדרך זו או אחרת. הפתרון התגלה לבסוף כמעט במקרה. בצינור ניקוז של אחד ממתקני הניקוי גילו המדענים חיידק בשם אגרובקטריום, שהתברר כעמיד בפני הגלייפוסט. ה-EPSP של החיידק, אותו אנזים חיוני לתהליך ייצור הסוכרים, עבר מוטציה שלא אפשרה לגלייפוסט להיקשר אליו, כאילו החלפנו את המנעול של מפעל המזון של התא. מולקולת הגלייפוסט לא משפיעה יותר על האנזים, ותהליך ייצור הסוכרים ממשיך לפעול כרגיל.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">15:57</span>
                </div>
                <div class="content">
                    <p>החוקרים בודדו מהחיידק את הגן הספציפי שהקנה לו עמידות לחומר ההדברה והשתילו אותו בזרעי סויה. אחרי סדרה של ניסויים מקיפים ומפרכים שנועדו לוודא שהשינוי הגנטי אינו פוגע בצמח, בחרקים, בבני אדם ובעלי חיים אחרים שניזונים מהצמח, אושרה הסויה המהונדסת למאכל ב-1996. בתוך זמן לא רב השתילו חוקריה של מונסנטו את אותו הגן גם בצמחים רבים אחרים כגון תירס ואורז, ושיווקו את הזרעים המהונדסים גנטית תחת השם Roundup Ready, דהיינו מוכן לריסוס בראונדאפ. צמחי ה-Roundup Ready זכו להצלחה גדולה. בפעם הראשונה יכלו החקלאים לרסס את השדות שלהם בחומר הדברה מעולה, ראונדאפ, להיפטר בקלות יחסית מעשבים שוטים מבלי לפגוע כלל בגידולים החקלאיים עצמם ובתנובה שלהם.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">16:59</span>
                </div>
                <div class="content">
                    <p>הראונדאפ והצמחים המהונדסים שהיו עמידים לו היו שילוב מנצח, כמו פופקורן וקולה, טייכר וזרחוביץ', או במבה עם קטשופ. טוב, אולי האחרון זו סטייה אישית שלי, בואו לא נדבר על זה יותר לעולם. בכל אופן, הדגנים המהונדסים היו כל כך מוצלחים עד שכיום כ-93% מכל הסויה וכ-88% מכל התירס שגדלים בארצות הברית מהונדסים גנטית. אבל החיטה יוצאת דופן. למרות ההצלחה המוכחת של התירס, האורז והסויה המהונדסים, החיטה נותרה מחוץ למשחק, ובשום מקום בעולם, באף מדינה על הגלובוס, לא מגדלים היום חיטה מהונדסת גנטית. למה?</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">17:50</span>
                </div>
                <div class="content">
                    <p>סיבה אפשרית אחת היא הגנטיקה המורכבת של החיטה. הגנום של חיטת הלחם, סוג החיטה הנפוץ ביותר בעולם, מכיל למעלה מ-100,000 גנים שונים. לשם השוואה, הגנום שלנו בני האדם מכיל פחות או יותר 25,000 גנים, פחות מרבע ממספר הגנים של חיטת הלחם. הגנום הענק הזה עושה חיים קשים למדענים שמנסים למפות ולשנות אותו, ורק בשנים האחרונות נכנסו לשימוש כלים וטכניקות שהופכים את המשימה הזו לפשוטה יותר. אבל אם זה היה כל הסיפור, היינו אוכלים חיטה מהונדסת כבר לפני עשור או יותר, סביר להניח.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">18:30</span>
                </div>
                <div class="content">
                    <p>הסיבה האמיתית לכך שחיטה מהונדסת גנטית לא אומצה זה מכבר בעולם החקלאות היא התנגדות נחרצת מצד צרכנים וחקלאים רבים. במדינות אירופיות ומזרח אסייתיות רבות אסור בתכלית האיסור לגדל חיטה מהונדסת ואפילו לייבא אותה לתוך המדינה. גם בארצות הברית, שבדרך מסורתית קצת יותר פתוחה למזונות מעובדים, עדיין יש לחץ ציבורי גדול מצד מתנגדי ההנדסה הגנטית שדורשים למשל מיצרניות המזון לסמן את המוצרים שלהן כמהונדסים או לא מהונדסים גנטית.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">19:08</span>
                </div>
                <div class="content">
                    <p>ממה חוששים המתנגדים? רשימת הטיעונים ארוכה, אבל החשש העקרוני הוא מתוצאות בלתי צפויות משינוי כלשהו שנכניס בצמחים, שהרי גם המדענים מסכימים שאנחנו עדיין רחוקים מלהבין את תפקידם של כל הגנים והמערכות השונות בצמחים. אולי שינוי שנכניס בגן של החיטה יגרום לה לייצר חלבון חדש שלא היה בה קודם - שהרי נזכיר שהגן שאחראי לעמידות בפני הראונדאפ למשל לא מגיע מחיטה אלא בכלל מחיידק - ואולי החלבון הזה יגרום לבעיות רפואיות אצל הצרכנים, מאלרגיה ועד סרטן? אפשרות אחרת היא שהשינוי אמנם לא יזיק לבני אדם, אבל יגרום לנזק לסביבתו האקולוגית של הצמח. למשל, יפגע בחרקים שניזונים ממנו או ימנע מחיידקים לפרק את החומר האורגני אחרי שהצמח מת. וישנו גם החשש שגנים מצמח מהונדס יצליחו לברוח ממנו במירכאות ולהתפשט לצמחים אחרים באופן לא מבוקר. למשל, אם אבקנים מצמח מהונדס יפרו צמחים לא מהונדסים.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">20:18</span>
                </div>
                <div class="content">
                    <p>לכל הטענות האלה יש למדענים תשובות, ואפילו תשובות טובות. אני לא אוכל לצלול במסגרת הפרק הזה לעומקו של הדיון בעד ונגד מזון מהונדס גנטי. זה נושא מספיק רחב למלא כמה פרקים של עושים היסטוריה כנראה. אני רק אומר שבגדול מזון מהונדס עובר סדרה ארוכה ומקיפה מאוד של ניסויים ובדיקות עד שהוא מקבל את כל האישורים הנדרשים, כך שהסבירות שצמחים מהונדסים מסתירים איזו בעיה רפואית חמורה או נזק אקולוגי דרמטי היא קטנה ביותר. גם התפשטות של גן מצמח מהונדס באוכלוסייה של צמחים אחרים היא לא קלה כפי שאולי נדמה.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">21:01</span>
                </div>
                <div class="content">
                    <p>אחד הטיעונים החזקים ביותר של התומכים בהנדסה גנטית של חיטה הוא שבמובן מסוים אנחנו כבר מהנדסים במירכאות את החיטה שאנחנו אוכלים פחות או יותר מזה 12,000 שנים. למה הכוונה? לא רחוק מהבית שלי בעתלית, ממש כמה מאות מטרים מהכניסה ליישוב, נמצאת החווה החקלאית של אהרון אהרונסון. אהרונסון הפך לאייקון של הציונות החלוצית בזכות שני דברים: הראשון - הוא עמד בראש מחתרת ניל"י ולצד דמויות מיתולוגיות כגון אבשלום פיינברג ושרה אהרונסון, פעל להפלת השלטון העות'מאני בארץ ישראל. ההישג השני הגדול שלו, הפעם בכובעו המקצועי כאגרונום, היה גילויה של 'אם החיטה'.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">21:52</span>
                </div>
                <div class="content">
                    <p>אם החיטה היא חיטת בר קדומה שצמחה פרא באזורים מסוימים בסוריה ודרום טורקיה. אי שם לפני כשנים עשר אלף שנים החלו אבות אבותינו לגדל את החיטה באופן יזום בשדות חקלאיים. זו הייתה ההתחלה של מה שהיא אולי המהפכה הדרמטית ביותר בהיסטוריה האנושית: המעבר מחברה של לקטים-ציידים לחברה של יושבי קבע בכפרים ובערים. המדענים במאה ה-19 היו סקרנים מאוד להניח את ידיהם על אם החיטה וללמוד את תכונותיה, אבל בשנים שחלפו מאז המהפכה החקלאית חיטת הבר המקורית נעלמה ולא נודעו עקבותיה. אהרון אהרונסון קנה את עולמו כשמצא מספר גבעולים שלה במדרונות שמעל בית הקברות של ראש פינה ב-1906.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">22:49</span>
                </div>
                <div class="content">
                    <p>בזכות תגליתו של אהרונסון אנחנו יכולים היום להשוות את חיטת הבר המקורית לחיטה המבויתת המודרנית, וההשוואה הזו מעלה כמה הבדלים בולטים בין הזנים. ההבדל המשמעותי ביותר הוא שכשרעננים את השיבולת של חיטת הבר, הגרגירים מתנתקים ממנה בקלות ונופלים לקרקע. בחיטה מודרנית להבדיל, הגרגירים נשארים מחוברים לשיבולת ולא מתנתקים בקלות. התכונה הזו של התנתקות קלה של הגרגירים מהשיבולת היא תכונה חשובה ליכולת ההישרדות של החיטה. מטבע הדברים, החיטה רוצה להפיץ כמה שיותר זרעים וכמה שיותר רחוק כדי שכמה שיותר צאצאים ישרדו ויקימו את הדור הבא שלה. אבל מבחינת החקלאים הקדומים, זו תכונה לא טובה. כשהחקלאי הניאוליתי קטף את החיטה שלו, הוא לא רצה שהגרגירים יקרי הערך יתפזרו על הקרקע. הוא העדיף שהשיבולת תישאר שלמה לפחות עד שהביא אותה הביתה לטחינה. לכן, כשהחקלאים הראשונים היו שותלים את הזרעים של העונה הבאה, הם העדיפו לשתול זרעים של אותם קני חיטה שהשיבולת שלהם הייתה מתפרקת קצת פחות בקלות משאר הקנים. לאורך מאות ואלפי שנים, אותה ברירה מלאכותית של דורות של חקלאים הובילה לכך שרק מיני חיטה שהגרגירים שלהם נשארו צמודים היטב לשיבולת טופחו ושרדו, ומינים קדומים כמו אותה אם החיטה המקורית נעלמו וכמעט שנכחדו לחלוטין.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">24:26</span>
                </div>
                <div class="content">
                    <p>יותר מזה - בני האדם לא הסתפקו בהכוונה פסיבית של האבולוציה של החיטה. הם שינו את החיטה באופן אקטיבי. הם עשו זאת באמצעות הכלאה יזומה של מינים שונים של חיטה. בהכלאה כזו לוקחים אבקנים מזן אחד של חיטה ומפרים איתם את הביציות של זן אחר כדי לקבל צאצאים שחלקם לפחות ניחנים בתכונות הטובות של שני הוריהם. במילים אחרות, החיטה המודרנית היא לא חיטה טבעית במובן של חיטה שעברה התפתחות אבולוציונית אקראית כמו שאר היצורים בטבע. אנחנו בני האדם הכוונו את האבולוציה של החיטה והפכנו אותה לצמח שהיא היום. למעשה, החיטה המודרנית המבויתת במירכאות לא יכולה לשרוד בטבע ללא העזרה שלנו. הגרגירים שלה לא מתפזרים, היא חייבת השקיה ודישון, ומכאן שבגדול אין לה סיכוי לעמוד בתחרות מול צמחים אחרים בטבע.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">25:25</span>
                </div>
                <div class="content">
                    <p>העובדה הבלתי ניתנת לערעור היא שאנחנו מתערבים ברגל גסה באבולוציה של החיטה מזה למעלה מעשרת אלפים שנה, וזו הסיבה לכך שחלק מהמדענים מתקשים להבין את ההתנגדות העקרונית להנדסה גנטית. אין דבר כזה 'חיטה טבעית', וההנדסה הגנטית המודרנית היא לתפיסתם בסך הכל עוד צעד אחד במסע בין אלפי שנים ליצירת זני חיטה מוצלחים וטובים יותר. מה זה משנה אם השגנו את תכונת העמידות לקוטל עשבים למשל באמצעות השתלה מלאכותית של גן שלקחנו מחיידק, או באמצעות סלקציה והכלאות? הרי כך או כך אנחנו משנים את הגנום של החיטה, ואם כבר אנחנו משנים את הגנום של החיטה, אז למה לא לעשות את זה בשנה או שנתיים במעבדה במקום בעשרות שנים בשדה?</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">26:17</span>
                </div>
                <div class="content">
                    <p>אני חושב שאפשר לראות את ההיגיון בטיעון הזה, אבל זו תהיה טעות להתייחס בזלזול לטענותיהם של מתנגדי ההנדסה הגנטית. נכון, הנדסה גנטית היא בסך הכל דרך קיצור להגיע לזני חיטה מוצלחים יותר, אבל לפעמים כמאמר הפתגם - 'החיפזון הוא מהשטן'. לא תמיד אנחנו מבינים את מלוא המשמעויות של השינויים הדרמטיים שאנחנו מבצעים באמצעות הנדסה גנטית. ואפילו גן העמידות לראונדאפ הוא בעצמו דוגמה מצוינת לכך.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">26:49</span>
                </div>
                <div class="content">
                    <p>עד שהופיע הראונדאפ, החקלאים היו משתמשים במגוון שיטות כדי להילחם בעשבים שוטים. למשל, חרישת השדות כדי לעקור אותם מהשורש או תערובת של חומרי הדברה שונים כדי לפגוע במגוון רחב של עשבים שוטים שצמחו בשדה. אבל הראונדאפ כאמור היה מוצלח מאוד. הוא היה קטלני ויעיל נגד המון מינים שונים של עשבים שוטים, ולכן במרוצת השנים חלק מהחקלאים הפסיקו להשתמש בשיטות האחרות ובחומרי ההדברה האחרים והשתמשו בראונדאפ בלבד. היו מדענים שהזהירו מפני האפשרות שצמחים מסוימים יפתחו עמידות כנגד הראונדאפ, אבל האזהרות הללו נדחקו לפינה.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">27:34</span>
                </div>
                <div class="content">
                    <p>כאמור, המנגנון הביולוגי בצמח שבו פוגע הראונדאפ הוא כל כך בסיסי וחשוב, עד שחלק מהחוקרים התקשו לראות כיצד בכלל יכול צמח לפתח עמידות נגד חומר ההדברה. לשם השוואה, זה קצת כמו שבני אדם יפתחו לפתע עמידות נגד ציאניד. זה מאוד לא סביר. הרי כדי ליצור צמחים שיהיו עמידים בפני חומר ההדברה הזה, המדענים היו חייבים להביא גן מחיידק. ואכן, במשך כמעט 20 שנה הכל היה בסדר. העשבים השוטים מתו, התירס והסויה המהונדסים שגשגו והניבו תבואה יפה וכולם היו מרוצים.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">28:16</span>
                </div>
                <div class="content">
                    <p>אבל באמצע שנות ה-90 החלו לצוף ברחבי העולם מינים חדשים של עשבים שוטים שפיתחו עמידות לראונדאפ. 24 מינים כאלה ליתר דיוק. אחת הדוגמאות לעשב עמיד שכזה הוא הפיגוויד (Pigweed), 'צמח החזיר' בתרגום חופשי. לפיגוויד יש את כל התכונות הדרושות כדי להפוך לעשב שוטה מוצלח. הוא צומח במהירות מדהימה - עד 12 סנטימטרים ביום - וכל צמח מסוגל להפיק עד חצי מיליון זרעים. המספר המדהים הזה של זרעים הוא כנראה המפתח לעמידות המפתיעה שפיתח הצמח לחומר ההדברה. אפילו אם המוטציה שתאפשר עמידות לראונדאפ היא מאוד מאוד נדירה, די בכך שרק אחד מאותם מיליוני זרעים יגריל אותה כדי שהתכונה הזו תתפשט באוכלוסייה כולה.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">29:12</span>
                </div>
                <div class="content">
                    <p>ומהי אותה מוטציה? כאמור, הגלייפוסט - החומר שבראונדאפ - פוגע באנזים בשם EPSP. בדרך כלל אפשר למצוא בגנום של צמח גן בודד או לכל היותר מספר גנים שאחראים על ייצור ה-EPSP. אבל מוטציה אקראית הביאה לכך שהפיגוויד המשופר מכיל כעת למעלה מ-150 גנים לייצור EPSP. והתוצאה היא שהצמח מייצר כמויות גדולות בהרבה של האנזים. הגלייפוסט המרוסס מצליח לפגוע בחלק ממולקולות ה-EPSP, אבל עכשיו יש כל כך הרבה מהן שהצמח מצליח לתפקד בכל זאת וההדברה מפסיקה להיות אפקטיבית. המשמעות היא שכמה גבעולים בודדים של פיגוויד בפינה נידחת של שדה חקלאי יכולים להשתלט על השדה כולו בתוך חודשים ספורים ולחסל אותו. אין פלא שכשהחקלאים שומעים על פיגוויד שפיתח עמידות לראונדאפ, הם נעשים מודאגים מאוד. אין להם ברירה אלא לשוב אל השיטות הישנות של החריש וערבוב חומרי הדברה שונים, וכל ההשקעה בגידולים מהונדסים לעמידות כנגד ראונדאפ הופכת לפחות ופחות משתלמת. זה לא אומר שהראונדאפ והגידולים שהונדסו כדי לעמוד בפניו הפכו לחסרי תועלת. רחוק מכך. אבל זו בהחלט דוגמה לזהירות שבה אנחנו צריכים לנקוט כשאנחנו שוקלים התערבות בגנטיקה של גידולים חקלאיים כל כך חיוניים לעתידה של האנושות.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">30:49</span>
                </div>
                <div class="content">
                    <p>החשש מפני השלכות בלתי צפויות של הנדסה גנטית בצמחים הוביל לעלייתן של תנועות התנגדות למזון מהונדס גנטית ב-20 השנים האחרונות במדינות רבות בעולם. כפי שציינתי, עושה רושם שמשום מה ההתנגדות הזו עזה במיוחד במקרה של החיטה. הלחץ הציבורי האדיר שהופעל על מונסנטו ואנשי הממשל בארצות הברית - אינספור הפגנות, ויכוחים פומביים, חרמות, מכתבים לאנשי קונגרס וסנאט וכולי וכולי - הביא לכך שב-2005, אחרי שנים של ניסויים ומיליארדי דולרים שהושקעו במחקר ופיתוח של חיטה מהונדסת גנטית, החליטה מונסנטו להרים ידיים. החברה הודיעה שלא תנסה יותר לקבל את אישור הממשל לשיווק זרעים של חיטה מהונדסת גנטית, הפסיקה את כל הניסויים ועצרה את כל המחקרים.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">31:45</span>
                </div>
                <div class="content">
                    <p>אל הוויכוח העקרוני בעד ונגד הנדסה גנטית יש להוסיף את העובדה שמונסנטו עצמה נתפסת בעיני רבים ממתנגדיה, בצדק או שלא בצדק, כתאגיד ציני וחסר עקבות שיעשה הכל כדי לקדם את שורת הרווח שלו. לא חקרתי לעומק את קורותיה של מונסנטו ואני לא יודע לומר מי צודק. יכול להיות שמונסנטו היא באמת חברה לא מוסרית ויכול להיות שהמבקרים קצת יותר מדי מושפעים מסרטים הוליוודיים על תאגידי על מרושעים. מה שבטוח הוא שנכון להיום ידם של המתנגדים להנדסה גנטית בחיטה היא על העליונה. גרמניה, צרפת, רוסיה, יפן, דרום קוריאה ועוד מדינות רבות ברחבי העולם לא מוכנות לשקול אפילו ייבוא של חיטה מהונדסת לשטחן. ההתנגדות של הצרכנים לחיטה המהונדסת גורמת לכך שגם החקלאים לא רוצים לגדל חיטה כזו. זה עניין כלכלי טהור. אם אף אחד לא רוצה לקנות חיטה מהונדסת, לחקלאי אין שום תמריץ כלכלי להשקיע בקניית זרעים מהונדסים שבאופן טבעי יהיו יקרים יותר מזרעים רגילים. בארצות הברית בפרט השיקול הכלכלי הזה מקבל חשיבות גבוהה במיוחד, כיוון שארצות הברית היא יצואנית החיטה המובילה בעולם, וכל פגיעה בייצוא משמעה נזק כספי אדיר וסכנה מוחשית של איבוד חלק מנתח השוק של ארצות הברית לטובת מדינות מתחרות אחרות. ובאפריל 2013, זה בדיוק מה שקרה.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">33:29</span>
                </div>
                <div class="content">
                    <p>שרגא ברוש, תעשיין ישראלי, נשיא התאחדות התעשיינים בישראל. אתה דיברת על זה גם בפינה הקודמת ובראיונות נוספים בתקשורת שהדגש שאנחנו שמים כממשלה וגם ציבור הרחב על יוקר המחיה קצת השכיח מאיתנו ערכים אחרים. מהם אותם ערכים אחרים שאתה מרגיש שקצת נדחקו לפינה?</p>
                </div>
            </article>
            
            <article class="paragraph speaker-שרגא ברוש type-advertisement">
                <div class="paragraph-meta">
                    <span class="speaker-name">שרגא ברוש</span>
                    <span class="timestamp">33:56</span>
                </div>
                <div class="content">
                    <p>פרק קודם כל ברמת מדינה אנחנו צריכים לזכור שאנחנו רוצים לפתח פה כלכלה עצמאית שלא תלויה בחסדי העולם. לא אמברגו מצרפת ולא טוב לב של אמריקאים או של מישהו אחר. כדי שכל זה יוכל להתרחש אנחנו חייבים להשקיע ואנחנו משקיעים הרבה מאוד כספים במחקר, בפיתוח, בחדשנות. על יד זה השקעות הון גדולות ומייצרים מפעלים ומקימים מפעלים שיהיו מסוגלים לספק לישראל את אותה עצמאות כלכלית שהיא הייתה תקווה של המנהיגים לפני 30-40 שנה והיום הגענו לזה.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">34:31</span>
                </div>
                <div class="content">
                    <p>אז עצמאות כלכלית זה ערך שאפשר להתחבר ולהבין, אבל מה אתה אומר לאנשים שאומרים 'תשמע, אולי זה חסר תועלת, אולי זה אנכרוניזם, היום אנחנו מתחרים נגד מפעלים בסין שמייצרים בזיל הזול, אולי זה כבר ערך שעבד עליו הכלח?'</p>
                </div>
            </article>
            
            <article class="paragraph speaker-שרגא ברוש type-advertisement">
                <div class="paragraph-meta">
                    <span class="speaker-name">שרגא ברוש</span>
                    <span class="timestamp">34:48</span>
                </div>
                <div class="content">
                    <p>לא, זה לא שלא עבד עליו הכלח אלא הוא הכרחי גם היום. כי נניח שאנחנו רוצים לקנות בייבוא, אז אנחנו צריכים דולרים. אם אנחנו לא נייצא, מאיפה יהיה לנו את הדולרים? אנחנו לא יכולים להדפיס דולרים בישראל. ולכן חייב להישמר האיזון הזה שמצד אחד אנחנו מייצאים ומצד שני אנחנו מייבאים. אז יש מוצרים שלא כדאי לייצר פה. יצאנו מתעשיית הטקסטיל מרובה, יצאנו מהרבה מאוד תעשיות שאין לנו שם שום יתרון יחסי. אבל אנחנו משתדלים בתעשיות שישנם פה לפתח יתרונות יחסיים כפי שאמרתי. זה יתרונות של טכנולוגיה, של עיצוב, של טעמים. ולכן את כל הדברים האלה אתה רוצה לרכוש אותם, אתה צריך להיות מוכן לשלם עליהם טיפה יותר אבל להיות בחזית הטכנולוגיה וזו התעשייה הישראלית.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">35:31</span>
                </div>
                <div class="content">
                    <p>תכף נרחיב על מקומה של הממשלה בעידוד ופיתוח. בינתיים נאמר לכם המאזינים כדי ללמוד עוד על תרומתה של התעשייה המקומית לחוסנה הכלכלי של מדינת ישראל, אתם מוזמנים לבקר בדף הפייסבוק של התאחדות התעשיינים. חפשו 'התאחדות התעשיינים' בפייסבוק. בפינה הבאה נרחיב ונדבר על תפקידה של ממשלת ישראל בעידוד של התעשייה.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">36:02</span>
                </div>
                <div class="content">
                    <p>כמעט מיד לאחר שדיווחו כלי התקשורת על גבעולי החיטה המהונדסים בעלי גן העמידות בפני ראונדאפ שצצו להם לפתע בשדה חיטה נידח באורגון, פרצו בכל רחבי העולם - מפריז ועד רומניה - הפגנות סוערות נגד מונסנטו.</p>
                </div>
            </article>
            
            <article class="paragraph speaker-Unknown type-content">
                <div class="paragraph-meta">
                    <span class="speaker-name">Unknown</span>
                    <span class="timestamp">36:19</span>
                </div>
                <div class="content">
                    <p>Monsanto! You suck, bro! Monsanto!</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">36:26</span>
                </div>
                <div class="content">
                    <p>מבקרים זועמים האשימו את חברת הביוטכנולוגיה ברשלנות ובחוסר אחריות שאפשרו לחיטה המהונדסת לברוח במירכאות ממעבדות המחקר אל העולם החיצון. מי יודע כמה גרגירי חיטה מהונדסים הצליחו לברוח והיכן עוד צומחים להם גבעולי חיטה מהונדסים? כולם מבינים שאת השד הזה אפשר להוציא מהבקבוק, אבל קשה מאוד להחזיר אותו פנימה. זו בדיוק התקלה שממנה הזהירו מתנגדי ההנדסה הגנטית כל השנים. התוצאות הקשות לא איחרו לבוא. יפן הקפיאה מיידית את כל ייבוא החיטה מארצות הברית. דרום קוריאה הכריזה שעד הודעה חדשה כל משלוח חיטה מארצות הברית יעבור בדיקות מקיפות. גם האיחוד האירופי המליץ לחברותיו להחמיר את הבדיקות על החיטה האמריקאית. הפרשנים העריכו את הנזק שייגרם לחקלאות בארצות הברית בכחצי מיליארד דולר.</p>
                </div>
            </article>
            
            <article class="paragraph speaker-Unknown type-content">
                <div class="paragraph-meta">
                    <span class="speaker-name">Unknown</span>
                    <span class="timestamp">37:22</span>
                </div>
                <div class="content">
                    <p>We are taking very seriously the detection of GE glyphosate-resistant wheat plants at a farm in Oregon. We have opened an investigation and will work as quickly as possible to determine the circumstances, the extent of the situation, and how it happened.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">37:38</span>
                </div>
                <div class="content">
                    <p>עכשיו אנחנו יכולים להבין טוב יותר מדוע נלחץ כל כך משרד החקלאות האמריקאי כשפרופסור קרול מלורי סמית' דיווחה על התגלית המפתיעה שלה, ומדוע הפכו חוקריו של המשרד כל אבן וכל מגריפה בחווה של החקלאי שגילה את החיטה המהונדסת, בניסיון להבין איך הגיעו לשם הזרעים המהונדסים ולא פחות חשוב - להבין אם מדובר במקרה בודד או אם גרגירי החיטה המהונדסים חדרו לתוך משלוחי התבואה שארצות הברית מייצאת למדינות אחרות.</p>
                </div>
            </article>
            
            <article class="paragraph speaker-Unknown type-content">
                <div class="paragraph-meta">
                    <span class="speaker-name">Unknown</span>
                    <span class="timestamp">38:15</span>
                </div>
                <div class="content">
                    <p>We understand how important this issue is to the American public and to our agriculture industry. And we have a team of dedicated investigators working on the ground daily to collect all the information and evidence that's available for us to figure out what's going on here. We're going to use the full scope of our authority in order to...</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">38:31</span>
                </div>
                <div class="content">
                    <p>כעבור שנה של חקירה מאומצת, הודיע משרד החקלאות שלא נתגלו צמחים מהונדסים נוספים בשדה המדובר או בכל השדות שבסביבה, ושככל הידוע לו זרעים מהונדסים לא הסתננו למשלוחי הייצוא. גם מונסנטו עצמה ניהלה חקירה משלה. אנשיה דגמו כשלושים אלף צמחים מכל מיני שדות באזור ולא מצאו צמחים מהונדסים נוספים. משרד החקלאות הכריז כי מדובר באירוע מבודד וחד פעמי. ייצוא החיטה האמריקאית חזר להתנהל ללא הפרעה, אבל עד היום אפשר לחוש במתח ובחשש באוויר מאז אותו מקרה. מספר חקלאים תבעו את מונסנטו על הירידה בהכנסות מהייצוא, והתביעה הסתיימה בפשרה שבמסגרתה שילמה מונסנטו כמה מיליוני דולרים לחקלאים שתבעו. למרות התשלום הזה, אפשר לומר בהחלט שמונסנטו יצאה בזול מהעניין. תשע שנים קודם לכן, במקרה אחר של בריחת אורז מהונדס גנטי אל משלוחים לייצוא, שילמה חברת באייר הגרמנית כשלושת רבעי מיליארד דולר לחקלאים שתבעו.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">39:51</span>
                </div>
                <div class="content">
                    <p>אז מה באמת קרה באורגון? האם התרשלה מונסנטו? כפי שציינתי בפתיח, מונסנטו גידלה חיטה מהונדסת במספר שדות ניסוי ברחבי ארצות הברית, והשאלה היא האם ייתכן שגרגירי חיטה מאותם שדות ניסויים הצליחו לחמוק ולמצוא את דרכם אל העולם שבחוץ? התשובה היא כנראה שלא. על פי כל העדויות והמחקרים, זו אינה אפשרות סבירה. ראשית, השדה שבו נתגלתה החיטה המהונדסת לא שימש מעולם לניסויים של חברת מונסנטו, ושדות הניסויים הקרובים אליו ביותר מרוחקים מאות ואף אלפי קילומטרים. ניסויים בזנים המהונדסים האלה הופסקו כאמור לפני שנים רבות. גרגיר חיטה יכול לשרוד בקרקע למשך שנה או שנתיים בלבד, כך שגם אם גרגיר התעופף ברוח למרחק כה גדול, עדיין לא סביר שינבוט פתאום ב-2013, אחרי שאותו שדה באורגון שימש לגידול חיטה במשך תשע שנים רצופות ומעולם לא נתגלתה בו בעיה של עמידות לראונדאפ. במילים אחרות, קשה להאמין שגרגירי חיטה מניסויים קודמים של מונסנטו הצליחו איכשהו לברוח ולמצוא את עצמם בשדה באורגון. זה פשוט לא הגיוני.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">41:15</span>
                </div>
                <div class="content">
                    <p>אבל אם לא מדובר ברשלנות מצידה של מונסנטו, איך בכל זאת הגיעו הזרעים לשדה הזה? התשובה לשאלה הזו חשובה לא רק לחוקרי משרד החקלאות או לעורכי הדין שעוסקים בעניין, אלא לכולנו: לי, לכם ולילדינו שעתידים לחיות כאן בעשרות השנים הבאות. מדוע? כיוון שהנדסה גנטית של חיטה היא לא שעשוע אינטלקטואלי או הוכחת יכולת טכנולוגית ותו לא. מדובר בצורך בוער, חיוני ודחוף. על פי התחזיות, ב-2050 יחיו בכדור הארץ עוד כשני מיליארד בני אדם. השטחים הזמינים לחקלאות - שטחים שאפשר להפוך אותם לשדות תבואה - לא עומדים לגדול בצורה משמעותית ואולי אפילו להפך. ואם אנחנו מקווים להאכיל את אותם שני מיליארד בני אדם שיתווספו לאנושות, אין לנו ברירה אלא למצוא דרכים להגדיל את תנובת השדות הקיימים. זו אינה השערה תיאורטית אלא מתמטיקה פשוטה וברורה.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">42:21</span>
                </div>
                <div class="content">
                    <p>ולא רק שאוכלוסיית העולם גדלה, גם התזונה המקובלת במדינות המתפתחות הולכת ונעשית מערבית יותר, תחת ההשפעה התרבותית של ארצות הברית. וזה אומר יותר לחם, פסטה ושאר בצקים, ופחות אורז, סויה ותירס. מדענים רבים מזהירים שאם לא נצליח להגדיל את התפוקה הממוצעת של שדות החיטה בלפחות 60%, אנחנו צפויים לאסונות הומניטריים בקנה מידה אדיר - רעב שעלול להוביל לחוסר יציבות חברתית במדינות רבות ואולי אפילו התמוטטות מוחלטת של השלטון במקומות מסוימים.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">43:03</span>
                </div>
                <div class="content">
                    <p>האנושות כבר ניצבה בפני אתגר דומה בעבר ויכלה לו. המהפכה התעשייתית של המאות ה-17, ה-18 וה-19 הפכה את החקלאות לממוכנת ואוטומטית יותר. הטרקטורים והקומביינים אפשרו לחקלאים לעבד שדות גדולים יותר ביעילות גבוהה יותר והובילו לתפוקה גבוהה יותר, בערך טון אחד של תבואה לכל עשרה דונם. באמצע שנות ה-50 של המאה ה-20 התחוללה המהפכה הירוקה. מדינות מתפתחות כגון מקסיקו, הפיליפינים, הודו ופקיסטן עברו לגדל זנים מוצלחים יותר של חיטה והחקלאים למדו ליישם שיטות חקלאיות מתקדמות של השקיה, דישון ואחסון. התוצאה הייתה צמיחה משמעותית נוספת בתנובה החקלאית - כשלושה טון לעשרה דונם בממוצע.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">43:59</span>
                </div>
                <div class="content">
                    <p>מאז המהפכה הירוקה מספר האנשים בעולם גדל בכמה מיליארדים, אבל תנובת השדות לא גדלה באותה המידה. במדינות המפותחות ישנם חקלאים שמגיעים לשמונה טון של תבואה לעשרה דונם, אפילו עשרה טון, אבל הממוצע העולמי נותר עדיין בסביבות השלושה טון לעשרה דונם. וזה לא מספיק. מה אפשר לעשות? עושה רושם שאין לנו הרבה ברירות. את יתרונות המיכון החקלאי, הדשנים, ההשקיה והאחסון המשופר מיצינו פחות או יותר. השקיה קצת יותר טובה או דישון קצת יותר מוצלח לא יביאו אותנו כנראה לגידול הדרוש בתנובת השדות. הפתרון היחיד אם כן הוא הנדסה גנטית שתשביח ותשפר את החיטה עצמה.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">44:53</span>
                </div>
                <div class="content">
                    <p>CP4, הגן לעמידות בפני קוטל העשבים ראונדאפ שהכניסה מונסנטו לתירס, אורז וסויה, הוא דוגמה להשבחה כזו. היא מאפשרת לחקלאים להכחיד את העשבים השוטים שמתחרים בגידולים החקלאיים ללא פגיעה בגידולים עצמם ובנתנובה שלהם. וזה לא הסוף. בעזרת ההנדסה הגנטית אנחנו יכולים ליצור זני חיטה שיהיו פחות פגיעים לחרקים מזיקים, וירוסים וחיידקים, וגם לשפר את הערך התזונתי של הגרגירים, כך שכל גרגיר בפני עצמו יהיה מזין ומוצלח יותר. ההצלחות בניסויים מדברות בעד עצמן. למשל, בשנים האחרונות הדגימו החוקרים זן מהונדס של חיטה שצורך רק שמינית מכמות המים של חיטה רגילה. אידיאלי עבור חקלאים באזורים שחונים. במקרה אחר, זן מהונדס שמכיל כמות נמוכה מאוד של גלוטן, החלבון שממרר את חייהם של חולי הצליאק. יש הרבה דברים טובים שאפשר לעשות לחיטה בעזרת הנדסה גנטית.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">46:00</span>
                </div>
                <div class="content">
                    <p>הוויכוח בין הטוענים שהנדסה גנטית של חיטה היא הדרך היחידה להימנע מקטסטרופה של רעב עולמי בעוד 30 שנה ובין מי שחוששים שהנדסה גנטית עלולה להמית עלינו אסון, נמשך בעוז כבר למעלה מ-30 שנה. ואירועים כמו הבריחה במירכאות של זרעי חיטה מהונדסים ממחסניה של מונסנטו הם מסוג האירועים שעשויים להטות את כף דעת הקהל הציבורי לכאן או לכאן. ומכאן החשיבות העליונה שיש לתוצאות החקירה לגבי המקרה הזה ויכולתם של האירועים האלה להשפיע באופן כל כך דרמטי על דעת הקהל. היא בדיוק המניע הפוטנציאלי של חשוד מרכזי נוסף בפרשה: מתנגדי ההנדסה הגנטית עצמם.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">46:52</span>
                </div>
                <div class="content">
                    <p>משרד החקלאות האמריקאי לא אמר זאת במפורש וגם מונסנטו עצמה רק רמזה לכך בהודעותיה לעיתונות, אבל כולם יודעים שישנה אפשרות מוחשית מאוד שמדובר בלא פחות מאשר חבלה מכוונת מצידם של מתנגדי ההנדסה הגנטית. מישהו שהצליח להניח את ידו על זרעים מהונדסים ושתל אותם - מילולית ופיגורטיבית - בשדה באורגון. המוטיבציה לחבלה כזו ברורה: להביך את מונסנטו ולצייר את החברה כרשלנית, ובמקביל להעלות את המודעות לסכנות של ההנדסה הגנטית לראש סדר היום הציבורי בארצות הברית. העדות התומכת בהשערה הזו היא העובדה שגבעולי החיטה המהונדסים שצמחו בשדה צמחו במספר אזורים מצומצמים. פצ'ים של חיטה מהונדסת בתוך ים של שיבולים רגילות. לו היו גרגירי החיטה המהונדסים מעורבבים באופן אחיד בשקי הזרעים ונזרעים יחד איתם, היינו מצפים למצוא את החיטה המהונדסת מפוזרת פחות או יותר באופן אחיד במרחבי השדה. העובדה שהשיבולים המהונדסות צמחו בקבוצות מרמזת אולי על כך שמישהו פיזר אותן באופן ידני בשדה.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">48:16</span>
                </div>
                <div class="content">
                    <p>מי יכול היה לבצע חבלה מכוונת שכזו? החשוד המיידי הוא כמובן החקלאי עצמו. זה שגילה את החיטה המהונדסת ודיווח עליה לרשויות. אם אותו חקלאי אלמוני היה למשל חבר בתנועה קיצונית של מתנגדי הנדסה גנטית, ללא ספק היו לו את ההזדמנות, הכלים והידע לשתול את החיטה המהונדסת בשדה שלו. אבל יש באפשרות הזו קושי מסוים, והוא העובדה שבעצם הדיווח על התגלית לרשויות, החקלאי הפך את עצמו לחשוד המיידי במעשה. וזה לא נשמע חכם במיוחד. זאת ועוד, לא במקרה הקפיד משרד החקלאות האמריקאי שלא לפרסם את פרטיו המזהים של החקלאי. הדיווח הזה, שפגע זמנית בייצוא לחוץ לארץ, עלה לחקלאים באורגון - ולמעשה גם לו עצמו - מאות מיליוני דולרים. אם שכניו של החקלאי היו מגלים שהוא זה שאחראי להפסדים שלהם, יכול להיות שהוא היה אוכל מהם הרבה קש. למעשה, חקלאי אחר שהתראיין לכתבה עיתונאית אמר בגילוי לב שלדעתו רק חקלאים מעטים היו מעזים לדווח לרשויות אם הם היו מגלים מקרה כזה בשדה שלהם.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">49:32</span>
                </div>
                <div class="content">
                    <p>אז אם החקלאי שגילה את החיטה המהונדסת לא אחראי לחבלה, אז מי כן? רשימת החשודים ארוכה מאוד כמובן. אני בטוח שמבין מתנגדי ההנדסה הגנטית יש כאלה שהיו מוכנים לנקוט בפעולות כה קיצוניות, כולל פגיעה מכוונת בכלכלתם של מיליוני חקלאים רק כדי להוכיח את הנקודה שלהם. בכל זאת, אפשר לציין שני חשודים פוטנציאליים שאולי יפתיעו אתכם.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">49:59</span>
                </div>
                <div class="content">
                    <p>הראשונים הם הסינים. סין היא יבואנית גדולה מאוד של חיטה, ואם מחירי החיטה ירדו מסיבה כזו או אחרת, הסינים ירוויחו מזה ובגדול. בנוסף, הסינים ידועים לשמצה בניסיונות שלהם לגנוב טכנולוגיה אמריקאית מתקדמת. זה נכון בשבבים, זה נכון בתוכנה וגם בהנדסה ביוטכנולוגית. למעשה, באותה שנה, 2013, נתפסו שבעה סוכנים סינים בעת שחפרו בשדה ניסוי של גידולים מהונדסים גנטית. הם גנבו זרעים מהונדסים והתכוונו לשלוח אותם בחזרה הביתה. אמנם התביעה במשפטם של הסוכנים לא הצליחה לבסס קשר מובהק בינם ובין הממשלה הסינית, אבל האפשרות הזו בהחלט עומדת על הפרק.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">50:57</span>
                </div>
                <div class="content">
                    <p>החשודים השניים הם הרוסים. רוסיה נחשבת למדינה שמרנית מאוד בכל הקשור להנדסה גנטית, ולכן היא גם מפגרת מאוד בטכנולוגיה הזו ביחס לארצות הברית. אין ספק שלחברות רוסיות יש אינטרס מובהק לחבל ביכולותיהן של חברות אמריקאיות מתחרות. אפשרות נוספת ואולי אפילו סבירה יותר היא שחבלה כזו היא המשך ישיר של המאמצים הרוסיים לזרוע כאוס, שנאה ואיבה בחברה האמריקאית. אנחנו כבר מכירים היטב את הקמפיינים הרוסיים לזריעת פייק ניוז ברשתות החברתיות בארצות הברית, את ההתערבות בבחירות לטובת דונלד טראמפ ואת רשתות הבוטים בטוויטר. הרוסים זיהו זה מכבר את הוויכוח הציבורי הסוער והאמוציונלי מאוד בעד ונגד מזון מהונדס גנטי כעוד קו שבר בחברה האמריקאית שהם יכולים לנצל לתועלתם. מחקרי תקשורת מראים בבירור שגופי תקשורת בינלאומיים שבשליטת הממשל הרוסי, כמו למשל רשת הטלוויזיה RT, משדרים כתבות נגד מזון מהונדס גנטי בהיקף גדול הרבה יותר מזה שמשדרים CNN, פוקס ניוז, MSNBC וגופי תקשורת אמריקאיים נוספים גם יחד. אולי האירוע באורגון הוא בסך הכל עוד ניסיון רוסי לתקוע טריז בסדקים של שריון הלכידות של החברה האמריקאית? מי יודע.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">52:29</span>
                </div>
                <div class="content">
                    <p>החשד שמדובר בחבלה מכוונת מתעצם לפחות אצלי עקב העובדה שמאז אותה תגלית באורגון ב-2013, נחשפו עוד ארבעה אירועים דומים של בריחת חיטה מהונדסת גנטית שהופיעה באורח לא מוסבר במקומות שונים בצפון אמריקה, כולל אפילו באלברטה שבקנדה. בכל אחד מהאירועים האלה לא הצליחו החוקרים לגלות איך הצליחו הזרעים המהונדסים לחצות אלפי קילומטרים ולהמתין רדומים במשך שנים ארוכות בקרקע עד שנבטו לפתע מתי שנבטו. האם מישהו מנסה להפליל את מונסנטו? האם מנסים מתנגדי הנדסה גנטית לשכנע אותנו לוותר על הטכנולוגיה הזו? האם אלה סוכנים זרים? מי בדיוק בוחש בקדרה המבעבעת הזאת? כנראה שאני ואתם נגלה את התשובה רק בעוד לא מעט שנים. בינתיים, בזמן שאנחנו עסוקים בתעלומות בלשיות וגרגירי חיטה מהונדסים שצצים להם סתם כך משום מקום, העולם אינו עוצר מלכת. אוכלוסיית העולם הולכת וגדלה ומדי יום מתווספים אליה עוד עשרות אלפי פיות שצריך להאכיל. האם נשכיל לפתור את בעיית ההנדסה הגנטית של החיטה לפני שיהיה מאוחר מדי? אני מאוד מקווה שכן.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">54:07</span>
                </div>
                <div class="content">
                    <p>זהו, עד כאן. תודה רבה לליפז להב שהציעה את הרעיון לפרק ואף סייעה לי בתחקיר. תודה גם לעיתונאית יעל פרוינד אברהם שסדרת הכתבות המעולה שלה על פיצוח הגנום של חיטת הבר והפוטנציאל שלה להשביח את החיטה המודרנית סייעו לי בהכנת הפרק. מיד נמשיך אל ראיון מיוחד עם העיתונאי אטילה שומפלבי, מגיש הפודקאסט החדש שלנו 'עושים כותרות', שלוחה של עושים היסטוריה חדשה ועוד, אבל ראשית - חסות קצרה.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">54:41</span>
                </div>
                <div class="content">
                    <p>הפרק בחסות 'החולם שח', פודקאסט חדש מבית קרן ברל כצנלסון. בישראל, בזירה הפוליטית תמיד רותחת והבחירות ממש מעבר לפינה, אפשר לעצור לרגע ולנסות להקשיב דווקא לשיח על רעיונות חדשים ועל מה שמאחורי הקלעים של העולם הפוליטי. קרן ברל כצנלסון פועלת לקידום ערכים של ציונות, צדק חברתי, שלום וחברה משותפת בישראל באמצעות חינוך, פיתוח מנהיגות ופעולה בזירה הציבורית, וכעת מביאה לנו את 'החולם שח', פודקאסט רעיוני פוליטי אשר בכל פרק מארח את בני הדור החדש של פעילות ופעילים, מביא אותם לקדמת הבמה ומאפשר לכם המאזינים להכיר אותם טוב יותר. חפשו 'החולם שח' בכל אפליקציות הפודקאסטים. האזנה נעימה.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">55:34</span>
                </div>
                <div class="content">
                    <p>מה חדש ברשת עושים היסטוריה? ב-'יחסינו לאן', תוכנית על זוגיות, יחסים ואהבה, מארחים פאולה ולאון רוזנברג את ניסים לוי, מחבר הספר 'מיניות קשובה', לשיחה על איך מחזירים את הריגוש לחדר המיטות. אני רוצה לומר מילה על 'יחסינו לאן', שמאז שבאה לעולם מסתמנת כתופעה מיוחדת מאוד ברשת הפודקאסטים שלנו. אם תמיד אהבתם את עושים היסטוריה או פודקאסט אחר ברשת וניסיתם לגרום לחברים ולקרובי משפחה להאזין גם כן, ואז הם אמרו לכם שהם לא כל כך מתעניינים בהיסטוריה או במדע או ברפואה וכל זה - תנסו לשלוח אותם אל 'יחסינו לאן'. האופי המיוחד של הפודקאסט הזה הוא במובן מסוים שונה מכל מה שעשינו כאן ברשת עד היום ופונה לקהלים חדשים שלתחושתי לא מצאו ברשת את התכנים שמדברים אליהם. אז הנה הזדמנות שלכם להדליק את החברים והמשפחה על עולם הפודקאסטים. לכו על זה. נראה לי שהם יודו לכם מאוד אחר כך.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">56:51</span>
                </div>
                <div class="content">
                    <p>אותו הדבר נכון אגב גם לגבי 'אוכל ישראל' של גיל חובב, שהוא סטוריטלר מדהים. כשהוא מספר על מסעדה שביקר בה או על מתכון - זה ממש חצי סרט קולנוע. אם יש לכם חברים שהם פודיז, חובבי בישול, ספרו להם על התוכנית של גיל, 'אוכל ישראל'. ב-'עושים רכב', בועז קורפל מארח את מעצב הרכב הישראלי ניר זיגל שנחת באולפן הישר מדטרויט לשיחה על עיצוב מכוניות והדמיון והשונה אל תחומים אחרים של עיצוב תעשייתי, מאופנה ועד קוסמטיקה. ב-'עושים רפואה', התינוק שהציל את אמא שלו. עידן ויובל מתחפשים לדוקטור האוס. איך תינוק בן שבוע וחצי שהגיע מפרכס למיון הוביל את הרופאים למסקנה שאמו צריכה להיכנס לניתוח בדחיפות. ולבסוף - 'עושים פוליטיקה'. דפנה ליאל מארחת את גדעון סער ואת עינב פישר מהמרכז להעצמת האזרח לשיחה אודות ההסכמים הקואליציוניים. מה הם בכלל הסכמים קואליציוניים, מה התוקף שלהם ואיך אפשר להוריד את הדרישות של השותפות הקואליציוניות. כל הפודקאסטים השונים ברשת זמינים באפליקציית עושים היסטוריה באנדרואיד, באתר הבית ranlevi.com ובכל אפליקציות הפודקאסטים באשר הן.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">57:51</span>
                </div>
                <div class="content">
                    <p>ועוד פודקאסט חדש שהשקנו החודש לחובבי חדשות ואקטואליה - 'עושים כותרות'. פודקאסט חדש בשיתוף עם ynet, בהגשת העיתונאי והפרשן אטילה שומפלבי. גם 'עושים כותרות' מביא משהו חדש לרשת עושים היסטוריה. ראשית, חיבור אל המערכת העיתונאית הוותיקה והגדולה של ynet וידיעות אחרונות, ולאיתונאים שמסקרים את כל מה שנעשה במדינה בכל יום. ושנית, הצצה אל מאחורי הקלעים של העבודה העיתונאית, שאני מוצא אותה מעניינת מאוד ברמה האישית. בשבוע שעבר שוחחתי עם אטילה על התוכנית החדשה שלו ואילו תכנים מרתקים הוא מקווה להביא לכם המאזינים. הנה הראיון הקצר עם אטילה שומפלבי.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">58:37</span>
                </div>
                <div class="content">
                    <p>שלום לאטילה שומפלבי.</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">58:40</span>
                </div>
                <div class="content">
                    <p>שלום רן. מה נשמע?</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">58:43</span>
                </div>
                <div class="content">
                    <p>ערב טוב, ערב טוב. אז אתה פה איתי באולפן מכיוון שהשקנו ככה בשושו מתחת למכ"ם בחודש האחרון פודקאסט חדש ברשת עושים היסטוריה בשיתוף ynet, ביתך כבר ב-20 שנה האחרונות בדיוק, בשם 'עושים כותרות'. אז קודם כל, אנחנו שמחים בטירוף לארח אותך ברשת שלנו סוף סוף. אני אישית עוקב אחרי הפעילות שלך העיתונאית כבר המון המון שנים. ובוא תספר למאזינים על התוכנית החדשה 'עושים כותרות'.</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">59:15</span>
                </div>
                <div class="content">
                    <p>'עושים כותרות' זה בדיוק מה שאנחנו לא עושים ביום-יום. אנחנו בעצם צוללים קצת מאחורי הכותרות. ביום-יום אני מייצר כותרות ראשיות ו-Breaking News וכל מה שאתה רוצה כדי שבמיידי נדע מה קורה. ב-'עושים כותרות' אנחנו לוקחים נושאים, הולכים אל האנשים שמייצרים את הכותרות האלה ומדברים איתם לעומק.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">59:40</span>
                </div>
                <div class="content">
                    <p>העיתונאים המומחים.</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">59:42</span>
                </div>
                <div class="content">
                    <p>נכון. לא רק עיתונאים. גם עיתונאים אבל גם אנשים מיוחדים. למשל הפרופסור זאב רוטשטיין, מנכ"ל הדסה, לשעבר מנכ"ל בית החולים תל השומר שיבא, היום גם ראש ועדת סל התרופות. תשמע, מה אתה יודע על סל התרופות במדינת ישראל? מה אתה יודע על האנשים שמרכיבים את הוועדה הזאת שקובעת בסופו של דבר איזו תרופה כן, איזו תרופה לא, מי לחיים ומי למוות? דיברנו איתו. מרתק. שמעון שיפר, תשמע, הפרשן המדיני הבכיר של ידיעות אחרונות. כל היום כותרות, הסכמים, חשיפות.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:00:15</span>
                </div>
                <div class="content">
                    <p>בן אדם שמכיר את כל ראשי הממשלה אישית מאז מנחם בגין אני יודע.</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">1:00:19</span>
                </div>
                <div class="content">
                    <p>עוד לפני. בא ל-'עושים כותרות' ופותח את הלב על מחדלי המודיעין הישראלי בגלל הספר החדש שהוא מפרסם, הוא מדבר על זה כאן אצלנו. כלומר, אנחנו לא מנסים להוציא כאן כותרת שתצוטט, אנחנו רוצים להביא את נבכי הסודות שבעצם מרכיבים את כל מה שבעיתון אבל לא תקרא אותם בעיתון או ב-ynet או בטלוויזיה או לא משנה איפה. ממש מאחורי הכותרות.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:00:46</span>
                </div>
                <div class="content">
                    <p>ממש מאחורי הכותרות. עכשיו, הפתעה נעימה בשבילי הייתה שאתה מאזין לפודקאסטים לא מאתמול, נכון? מתי נחשפת לפודקאסטים פעם ראשונה?</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">1:00:53</span>
                </div>
                <div class="content">
                    <p>נכון. אני בתוך זה לפני הרבה שנים יחסית. אני חושב שאתה מהראשונים שהאזנתי להם.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:00:59</span>
                </div>
                <div class="content">
                    <p>או, כיף לשמוע. ומי התוכניות שאתה כמאזין אוהב אותן ואולי משמשות לך כהשראה ב-'עושים כותרות'?</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">1:01:07</span>
                </div>
                <div class="content">
                    <p>אני אובססיבי לגבי הפודקאסט. אני כבר כמה שנים חושב שכמו שה-VOD השתלט לנו על החיים גם ה-AOD ישתלט לנו על החיים בקרוב. ה-Audio on Demand. בדיוק. אנחנו בקצב פסיכי. תשמע, אמרת 20 שנה אני ב-ynet. 20 שנה אני עושה כל היום בלקום בבוקר ולהביא עוד כותרת ועוד סיפור ועוד זה. אני צריך את הזמן הזה כדי טיפה להרחיב דעת, כדי טיפה להאזין למשפט שלם. ואת זה אני מוצא בפודקאסטים. ולכן אני כל כך מכור לתחום הזה.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:01:42</span>
                </div>
                <div class="content">
                    <p>יש תוכניות שהתחברת אליהן אישית כמאזין?</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">1:01:43</span>
                </div>
                <div class="content">
                    <p>נגיד למשל את הפודקאסט של ה-New York Times, ה-Daily, שבעצם עושה או אנחנו מנסים לעשות - אתה יודע אנחנו מצטנעים קצת - מנסים לעשות את מה שהם עושים. הם לוקחים נושא אחד, מתלבשים עליו במשך כמעט חצי שעה ומפרקים אותו עד היסוד. עכשיו, זה נשמע לפעמים אכילת ראש אבל זה לא. כי כשאתה מדבר למשל על הגירה באמריקה או על הצבעה באמריקה או לא משנה מה או סל הבריאות באמריקה, בסוף בסוף בסופו של דבר אתה נכנס ומבין את הסייקה האמריקאית דרך הפודקאסטים האלה. אני מת על זה.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:02:16</span>
                </div>
                <div class="content">
                    <p>כן, ה-Daily תוכנית חדשה יחסית בעולם הפודקאסטים, שנה-שנתיים, אבל כבר עכשיו הם תו תקן לגבי איך מעבירים את מאחורי הכותרות.</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">1:02:24</span>
                </div>
                <div class="content">
                    <p>אבל זה גם מוכיח אגב שיש עיתונות מדהימה במקומות מסוימים למרות כל המשבר של התקשורת. אתה רואה עיתונאים שבאמת שולטים בחומר שהם מסקרים אותו ברמה של חצי שעה לדבר על נושא מסוים ולא לשעמם. וזה מדהים אותי. ומה עוד אני אוהב זה היסטוריה וקצת דברים מן העבר. אני חייב להגיד לך משהו - העולם הזה של הפודקאסטים למה הוא מרתק? כי הוא מתפתח. הוא משתנה כל הזמן. ואני חושב שעוד כמו ששידורי הלייב באינטרנט - מה שאני עושה ביום-יום בטלוויזיה באינטרנט - עדיין לא פיצחנו את זה עד הסוף, לדעתי גם הפודקאסטים לא פוצחו עד הסוף.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:03:02</span>
                </div>
                <div class="content">
                    <p>לגמרי, אנחנו בתחילתה של המהפכה.</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">1:03:03</span>
                </div>
                <div class="content">
                    <p>עדיין מעצבים את זה. האם זה צריך להיות ארוך או קצר, מהיר או איטי, מעמיק מדי או יותר מדי... מה אנחנו בעצם מחפשים? זה כל כך מעניין, זה כל כך מרתק. אני כל כך נשאב לזה לפעמים. אני קורא ניוזלטרים של כל מיני גופים שמתעסקים בזה, וכל דבר מקפיץ אותי ומי קונה איזו פלטפורמה ואני כל פעם מקנא שאני לא שם. לגמרי אנחנו נמצאים בתוך... אתה יודע, יש לפעמים לבן אדם מזל בחיים, אז לי היה מזל ככה לפני 20 שנה כשהתחלתי לעבוד בעתיד ב-ynet. זה היה העתיד. אחר כך שוב עבדתי בעתיד כשהתחלנו לשדר טלוויזיה באינטרנט - העתיד. ועכשיו שוב אני בעתיד וזה כל כך כיף. שמעון פרס היה אומר 'עזוב את העבר, רק העתיד מעניין'.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:03:44</span>
                </div>
                <div class="content">
                    <p>אז בוא נקווה ש-'עושים כותרות' תזכה להפוך, כי זו תוכנית ראשונה מסוגה בפודקאסט, בספירת הפודקאסט הישראלי, שתזכה להפוך לתו תקן כמו ה-Daily בארצות הברית. זה יהיה מדהים.</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">1:03:59</span>
                </div>
                <div class="content">
                    <p>אני מבטיח לך דבר אחד - כל שבוע שאני מתייצב אצלכם פה באולפן ב-'עושים היסטוריה', אני מבטיח לבוא מוכן ולהתאמץ להביא את הדברים הכי מעניינים שיש. לא תמיד אני אצליח אבל אני אנסה.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:04:12</span>
                </div>
                <div class="content">
                    <p>זו יהיה המטרה. תודה רבה אטילה. אז אתם מוזמנים להאזין ל-'עושים כותרות' באפליקציות עושים היסטוריה באנדרואיד, גם תחפשו 'עושים כותרות' בכל אפליקציות הפודקאסטים באשר הן, גם באייפון גם באנדרואיד, וכמובן בדף הבית שלנו ranlevi.com. תמצאו שם את האייקון של 'עושים כותרות'.</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">1:04:29</span>
                </div>
                <div class="content">
                    <p>וגם ב-ynet אל תשכח.</p>
                </div>
            </article>
            
            <article class="paragraph speaker-רן לוי type-advertisement">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:04:31</span>
                </div>
                <div class="content">
                    <p>וגם ב-ynet כמובן. ואתם גם מאוד מוזמנים לעקוב אחרי אטילה בעיקר בטוויטר אני חושב, שם אתה הכי מפרסם וכל הזמן באינטראקציה עם המאזינים ולספר לו רעיונות, הצעות לפרקים נוספים. זו הגדולה של הפודקאסטים - אנחנו תמיד זמינים לכם כל הזמן לקשר בלתי אמצעי. וכל מה שבא לנו לעשות בסוף זה שיהיה לכם כיף ולא משעמם איתנו.</p>
                </div>
            </article>
            
            <article class="paragraph speaker-אטילה שומפלבי type-advertisement">
                <div class="paragraph-meta">
                    <span class="speaker-name">אטילה שומפלבי</span>
                    <span class="timestamp">1:04:52</span>
                </div>
                <div class="content">
                    <p>בהחלט. תודה רבה אטילה. תודה.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:04:58</span>
                </div>
                <div class="content">
                    <p>'שאלת עושים היסטוריה' להפעם, ברוח הפרק הזה - מה המאכל הכי פחות שגרתי, הכי מוזר והכי מעניין שיצא לכם לאכול? ספרו לי בדף הפייסבוק שלנו. אני לצערי ידוע בתור מישהו שכן טומן ידו בצלחת, בכל צלחת, אז יצא לי לאכול המון דברים משונים. אני חושב שההיילייטים הם צרצרים מטוגנים בגואטמלה, צפרדעים משופדות בלאוס ושבלולים מבושלים בתאילנד. אגב, לגבי השבלולים, אם יצא לכם לטעום פעם, תדעו שזה מסוג המאכלים שהם כל כך חריפים שזה כואב פעמיים. ודי לחכימא ברמיזא. מה אתם אכלתם? ולמה זה מוזר? 'שאלת עושים היסטוריה' להפעם.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:05:44</span>
                </div>
                <div class="content">
                    <p>כתמיד, אם אתם אוהבים את התוכנית, מעוניינים לתמוך בה, אתם מוזמנים לרכוש מספריי בחנות שבאתר. הרב-מכר הבלתי מעורער מבין שלושת הספרים שלי הוא 'האוניברסיטה הקטנה של המדעים'. אולי בגלל שמבין כל הספרים הוא גם הכי מתאים לבני נוער. אברי גלעד כינה אותו בזמנו 'ספר השירותים המושלם', והאמת - אני לא יכול להתווכח עם זה. עשרות פרקים על כל העקרונות והרעיונות החשובים של המדע המודרני שמחולקים לפיסות קטנות של סיפורים, אנקדוטות והסברים - מה שנקרא Bite-Sized. חפשו את 'האוניברסיטה הקטנה' בחנות של עושים היסטוריה, וכל ספר מגיע כמובן עם הקדשה אישית ממני.</p>
                </div>
            </article>
            
            <article class="paragraph speaker-רן לוי type-content">
                <div class="paragraph-meta">
                    <span class="speaker-name">רן לוי</span>
                    <span class="timestamp">1:06:25</span>
                </div>
                <div class="content">
                    <p>את הקרדיטים הפעם מקריא כרמל וייסברג, בנו של חברי ושותפי הוותיק איתמר וייסברג, שעשה איתי את הפודקאסט הראשון שלי אי פעם - 'המשחקייה', השם יקום דמה. כרמל ואחיו הקטן תומר ביקרו אצלי באולפן בשבוע שעבר והתוצאה לפניכם. אנחנו נשתמע בפרק הבא. להתראות.</p>
                </div>
            </article>
            
            <article class="paragraph speaker-כרמל וייסברג type-content">
                <div class="paragraph-meta">
                    <span class="speaker-name">כרמל וייסברג</span>
                    <span class="timestamp">1:07:20</span>
                </div>
                <div class="content">
                    <p>עושים היסטוריה הם: גיא בן נון ואיתמר סוויסה העורכים. שרה סילבצקי מנהלת הקהילות. אביב שם טוב מנהל מכירות. דני תימור המנהל העסקי. ורן לוי כותב ומגיש.</p>
                </div>
            </article>
            
        
    </div>

    <script>
        const audio = document.getElementById('audio-player');
        function seekTo(time) {
            audio.currentTime = time;
            audio.play();
        }
    </script>

        </main>

        <footer>
            <p>&copy;  כל הזכויות שמורות לבעלי הפודקאסט. שירות זה מתמלל לכבדי שמיעה ואינו בעל הזכויות על התוכן.</p>
        </footer>
    </div>
</body>
</html>